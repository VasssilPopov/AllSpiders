{"url": "http://www.focus-news.net/news/2018/07/02/2540963/veliko-tarnovo-sedmi-festival-na-dinyata-podgotvyat-vav-velikotarnovskoto-selo-nikyup.html", "text": "Седми фестивал на динята подготвят във великотърновското село Никюп. Това съобщиха за  Радио „Фокус“ – Велико Търново  от кметството. Динената фиеста се е утвърдила като традиционен празник за селото през летните месеци. Тази година тя ще се състои на 4 август, от 19.00 часа. Специален гост на празника ще е фолклорният изпълнител Юри Крумов. Участие в музикалната програма ще вземат още Танцов клуб „Ресенски япрак“ с ръководител Галина Бартолова, Танцов клуб „Боляри“ при Сдружение „Активни Боляри“ с ръководители Галина Бартолова и Ана Лалева, и Танцов клуб „Надежда: с ръководител Николай Събев. Паралелно с музикалната програма са предвидени различни игри и забавления. Посетителите ще имат възможност да видят карвинг демонстрации и Бодиарт, както и да се включат в шествие с динени фенери. Както всяка година ще бъдат организирани и състезание – по надяждане с диня, по търкаляне на диня, отгатни теглото на динята, познай цвета на динята и боулинг с диня. \r\nТрадиционно фестивалът събира голям брой гости от цялата страна. Интерес предизвикват нетрадиционните състезания, както и концертната програма. \r\nНадежда КРЪСТЕВА", "date": "2018.07.02", "title": "Велико Търново: Седми фестивал на динята подготвят във великотърновското село Никюп"}
{"url": "http://www.focus-news.net/news/2018/07/02/2540962/makfaks-makedoniya-makedontsi-zameseni-v-targoviya-s-migranti-i-orazhie-s-koza-nostra-i-aok-sa-arestuvani-v-italiya.html", "text": "Италианската полиция е арестувала 17 лица в операция за нелегална търговия с мигранти и оръжие. Заподозрените са извършвали криминалната си дейност в сътрудничество със сицилианската мафия и паравоенни сили, опериращи на територията на Балканите, твърдят прокурорите от окръжната Дирекция антимафия в Палермо, която е координирала операцията, предава  македонската агенция „Макфакс“ . \r\nПротив задържаните са внесени различни обвинения за престъпно сдружаване, търговия с мигранти по балканския маршрут, търговия с оръжие и скъпоценности и пране на пари, информират от италианската военна полиция. Мярка за неотклонение е наложена на деветима италиански граждани от Палермо, както и от северните райони на страната Комо и Сондрио, докато другите осем са от Балканите – между тях са албанци от Македония. \r\nВ хода на започналото през 2016 година разследване са разкрити две различни оперативни структури в рамките на групата. Една от тях е била фокусирана върху прекарването на мигранти през Балканите в Италия и Швейцария, докато втората е водила работите около търговията с оръжие, трафика на хора и пране на нелегални приходи от грабежи. \r\nРазследването е проведено от правозащитните органи в страните, откъдето произхождат задържаните лица. Обвинението има доказателства, че някои от арестуваните са провели срещи с двама членове на сицилианската мафия (Коза Ностра) между ноември 2016 година и октомври 2017 година. \r\nЩо се отнася до обвинението за контрабанда с оръжие, италианската полицията съобщи, че един от задържаните македонци е притежавал късо и дълго бойно оръжие и няколко бомби, някои от които наскоро са били продадени на други субекти на Балканите. Поне един от тези субекти в момента бил издирван от македонската полиция като член на паравоенната група - Армията за освобождение на Косово. Паравоенните сили са въвлечени в въоръжено нападение в град Куманово в Македония през май 2015 г., което доведе до смъртоносни сблъсъци с македонските сили за сигурност. \r\n„Този фактор (връзките с италианската мафия и паравоенни организации на Балканите) представляваше най-големият алармен аспект на нашето разследване“, заяви ръководителят на антимафиотската служба в Палермо. \r\nПревод и редакция:", "date": "2018.07.02", "title": "„Макфакс“ (Македония): Македонци, замесени в търговия с мигранти и оръжие с „Коза Ностра“ и АОК са арестувани в Италия"}
{"url": "http://www.focus-news.net/news/2018/07/02/2540958/plovdiv-vazstanoveno-e-dvizhenieto-pri-km-137-na-avtomagistrala-trakiya-v-posoka-sofiya.html", "text": "Възстановено е движението при км 137 на автомагистрала \"Тракия\" в посока София. Това съобщиха от пресцентъра на  Агенция \"Пътна инфраструктура\" .", "date": "2018.07.02", "title": "Пловдив: Възстановено е движението при км 137 на автомагистрала \"Тракия\" в  посока София"}
{"url": "http://www.focus-news.net/news/2018/07/02/2540961/premierat-boyko-borisov-i-predsedatelyat-na-grupata-na-enp-v-ep-manfred-veber-obsadiha-rezultatite-ot-balgarskoto-predsedatelstvo-na-saveta-na-es.html", "text": "С председателя на групата на Европейската народна партия в ЕП Манфред Вебер обсъдихме резултатите от Българското председателство и актуални въпроси. Това е написал министър-председателят Бойко Борисов в официалния си профил в социалната мрежа  \"Фейсбук\" . \"Той използва случая да поздрави още веднъж страната ни за ползотворните срещи и свършената работа през последните шест месеца\", е написал още премиерът.", "date": "2018.07.02", "title": "Премиерът Бойко Борисов и председателят на групата на ЕНП в ЕП Манфред Вебер обсъдиха резултатите от Българското председателство на Съвета на ЕС"}
{"url": "http://www.focus-news.net/news/2018/07/02/2540957/prof-aleksandar-marinov-prez-poslednite-shest-mesetsa-za-polititsite-ot-upravlyavashtoto-mnozinstvo-vsichko-beshe-evropredsedatelstvo.html", "text": "През последните шест месеца за политиците от управляващото мнозинство всичко беше европредседателство и нищо друго нямаше значение. Това каза в обзорното предаване на  Радио \"Фокус\"  \"Това е България\" политологът проф. Александър Маринов. \"Всичко друго трябваше да бъде подчинено, да преминава на заден план и да се игнорира, защото се провежда европредседателство. В коя нормална държава един рутинен ротационен мандат е предизвиквал до такава степен игнориране на реалностите и процесите в обществото?\", попита той. Според него чрез европредседателството управляващите с подкрепящите ги медии и наблюдатели са създали виртуална успешна действителност, различна от реалната. Според проф. Александър Маринов Българското председателство на Съвета на ЕС е приключило, но проблемите на обществото ни остават. Като оценка на българско европредседателство, той постави „среден 3“.", "date": "2018.07.02", "title": "Проф. Александър Маринов: През последните шест месеца за политиците от управляващото мнозинство всичко беше европредседателство"}
{"url": "http://www.focus-news.net/news/2018/07/02/2540989/beliyat-dom-sanktsiite-sreshtu-rusiya-ostavat-dokato-krim-otnovo-ne-stane-ukrainski.html", "text": "Санкциите срещу Русия ще останат в сила, докато Кримският полуостров не стане отново украински, заявиха от Белия дом в понеделник, цитирани от  ТАСС . \r\n„Не признаваме опита на Русия да анексира Крим. Санкциите срещу Русия ще останат в сила, докато тя не върне полуострова на Украйна“, заяви говорителят на Белия дом Сара Сандърс пред журналисти. \r\nПо-рано в понеделник говорителят на Кремъл Дмитрий Песков обяви, че разговори за Крим не са включени в дневния ред на срещата между президентите Доналд Тръмп и Владимир Путин.  Йонислав Дочев", "date": "2018.07.02", "title": "Белият дом: Санкциите срещу Русия остават, докато Крим отново не стане украински"}
{"url": "http://www.focus-news.net/news/2018/07/02/2540960/razbita-e-prestapna-grupa-podgotvyala-napadeniya-nad-politsai-i-magistrati-obzor.html", "text": "13 лица са привлечени като обвиняеми за участие в организирана престъпна група, планирала убийства и побои на полицаи и магистрати. 10 от тях вече са в ареста, а 4-ма други все още се издирват. Това съобщи ръководителят на Специализираната прокуратура Иван Гешев на брифинг в Съдебната палата, на който бяха дадени подробности за залавянето на групата. Гешев разясни, че в нея са участвали емблематични за криминалния контингент на София лица, занимаващи се основно с разпространение на наркотични вещества и агресивно разширяване на дилърската мрежа на териториите, в които продават. Според събраните доказателства членове на групата са принуждавали лица, включително непълнолетни и малолетни, да продават наркотици за тях. Същевременно са съставили и списък със служители на МВР и на Специализираната прокуратура, спрямо които са планирали нападения и дори убийства, заради работата им върху досъдебни производства, по които обвиняеми са били и членове на групата. Прокурор Гешев отказа да съобщи кои са били набелязаните от групата лица, но поясни, че става въпрос за двама прокурори от Специализираната прокуратура и няколко полицаи от отдел „Убийства“ на ГД „Национална полиция“ и оперативните служби на СДВР. По думите му един от служителите на СДВР дори е и бил проследяван от групата, за да се запознаят с навиците му. Той потвърди, че едно от заловените лица е Иван Йосифов, син на Йоско Костинбродския. Иван Гешев коментира, че колкото по-добре работят служителите в МВР и Прокуратурата, толкова повече нараства рискът за тях и затова е необходимо да се вземат адекватни мерки за охрана на съдебните сгради и магистратите. \r\nДиректорът на Главна дирекция „Борба с организираната престъпност“ Ивайло Спиридонов обясни, че въпросната група е в полезрението на службите за сигурност от средата на миналата година и е една от тези, които влияе на оперативната обстановка на територията на цялата страна. По думите му задържането на основното звено на групата се е случило на връх Шипка, след като от няколко месеца службите са я следили и са получавали информация за предстоящите й действия.  \r\nГлавният секретар на МВР главен комисар Младен Маринов отбеляза от своя страна, че за залавянето й са били положени много усилия и денонощен труд. Претърсените адреси са над 100. По думите на Маринов службите са свършили добра работа и ще продължават в тази насока. Той увери, че няма да бъдат допуснати насилствени действия срещу служители на Прокуратурата и МВР, които съвестно си вършат работата.  \r\nВесела АЛЕКСАНДРОВА", "date": "2018.07.02", "title": "Разбита е престъпна група, подготвяла нападения над полицаи и магистрати (ОБЗОР)"}
{"url": "http://www.focus-news.net/news/2018/07/02/2540965/varna-zapochna-priemat-na-zayavleniya-za-vtoro-klasirane-v-detskite-gradini-i-yaslenite-grupi-v-grada.html", "text": "От днес до 6 юли ще продължи приемът на нови заявления на деца, родени през 2015 година в детските градини и яслените групи във Варна. Това съобщиха за  Радио „Фокус“ – Варна  от дирекция „Образование и младежки дейности“ в града. Свободните места в детските градини за второ класиране са 425. Още 47 места има в яслените групи в обединените детски заведения за малчугани, родени през 2016 и 2017 година. Електронният регистър за прием е отворен за подаване на нови заявления или редактиране на вече съществуващите. Съгласно правилата родителите могат да кандидатстват без значение на района по местоживеене. Обявяването на класирането ще стане на 9 юли, след 10.00 часа. \r\nДиана СТОЕВА", "date": "2018.07.02", "title": "Варна: Започна приемът на заявления за второ класиране в детските градини и яслените групи в града"}
{"url": "http://www.focus-news.net/news/2018/07/02/2540967/svetoslav-vasilev-zam-kmet-na-kyustendil-poveche-ot-80-uchenitsi-sa-se-zapisali-za-uchastie-v-testa-za-otpuskane-na-ednokratni-obshtinski-stipendii.html", "text": "Повече от 80 ученици са се записали за участие в теста за отпускане на еднократни общински стипендии в Кюстендил. Това съобщи за  Радио „Фокус” – Кюстендил  Светослав Василев, зам.-кмет на Община Кюстендил. По думите му и тази година към превърналия се вече в традиция тест има голям интерес от страна на учениците. Самият тест ще се проведе на 4 юли в сградата на Основно училище „Св.св. Кирил и Методий” в Кюстендил. Тестът отново ще включва 2 задачи, едната е решаване на казус, а другата е да се напише есе по определена тема. Въпросите са за ученици от 8, 9, 10 и 11 клас. В зависимост от получените точки учениците ще могат да получат общинска стипендия, чиито размер е от 50 до 500 лева. \r\nВенцеслав ИЛЧЕВ", "date": "2018.07.02", "title": "Светослав Василев, зам.-кмет на Кюстендил: Повече от 80 ученици са се записали за участие в теста за отпускане на еднократни общински стипендии"}
{"url": "http://www.focus-news.net/news/2018/07/02/2540968/veliko-tarnovo-trio-ad-libitum-shte-predstavi-golyam-kontsert-v-sarafkinata-kashta-v-grada.html", "text": "Трио „Aд Либитум” ще представи голям концерт в Сарафкината къща в старата столица. Първоначално събитието трябваше да е в Лапидариума на Археологическия музей, но мястото бе променено поради нестабилното време, съобщават от пресцентъра на  Регионалния исторически музей града . Концертът на музикантите от Лютерщадт Витенберг – Германия е организиран от Община Велико Търново и културната институция и е с вход свободен. Той ще се случи на 3-ти юли, от 19.30 часа. Трио „Aд Либитум” в състав Михаил Маринов (цигулка), Михаел Щоле (пиано) и Волфганг Преториус (виолончело) музицират в Лютерщадт Витенберг и околността от 2003 година. Музикалното наименование на триото „ad Libitum“ означава „Tака, както обичате и ви се харесва”. Това име прекрасно пасва на амплоато им и стремежа да зарадват публиката с високо изпълнителско ниво на произведения от класиката, романтизма (Моцарт, Бетовен, Шуберт, Дворжак), така и рядко свирени триа от Клара Шуман, Луис Фердинанд фон Пройзен и Хайнрих ХХIV. Ройс-Костритц, както и музикални бисери от световно известната популярна салонна музика. Цигуларят Михаил Маринов от 1983 до 1991 г. е концертмайстор на Музикално-драматичен театър „Константин Кисимов“, след което продължава кариерата си в Германия. Волфганг Преториус е соло-виолончелист на Мителдойче Ландестеатър в град Лютерщадт Витенберг, преподавател и музикален педагог , а Михаел Щоле е с над 40 години кариера като корепетитор, диригент, преподавател и музикален критик. Пред великотърновската публика триото ще изпълни богата и разнообразна програма от класически, романтични и развлекателни произведения – бисери в световната музикална литература.", "date": "2018.07.02", "title": "Велико Търново: Трио „Aд Либитум” ще представи голям концерт в Сарафкината къща в града"}
{"url": "http://www.focus-news.net/news/2018/07/02/2540966/zapochvat-letnite-remonti-v-uchilishta-i-detski-gradini-v-sofiya-obzor.html", "text": "предстои да бъдат ремонтирани 48 сгради на училища и детски градини на територията на Столична община. Това стана ясно по време на пресконференция, в която участие взеха заместник-кметът на Столична община с ресор „Инвестиции и строителство“ Ирина Савина, директорът на Дирекция „Образование“ в общината Мария Минчева и кметовете на районите „Средец“, „Красна поляна“, „Илинден“ „Надежда“ и „Връбница“. \r\nЗам.-кметът Ирина Савина обясни, че26 от сградите ще бъдат финансирани по Оперативна програма „Региони в растеж“ с проект за 63,6 млн. лв., от които 58 млн. лв. са безвъзмездна финансова помощ, а останалите са финансирани от бюджета на Столична община. „Техните ремонти ще започнат след 5 юли и ще продължат повече от две години и половина, като средствата ще бъдат за ремонт на стаи, монтаж на СОТ и пожароизвестителни системи, енергийни и технически обследвания, реновиране, създаване на нова сграда и др. До 2020 г. трябва да сме приключили с всички ремонти и да сме разплатили и приключили с абсолютно всички дейности по този проект“, коментира тя и посочи, че когато бъдат приключени ремонтите, в сградите ще има изключителна икономия на енергия и нова техническа база. Това е най-големият проект за образователна инфраструктура за настоящия програмен период. Обновени ще бъдат училища и детски градини в районите „Красна поляна“, „Надежда“, „Връбница“ и „Илинден“.  \r\nОбектите, предвидени за цялостна модернизация, са: \r\n- р-н „Красна поляна” – 123. СОУ „Стефан Стамболов”; 57. СОУ „Св. Наум Охридски” и 147. ОУ „Йордан Радичков” (в 1 сграда); \r\n- р-н „Надежда” – ОДЗ № 115 „Осми март”; ЦДГ № 152 „Връбница”; ОДЗ № 15 „Чучулига”; ОДЗ № 27 „Детска китка”; ОДЗ № 90 „Веса Паспалеева” (2 сгради); ЦДГ № 170 „Пчелица”; 15. СОУ „Адам Мицкевич”; 16. ОУ „Райко Жинзифов”;  54. СОУ „Иван Рилски”; 102. ОУ „Панайот Волов”; 101. СОУ „Бачо Киро”; \r\n- р-н „Връбница” – 42. ОДЗ „Чайка”; 62. ОУ „Христо Ботев”; 70. ОУ „Св. Климент Охридски”; 140. СОУ „Иван Богоров”;. \r\n- р-н „Илинден” – ОДЗ № 51 „Щурче”; ОДЗ № 179 „Синчец”; бивш филиал на Втора АЕГ „Томас Джеферсън”;  3. СОУ „Марин Дринов”; 113. СОУ „Сава Филаретов”. \r\nЩе бъде извършено и строителство на нова сграда към ЦДГ № 53 „Света Троица” в район „Илинден”, реконструкция на сграда на бивше Военно окръжие, която е паметник на културата, в двора на 43. ОУ „Христо Смирненски” в район „Илинден”. Предвижда се и разширение на 9. ФЕГ „Алфонс дьо Ламартин” в район „Средец”. \r\nОстаналите 22 обекта, които ще ремонтираме, са т.нар. „летни ремонти“ на сгради на училища и ще започнат след 20 юли и ще завършат до 14 септември. Те се намират в 15 района – „Красно село“, „Възраждане“, „Триадица“, „Витоша“, „Илинден“, „Кремиковци“, „Панчарево“ и др. Работим на територията на цялата столица“, обясни Савина. Освен това, Столична община започва и изграждането и реконструкцията на 9 сгради на територията на детски градини в районите „Лозенец“, „Кръстова вада“, „Триадица“, „Витоша“, „Манастирски ливади“, „Нови Искър“, „Красно село“, „Илинден“ и „Подуяне“. „Те ще приключат през 2019 и 2020 г. и с изграждането им ще се осигурят около 900 нови места за градински и яслени групи. Финансирането за тях е от бюджета на Столична община“, посочи Савина. \r\nЦветилена СИМЕОНОВА", "date": "2018.07.02", "title": "Започват летните ремонти в училища и детски градини в София (ОБЗОР)"}
{"url": "http://www.focus-news.net/news/2018/07/02/2540971/plovdiv-vandali-potroshiha-cheshmichkata-v-gradinkata-na-ploshtad-anton-chehov.html", "text": "Вандали потрошиха чешмичката в градинката на площад „Антон Чехов“, любимо място за отдих на жителите от квартала около ул. „Победа“ северно от моста на Герджика. Това съобщиха за  Радио „Фокус“ – Пловдив от ОП „Градини и паркове“. „Изтръгната е дори тръбата. Необходим е основен ремонт, който ще извършим възможно най-скоро. Засега прибираме оцелелите части на чешмичката“, коментира директорът на ОП „Градини и паркове“ Стоян Алексиев. \r\nПодобно произшествие преди броени дни имаше и в градинката на ул. „Отец Паисий“ до площад „Римски стадион“. И там питейната фонтанка беше изтръгната заедно с тръбата. Утре специализираният екип на общинското предприятие ще я възстановява. Близо 10 от общо над 50-те чешмички в града в момента се ремонтират по спешност. Някои са пострадали от вандалски прояви, а други са запушени с пясък и разнородни отпадъци. От „Градини и паркове“ за пореден път призовават гражданите да пазят.", "date": "2018.07.02", "title": "Пловдив: Вандали потрошиха чешмичката в градинката на площад „Антон Чехов“"}
{"url": "http://www.focus-news.net/news/2018/07/02/2540969/tenis-grigor-dimitrov-priklyuchi-uchastieto-si-na-uimbaldan.html", "text": "Григор Димитров приключи участието си на Уимбълдън след загуба в първия кръг от Станислас Вавринка. Димитров започна с изразителна победа в първия сет 6:1, но загуби следващите два сета след тайбрек, а последния с 4:6.", "date": "2018.07.02", "title": "Тенис: Григор Димитров приключи участието си на Уимбълдън"}
{"url": "http://www.focus-news.net/news/2018/07/02/2540970/prof-mihail-konstantinov-uspehat-za-balgarskoto-evropredsedatelstvo-e-priklyuchvaneto-na-dalgogodishniya-pregovoren-protses-za-imeto-na-makedoniya.html", "text": "Успехът за Българското европредседателство е приключването на дългогодишния преговорен процес за постигане на споразумение и подписването на договор за името на Македония. Това коментира в интервю за  Радио \"Фокус\"  политическият анализатор проф. Михаил Константинов във вечерното обзорно предаване \"Това е България\". „Убедихме партньорите ни, че сме сериозна държава и можем да се държим адекватно. И бих казал, че по много европейски въпроси българската позиция е много по-точна от европейската, която в момента е хаотична и предизвиква недоумение и критика. За голямо съжаление, поведението на Германия - германското политическо ръководство след 2015г., е малко странно. Плодовете от това неадекватно ръководство ги виждаме в момента - цялата мигрантска криза, която продължава. Германското правителство съвсем не се е спасило. Предстоят критични преговори тази нощ и да видим, какво ще се реши. В същото време България от 2015 г., дори от по-рано, предлага верни и точни решения, до които Западът сега достига“, каза той. Проф. Михаил Константинов уточни, че един от въпросите, които страната ни е поставила и е свързан с мигрантската криза, е затваряне - запечатване на границите, защото не може те да се пресичат в нарушение на закона. Той допълни, че Европа се събужда, но е малко късно. Неговата оценка за европредседателството е \"много добър 5\".", "date": "2018.07.02", "title": "Проф. Михаил Константинов: Успехът за Българското европредседателство е приключването на дългогодишния преговорен процес за името на Македония"}
{"url": "http://www.focus-news.net/news/2018/07/02/2540573/predstoyashti-sabitiya-v-stranata-za-2-yuli-agentsiya-fokus.html", "text": "***  \r\nОт 11.00 часа в сградата на Министерския съвет Националният съвет за тристранно сътрудничество ще проведе заседание. Ще бъдат обсъдени проектите на Закон за изменение и допълнение на Закона на професионалното образование и обучение, внесен от министъра на образованието и науката, проект на постановление на МС за изменение и допълнение на Наредбата за работното време, почивките и отпуските, внесен от министъра на труда и социалната политика, както и проект на Закон за доброволчеството, внесен от Цветан Цветанов и група народни представители. \r\n***  \r\nОт 12.00 часа в пресклуба на БТА Националното сдружение на автобусните превозвачи в България, Браншовият съюз за стопанска инициатива в транспорта, Националният съюз на превозвачите, Корпорацията на автомобилните превозвачи в България и браншови организации в пътническия транспорт ще дадат пресконференция, на която ще бъдат представени Решението за обединение на автобусния бранш и проблемите, които стоят пред автобусните превозвачи – „Мобилен пакет 2“. В пресконференцията ще участват Галя Топалова и Ивайло Константинов от НСАПБ, Магдалена Милтенова от ББССИТ, Кузман Вълев от КАПБ и Стоянка Стойкова от НСП.  \r\n***  \r\nОт 11.00 часа в зала 5 на ет. 5 в сградата на Столична община заместник-кметът на Столична община с ресор инвестиции и строителство Ирина Савина ще даде на пресконференция относно стартиращите строителни и ремонтни дейности в училища и детски градини на територията на общината.  Участие в пресконференцията ще вземат кметовете на столичните райони „Средец“ – Мария Ачкова, „Красна поляна“ – Иван Чакъров, „Илинден“ – Иван Божилов, „Надежда“ – Димитър Димов, и „Връбница“ – Младен Младенов, както и директорът на дирекция „Образование“ в Общината Мария Минчева.  \r\n***  \r\nОт 9.30 часа в Дома на Европа (ул. „Георги С. Раковски“ № 124) ще се проведе форум на тема “Визия за овцевъдството и козевъдството в България 2018-2027“, организиран от Националната овцевъдна и козевъдна асоциация и евродепутата Момчил Неков.  \r\n***  \r\nОт 9.30 часа в IV състав на Специализирания наказателен съд ще се гледа делото срещу Христо Ангеличин, обвинен в безстопанственост в особено големи размери, представляваща особено тежък случай.  \r\n***  \r\nВ 10.00 часа в зала 702 на Агенция „Пътна инфраструктура“ ще бъдат отворени ценовите оферти за участъка между Драгоман и Сливница, а в 14.00 часа за отсечката от Калотина до Драгоман.  \r\n***  \r\nОт 10.00 часа в VIII състав на Специализирания наказателен съд ще се гледа делото срещу Иво Д., Алиман Б., Иван Ц., Иван Д., Мартин П. и Петър Ч., обвинени в организиране и ръководене на организирана престъпна група. \r\n***  \r\nОт 10.00 часа в XVII състав на Специализирания наказателен съд ще се гледа делото срещу Енчо С., Георги Д. и Божидар В., обвинени в организиране и ръководене на организирана престъпна група.  \r\n***  \r\nОт 11.00 часа в Националния пресклуб Английска бизнес гимназия и колеж „Евростандарт“ и Международна компютърна академия IT Step ще представят Новости и въведения в професионалните гимназии в България и информация за това, че за първи път в България се определя 100% стипендия за млад дизайнер по проект „Designers Start Up”. Проектът се реализира и финансира от двете образователни инситуции «Евростандарт» и IT STEP и множество IT компании. \r\n***  \r\nОт 15.00 часа в VII състав на Специализирания наказателен съд ще се гледа делото срещу Кирил Т., Милен В., Виктор Б. и др., обвинени в организиране и ръководене на организирана престъпна група.  \r\n***  \r\nОт 19.00 часа в Китайския културен център (бул. „Г. С. Раковски“ 77) ше бъде открита изложба на съвременно изкуство на Китай и държавите от Централна и Източна Европа.  \r\n***  \r\nОт 19.00 часа в кино „Люмиер Лидл“ ще се състои премиерата на филма „Един ден на Витоша“.  \r\n***  \r\nОт 19.00 часа в Jasmine Gastro Bar радиоводещият Симеон Колев ще представи книгата „Наръчник за употреба и експлоатация на мъжа“.  \r\n***  \r\nОт 10.30 часа в Летния театър ще бъде открито престижното Международно математическо състезание - BIMC`2018, чиито домакин от 1-ви до 6-ти юли е град Бургас.   \r\n*** \r\nВ 13.00 часа в Капитанска зала на хотел „България“ ще се проведе пресконференция. Тя се организира от \"Движение Антимафия\". В нея участие ще вземат председателят на движението Георги Дражев, депутатите от БСП Димитър Стоянов, Тодор Байчев и Петър Кънев, д.р Петър Бодуров, както и животновъди. Темата на срещата с медиите ще е \"Да спасим България и животновъдството\".  \r\n*** \r\n18.00 часа в зала \"Георги Баев\" на КЦ \"Морско Казино\" ще бъде представена изложба на проекта \"Аз съм българка\", който събира в едно женската красота, пъстротата на народната носия и магията на природата ни. Негов автор е фотографът Радослав Първанов, който е заснел 20 красиви момичета, сред които бургазлийката Стефани Жунгурдиян, и две деца на 37 различни места в цялата страна.  \r\n*** \r\nЛюбимата атракция на децата и родителите им - изложбата \"Живи тропически пеперуди\", се завръща и това лято в Експо център \"Флора Бургас\". Експозицията може да бъде разгледана всеки ден от седмицата от 2-ри юли до 31-ви август. \r\n***  \r\nОт 18.00 часа в зала \"Георги Баев\" на Културен център \"Морско Казино\" ще бъде представена изложбата „Аз съм Българка“.  \r\n***  \r\nОт 10.00 до 12.00 часа в клуба на ПП ГЕРБ на ул. „Г. Бенковски” №1 във Варна народният представител Нели Петрова ще проведе приемна за граждани.  \r\n***  \r\nОт 14.00 часа в сградата на ОДМВР-Враца ще се проведе брифинг за работата на Дирекцията през последния месец.  \r\n***  \r\nОт 11.00 часа на изхода на Димитровград в посока Чирпан министърът на регионалното развитие и благоустройството Николай Нанков ще направи първа копка, с която символично ще бъде поставено началото на ремонта  на 50 км от път IIІ-663 Чирпан – Симеоновград, който е алтернативен маршрут на АМ „Марица“ и на път I-8 Поповица – Хасково. По-късно, от 14.00 часа, при кръстовището, излизайки от Крумовград в посока Ивайловград, министър Нанков ще обяви и началото на рехабилитацията на 32 км от второкласния път II-59 Момчилград - Крумовград – Ивайловград, в който ще бъдат инвестирани над 20 млн. лв. На церемониите ще присъстват инж. Дончо Атанасов – член на Управителния съвет на Агенция „Пътна инфраструктура“, народни представители, областни управители, кметове и др. \r\n***  \r\nОт 10.30 часа в землището на гр. Генерал Тошево ще се проведе Тържествена церемония по зажънване на ръжта по проекта „Хляб на мира”, организирана от Националната асоциация на зърнопроизводителите (НАЗ).  \r\n*** \r\nВ 09.00 часа в зала 10 на Окръжния съд ще се проведе заседание по делото срещу бившия полицай Венцислав Караджов, обвинен в убийството на родителите си. \r\n*** \r\nВ 09.00 часа в зала 12 на Районния съд ще се проведе заседание по делото срещу Милена Б., обвинена в изготвяне на неистински документи, въз основа на които от РЗОК Пловдив са получени недължими суми на обща стойност 11 154.77 лева без правно основание. Заседанието е първо по делото. \r\n*** \r\nВ 09.30 часа в зала 2 на Районния съд ще се проведе заседание по делото срещу четирима турски граждани, обвинени в организирана измама в особено големи размери, като са нанесени финансови щети за казино. Измамата ставала чрез белязване на раздавани карти за игра в казиното.  \r\n*** \r\nВ 10.00 часа в читалище „Тракия - Пловдив -2008“ в кв. „Кючук Париж“ ще бъде открита официално лятна академия за дизайн „Ноу хау/ Шоу хау“ (Know how/ Show how).  \r\n*** \r\nВ 13.30 часа в зала 2 на Окръжния съд ще се проведе заседание по делото срещу Илиян Рангелов, обвинен в убийството на Милена Динова в Куртово Конаре през 2016 година.  \r\n*** \r\nВ 14.00 часа в зала 10 на Окръжния съд ще се проведе заседание по делото срещу Стефан М. и Петър А., обвинени за грабеж в особено големи размери и заплашване.  \r\n***  \r\nОт 19.30 часа на сцената на амфитеатъра ще започне IV Международен фестивал „Несебър - остров на изкуствата”. \r\n***  \r\nОт 13.30 часа на закритото стълбище в ТИЛ ще се проведе празничен турнир по стрелба с боен пистолет.  \r\n***  \r\nОт 10.00 часа Детски отдел на Градската библиотека ще се проведе инициативата „Познай автора и заглавието на приказката” – литературна игра. \r\n***  \r\nОт 10.00 до 12.30 часа в Детския отдел на библиотека „Родина“ ще се проведе Лятна детска академия; Програма „Пътешествие по картата на Стара Загора”: Форумът на античния римски град Августа Траяна; „Запознайте се с Португалия” – гостуват доброволци на ЦЕИ Стара Загора и творческо ателие. \r\n***  \r\nОт 15.00 часа в сградата на Община Стара Загора в залата на Общинския съвет ще започне информационна кампания по процедура „Насърчаване на предприемачеството“ по Оперативна програма „Иновации и конкурентоспособност“ 2014-2020 г. Тя ще бъде открита от министъра на икономиката Емил Караниколов.  \r\n***  \r\nОт 16.00 часа на алея „Стара Загора“ в парк „Пети октомври“ ще бъде открита изложба. \r\n***  \r\nОт 17.30 часа във фоайето на Община Стара Загора ще бъде закрито третото национално биенале „Мозайката днес“. \r\n***  \r\nОт 9.30 часа в Безистена в гр. Ямбол ще се проведе информационен ден по процедура „Насърчаване на предприемачеството“ от Оперативна програма „Иновации и конкурентоспособност“. На откриването на събитието ще присъства министърът на икономиката г-н Емил Караниколов. \r\n***  \r\nОт 10.00 часа в зала „Безистен“ (пл. „Освобождение“) лидерът на АТАКА и депутат от Ямболски избирателен район Волен Сидеров ще даде брифинг във връзка с предстоящите възможности за развитие на бизнеса в региона. На брифинга ще присъстват: министърът на икономиката Емил Караниколов; Стефан Попов, главен директор на Главна дирекция „Европейски фондове за конкурентоспособност; Стамен Янев, директор на Агенцията за инвестиции; Александър Минев, зам.- директор на Агенцията за насърчаване на малки и средни предприятия; Георги Славов, кмет на Ямбол; Димитър Иванов, областен управител на Ямбол; Христо Колев, заместник областен управител на Ямбол. \r\nВ 11.00 часа ще бъде официално открит  Информационен център на Министерството на икономиката /ул. \"Г.Раковски\" 5/.", "date": "2018.07.02", "title": "Предстоящи събития в страната за 2 юли (Агенция „Фокус“)"}
{"url": "http://www.focus-news.net/news/2018/07/02/2540575/harvatiya-pobedi-daniya-sled-duzpi-shte-igrae-sreshtu-rusiya.html", "text": "Хърватия победи Дания след дузпи на стадиона в Нижни Новгород. Редовното време завърши наравно 1:1след голове още в първата минута на Матиас Йоргенсен за Дания и три по-късно на Марио Манджукич за хърватите. След равенство и в продълженията се стигна до дузпи, при които Каспер Шмайхел спаси две, а Даниел Субашич - три. \r\nПо-рано днес Русия победи Испания с дузпи също след равенство 1:1 в редовното време.Така Русия и Хърватия ще се срещнат на четвъртфинал в Сочи на 7-и юли от 21:00 часа на Олимпийския стадион в Сочи.", "date": "2018.07.02", "title": "Хърватия победи Дания след дузпи, ще играе срещу Русия"}
{"url": "http://www.focus-news.net/news/2018/07/02/2540574/pregled-na-osnovnite-temi-v-svetovniya-pechat-agentsiya-fokus.html", "text": "Мексиканците ще гласуват в  неделя на едни от най-големите избори в историята на страната , за да изберат нов президент, 500 места в Камарата на депутатите и 128 членове на Сената. Ще се проведат избори и за хиляди държавни и общински длъжности, пише   Los Angelis Times. \r\nНо въпреки вниманието към фаворита Андреас Лопез Обрадор, който може да стане първия ляв лидер в модерната история на страната, изборите са замъглени от нередности и насилие. \r\nДесетки кандидати са били убити през последните месеци. Управляващата партия е обвинена, че използва правителствени институции, за да се опита да овладее резултатите. Опозиционните партии предупреждават за възможна измама в деня на изборите. А купуването на гласове е широко разпространено. Според неотдавнашно проучване една трета от анкетираните са получили дарения или обещани услуги от страна на политическите партии в този селекционен сезон. \r\nМексико е изминало дълъг път, откакто Институционна революционна партия (ИРП) държи властта непрекъснато повече от 70 години. Партията е толкова успешна в удържането на президентството и Конгреса, запазвайки същевременно ореол на демократичност, че лауреатът на Нобелова награда Марио Варгас Льоса я определя като „перфектната диктатура“ . \r\nНастоящият президент от ИРП Енрике Пеня Нието се смята за разочарование. Много от неговите основни инициативи не отидоха никъде, корупцията и престъпността се разраснаха, подхранвайки климат, който е в полза на популисткото послание на Лопез Обрадор, който вече два пъти се е кандидатирал за президент, но този път изглежда, че е фаворит. Неговата победа  може да доведе до масивна промяна в мексиканската политика. Той ще встъпи в длъжност на 1 декември, начело на политически блок от нови лица в политиката с изразена лява политика. \r\n***   Националният избирателен институт на Мехсико очаква официалните резултати от президентските избори да бъдат готови на 2 юли, пише   El Universal. \r\n„До полунощ в неделя ние очакваме едва 12 % обработени бюлетини, 55% към три сутринта и 82%  към 8 часа сутринта“, обясни изпълнителният секретар на НИИ Едмундо Джакобо Молина. Той обясни по-дългото очакване на резултатите от обичайното защото има щати, където се провеждат паралелни местни избори и според законодателството на други избирателните секции могат да бъдат затворени, едва след пълното преброяване на бюлетините. \r\nВъпреки забавянето на официалните данни, преди полунощ местно време в неделя ще бъдат публикувани резултати от екзитполовете.  \r\n***  Румънските власти обявиха, че поне трима души са загинали, а стотици са били спасени, след като гръмотевични бури и тежки валежи удариха цялата страна, създавайки внезапни наводнения, пише американското електронно издание  The Washington Post . \r\nМинистерството на вътрешните работи обяви в неделя, че 760 души са били спасени или евакуирани от наводнените райони и че 20 000 аварийни работници са се заели със спасителните работи. \r\nМъж, пресичащ преляла река с кон в южната част на Румъния, се е удавил в неделя, след като е бил пометен. 70-годишна жена се е удавила в събота в източната част на Румъния, след като е била пометена от наводненията. Мъж, който в този момент е брал зеленчуци, също се е удавил. \r\nВластите обявиха, че пет национални магистрали са били наводнени, а железопътният транспорт е бил прекъснат в централната част на Румъния. \r\nНяколко прекъсвания на тока също са били докладвани. \r\nОчаква се от понеделник времето в Румъния да се нормализира. \r\n***  Южнокорейското министерство на отбраната съобщи, че двете корейски държави са възобновили радиовръзките по радиото между морските си съдове за по-добра комуникация за първи път от 10 години. Уточнява се, че това влиза в скорошните споразумения между Сеул и Пхенян за премахване на напрежението и предотвратяването на случайни инциденти, предава   Korea Herald. \r\nПо време на пробна комуникация от вчера южнокорейски боен кораб край остров Йонпен се е свързал със Севернокорейски патрулен кораб, който е отговорил незабавно.  \r\nМинистерството  на отбраната на Южна Корея съобщи, че през май 2008 г. Северна Корея престава да отговаря на южнокорейските сигнали, изпращани през глобалната комуникационно мрежа за търговски кораби.", "date": "2018.07.02", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/07/02/2540972/vzglyad-evropeyskata-prestapnost-stava-vse-po-zhestoka-napadeniyata-s-nozh-i-kiselina-i-iznasilvaniyata-veche-sa-na-nivata-na-stranite-ot-tretiya-svyat.html", "text": "Престъпността в Западна Европа постепенно променя своето лице, привички и традиции. Престъпленията стават все по-жестоки, а в редица случаи – откровено екзотични и характерни по-скоро за страни от „третия свят“. Вече е невъзможно тези тенденции да бъдат скрит – те стремително и радикално променят целият цивилизационен облик на Европейския съюз, пише електронното издание на авторитетния руски вестник „Взгляд“ в материал, представен без редакторска намеса. \r\nСлед няколко години упорито мълчание, германските власти все пак признаха, че нашествието на мигрантите доведе до взривно нарастване на насилието. Ежегодно броят на престъпленията, извършвани от вчерашни бежанци на територията на ФРГ, нараства с по повече от 50%. Ръководителят на криминалната полиция в Бавария даже призна пред журналистите, че мигрантите са отговорни за една десета от всички престъпления в страната, независимо, че техният дял от населението не е по-голям от 2%. \r\nМалко преди това и властите във Великобритания публикуваха печална статистика, според която броят на убийствата нараства вече няколко години подред. През първото тримесечие на тази година Лондон даже задмина Ню Йорк по този показател, което не се е случвало след Втората световна война. Това е най-многонационалният град в страната и ръстът на насилствените престъпления в него също има явен етнически характер. \r\nНо нещата не опират само до числата. Етническите малцинства, които постепенно окупират Европа, донесоха със себе си специфични и пределно жестоки методи на разправа. Малко по малко те станаха неразделна част от местните престъпни групировки. Мултикултурализъм в действие – мигрантите научиха местните бандити как да душегубстват правилно. \r\nНай-новата мода в европейската престъпност станаха нападенията с ножове и киселина. Те започнаха да се разпространяват в континента първоначално от Англия, която авторите на сериала „Шерлок“ самокритично назоваха „ястието на Петри в съвременния свят“. \r\nАтаките с нож бяха въведени в модата от африканските банди, контролиращи контрабандата на кокаин. Първо, те решаваха по този начин териториалните и имуществените си спорове, но с течение на времето тази тактика бе възприета от грабителите и наркоманите, опитващите се да си осигурят пари за следващата доза. Особено популярни разправите с нож станаха сред чернокожите младежи. Само за първите четири месеца през тази година в Лондон се случиха 1296 нападения с нож, в резултат от които загинаха минимум 46 души. Това е с 50% повече от миналата година. Огромното мнозинство от жертвите и убийците са чернокожи, като правило, по-млади от 20 години. \r\nИзключително лесно е да се купи нож, както и да се оправдае присъствието му във вещите при обиск. Затова вълната от нападения с ножове премина по цяла Европа. Но, колкото и да е странно, подобни нападения не влошаваха националната статистика: там, където наръгванията се случваха с очевиден мотив от омраза към местните жители, властите вписваха престъпника като психически болен, а за квалификацията на тези престъпления като терористичен акт дори не ставаше дума. При това общественото недоволство се гасеше още в зародиш. \r\nНапример, през 2015 година в Швеция мигрант от Еритрея посред бял ден закла местна жителка и нейния син в магазин IKEA. Убиецът взе ножа директно от щандовете в магазина. В съда защитата обясни неговите действия с разочарованието от това, че му е било отказано убежище в Швеция.  \r\nПрез 2016 година в Германия се случи цяла серия от нападения с нож. През март т.г. сирийски младежи нападнаха жена в градчето Бургведел в Долна Саксония. В същия ден 16-годишно момче от Сирия намушка свой връстник в Бохум. Един ден преди това афганец рани с нож трима души във Висбаден. Началото на май човек, крещейки нещо на арабски, уби един и рани трима души на гара Графинг, в близост до Мюнхен. В края на май бежанец от Еритрея устрои аналогична акция на станцията в град Фленсбург – един труп и трима ранени. Повечето от нападателите бяха признати за психически неуравновесени. \r\n„Ножовете са все по-дълги, а нападателите все по-млади“, констатира във „Фейсбук“ Алис Вайдел, един от лидерите на „Алтернатива за Германия“. „Броят на нападенията от страна на бежанци постоянно расте. Призовавам вътрешния министър Хорст Зеехофер да задържи и депортира от страната всички заподозрени“. \r\nНо Зеехофер трудно ще изпълни молбата й. След като той въстана открито против мигрантската политика на Меркел, възкликвайки „Повече не мога да работя с тази жена!“ – немските медии му устроиха обструкция. Не е изключено скоро той да бъде принуден да си тръгне „по собствено желание“, вярно, в крайна сметка това може да струва поста на самата Меркел. \r\nОще една страшна „мода“ са нападенията с киселина. Тя пристигна в Англия от Южна Азия. В Индия, Бангладеш и Пакистан е прието така да се наказват жените, чието поведение се смята от мъжете им или техните семейства за твърде лекомислено. Често нападат по този начин и хубави момичета – за да ги обезобразят за цял живот. \r\nПо-рано пакистанските банди във Великобритания се разправяха така с дилърите на дрога и скрилите поръчка проститутки. Но през последните години нападенията с киселина се превърнаха в масово явление и надминаха всички рекорди по популярност в Лондон. По този начин мъстят за измяна, за невърнати дългове, за ПТП или просто изразяват своето раздразнение. \r\nПреди година, точно на Великден, Артър Колинс заля с киселина повече от 20 души в лондонската дискотека Mangle. Жертвите му бяха основно млади и красиви момичета, някои от които ослепяха с едното око, а други бяха обезобразени за цял живот. \r\nКолинс е нормално бяло момче. Заработвал с продажбата на дрога. Съжителствал с актриса, снимала се в популярен телевизионен сериал. В клуба те са празнували това, че тя е забременяла от него. В съда Колинс е казал, че е залял хората с киселина по погрешка, но следователите успяват да докажат, че той я е купил по-рано и я е криел в своя автомобил. \r\nДа се купи подобно почистващо средство всъщност е възможно във всеки магазин за битови стоки за една лира и то не се отнася към оръжията. Затова и киселината се ползва с такава популярност сред лондонските престъпници и хората с психически отклонения. \r\nАко през 2012 година в Лондон са извършени 228 нападения с киселина , то през 2017 година те вече са от порядъка на 800. Чудовищните белези и обгаряния, оставащи за цял живот, са следи от мъст или ревност. Но още по-плашещи изглеждат немотивираните атаки с киселина срещу невинни минувачи. \r\nРазследването на тези случаи на практика е невъзможно. Пострадалите се гърчат от болка, губят зрение и не могат да опишат нападателя. Те не знаят и причините за атаките, но в редица случаи това навярно е расова ненавист. Една седмица преди престъплението в Mangle, някой нападна с киселина двойа китайци, излезли да се разходят в центъра на Лондон със своето двегодишно дете в количка. Пострадалите така и не разбират защо се е случило това. Жената и детето са излекувани, но бащата остава обезобразен за цял живот. \r\nДнес Лондон е сред градовете световни лидери по брой нападения с киселина. Но, както и в случая с нападенията с нож, страшната традиция премина и в континентална Европа. Цялата зима на 2017 година Берлин бе тероризиран от някакъв човек на колело, който заливаше с киселина млади жени. Знае се за 6 негови жертви. Престъпникът все още не е открит. Но немските психолози вече обявиха, че той има „сериозни проблеми“. \r\nИнтернационалните мегаполиси на Запада пред очите ни се превръщат в подобия на градове от третия свят. Проблемите, с които развиващите се страни все още водят борба, разцъфват в тези обители на глобализма с пищни цветове – под строгия надзор на правозащитниците и либералите. Престъпленията, които по-рано не можеше да си представиш в най-богатите европейски страни, радикално променят моралния климат на стара Европа. \r\nОтделна глава в етническата криминалистика са престъпленията против жени. Скандалните нападения в Кьолн и други германски градове, изнасилванията и убийствата, сексистките изблици – за това се налага да пишат даже и свръхтолерантните европейски журналисти. \r\nВ Париж и Малмьо има цели райони, където сама жена не би рискувала да седне на кафе, а да не говорим за сутрешен джогинг в парка. Сега много предпочитат да носят джинси вместо минижуп, за да избегнат инциденти. Статистиката за изнасилванията демонстрира, че Швеция, например, вече е на едно ниво с африканските страни. \r\nВсичко това променя начина на живот на европейците, постепенно измествайки го към нормите на шариата. А ако някой пробва да се съпротивлява, в ход влизат най-жестоките престъпления, които внесе политиката на глобализма в Стария Свят. \r\nПревод и редакция:", "date": "2018.07.02", "title": "„Взгляд“: Европейската престъпност става все по-жестока - Нападенията с нож и киселина и изнасилванията вече са на нивата на страните от \"третия свят\""}
{"url": "http://www.focus-news.net/news/2018/07/02/2540582/tokat-i-parnoto-poskapnaha-obzor.html", "text": "От 1 юли 2018 г. цената на електрическата енергия се увеличи средно с 2,03 %,  а цената на топлинната със 7,33%. Това реши Комисията за енергийно и водно регулиране (КЕВР) на свое заседание. Решението ще важи за новия ценови период, който започва от 1 юли 2018 г. и ще продължи до 30 юни 2019 г. Председателят на Регулатора доц. Иван Иванов  уточни, че за ЧЕЗ цената на електрическата енергия ще се повиши с 1,75 %, за EVN с 1,82 % и за „Енерго-про“ с 2,78 %. По отношение на топлинната енергия за „Топлофикация – София“ повишението на цената ще е с 7,46 %, за „ЕВН България Топлофикация“ – Пловдив  0,94 % и за „Веолия Енерджи Варна“ ЕАД е 4,89 %.  Той уточни, че при взимане на решението за нарастване на цената на топлинната енергия е взета предвид тази на природния газ, която се е повишила поради поскъпването на суровия петрол и неговите деривати на световните пазари. Доц. Иванов обърна внимание, че КЕВР е успяла да намали поисканото повишение от „Булгаргаз“ почти наполовина. Доц. Иванов поясни, че откакто работи този състав на КЕВР, в последните три години, се стреми цената електрическата енергията да бъде минимално увеличена. \"КЕВР използва всяка възможност, която ѝ дава законът и подзаконовите нормативни актове, за да приема решения в полза на гражданите и бизнеса на България“, каза той и уточни, че не трябва да се допуска да се стигне до тежко финансово положение на енергийните дружества. \r\nДокато Регулаторът заседаваше, пред сградата на КЕВР се проведе протест срещу увеличението на цената на тока, парното и водата. Протестът бе подкрепен от Градския съвет на БСП – София. Протестиращите носеха трансперанти, на които пишеше: \"Убиват ни с тока, водата и парното! И за въздуха ли ще плащаме?\" и \"ЧЕЗ - на народа, не на шайката! Няма да плащаме на Гинка!\". Протестиращите успяха временно да затворят за движение бул. „Княз Александър Дондуков“.  \r\nУвеличението коментира лидерът на БСП Корнелия Нинова в социалната мрежа „Фейсбук“. Тя посочи, че увеличаването на цената на тока и парното е поредният цинизъм от страна на председателя на КЕВР. По думите ѝ гласуването на оставката на Иван Иванов е най-малкото, което трябва да се случи, за да има законност в държавата и справедливост за хората. „Бил спазвал закона при ценобразуването. Защо със същата загриженост не спази закона и не се произнесе за сделката с Гинка Върбанова и ЧЕЗ? А господин премиерът твърди, че КЕВР бил независим орган. Независим е от закона и зависим от икономико-политически интереси“, коментира още Нинова.  \r\nДеница КИТАОНВА", "date": "2018.07.02", "title": "Токът и парното поскъпнаха (ОБЗОР)"}
{"url": "http://www.focus-news.net/news/2018/07/02/2540576/vedomosti-sasht-shte-poiskat-rusiya-da-pomogne-za-namalyavane-na-voennoto-prisastvie-na-iran-v-siriya.html", "text": "САЩ ще поискат Русия да помогне за намаляване на военното присъствие на Иран в Сирия на предстоящата среща в Хелзинки между Доналд Тръмп и Владимир Путин, пише руският вестник  ”Ведомости“ . \r\nНа срещата в Хелзинки президента на САЩ, Доналд Тръмп ще поиска руския президент Владимир Путин да помогне за намаляване на иранското военно присъствие в Сирия, очакват европейските дипломати и американски представители. Според един от тях, в САЩ някои служители смятат, че е възможно Вашингтон и Москва да се \"сближат\" по този въпрос. \r\nДържавният секретар  Майк Помпео, говорейки сряда в Конгреса, подчерта загрижеността на Белия дом от присъствието на Иран в Сирия: \"Ако руснаците може да помогнат иранците да се махнат от там, аз ще ги аплодирам\" Но способността на Москва да направи това е \"отворен въпрос\", добави той. \r\nСпоред приближеният до Тръмп сенатор Линдзи Греъм, тази идея изглежда се харесва на  някои високопоставени служители в Съединените щати. \"Израелците насърчиха тази идея – Русия да избута Иран\", каза той.  Юлиян Марков", "date": "2018.07.02", "title": "“Ведомости“: САЩ ще поискат Русия да помогне за намаляване на военното присъствие на Иран в Сирия"}
{"url": "http://www.focus-news.net/news/2018/07/02/2540578/fokus-makedoniya-v-atina-skandirat-skopiyani-nikoga-nyama-da-ni-vzemete-imeto.html", "text": "В Атина скандират „Скопияни, никога няма да ни вземете името!“, пише македонското издание   Фокус . \r\n\"Скопияни, Скопияни, никога няма да го вземете името\", Предатели\", \"Македония е гръцка\" са част от виковете на протеста, пред гръцкия парламент на нов митинг за \"защита на името Македония\", предаде кореспондента на МИА от Атина. \r\nГърците протестират с лозунги, в които се казва, че Македония е гръцка, скандират  срещу правителството и срещу Договора за името от Преспа  с послания към политиците, че те са предатели. \r\nНякои от протестиращите не са особено любезни към журналистите,  а репортер от гръцка телевизионна станция не е допуснат да отрази протеста. \r\nСред множеството има членове на \"Златна зора\", които хвърляха листовки с послание, че Македония е гръцка, че политиците са предатели, а единствената надежда за страната е \"Златна зора\". \r\nКакто съобщава кореспондентът на Македонската информационна агенция от Атина, протестът не е голям, няколко от улиците са затворени в частта около гръцкия парламент и има увеличено полицейско присъствие. \r\nСред демонстрантите има хора от всички възрасти, както  и духовници. \r\nПротестът бе проведен и в Солун.  Юлиян Марков", "date": "2018.07.02", "title": "Фокус (Македония): В Атина скандират „Скопияни, никога няма да ни вземете името!“"}
{"url": "http://www.focus-news.net/news/2018/07/02/2540959/politico-novoto-levicharsko-pravitelstvo-na-ispaniya-reshi-da-prehvarli-katalusnkite-separatisti-v-zatvori-v-tehniya-roden-kray.html", "text": "Новото испанско правителство на Социалистическата партия и баски и каталунски фракции е взело решение да прехвърли каталунските сепаратистки политици, които са в следствения арест в Мадрид, в Каталуния, съобщават испанските медии, пише  Politico . \r\nШестима сецесионистки лидери, включително бившия каталунски вицепрезидент Ориол Хонкерас, ще бъдат прехвърления в родния си край до четвъртък, където ще очакват присъдите за ролята си в миналогодишния опит за отделяне от Испания, пише испанското издание El Pais. Останалите трима ще бъдат изпратени в Каталуния по-късно, добавя вестникът. \r\nPolitico припомня, че новият премиер на Испания Педро Санчес обяви, че ще възприеме по-мек подход спрямо сепаратистите, а в интервю пред El Pais дори заяви, че те трябва да са „близко до своите семейства и адвокати“. \r\nАмериканската медия уточнява, че през юни Санчес бе посочен за наследник на предшественика си Мариано Рахой, който загуби вот на недоверие за корупция в неговата „Народна партия“. Бившият премиер бе възприел твърда линия спрямо сецесионистите и не проведе нито една среща с лидерите им по време на кризата. \r\nEl Pais описва действията на Санчес като „жест на добра воля“ преди срещата между министър-председателя и новият сепаратистки лидер на Каталуния Ким Тора на 9 юли. \r\nПревод и редакция:", "date": "2018.07.02", "title": "Politico: Новото левичарско правителство на Испания реши да прехвърли каталуснките сепаратисти в затвори в техния роден край"}
{"url": "http://www.focus-news.net/news/2018/07/02/2540583/sport-v-nedelya-se-provede-poredniya-krag-ot-formula-1-za-gran-pri-na-avstriya.html", "text": ":В неделя се проведе поредния кръг от Формула 1 за Гран При на Австрия. Първи финишира Макс Верстапен от отбора на Ред Бул, следван от двете Ферарита на Кими Райконен  и Себастиян Фетел. Четвърти с една обиколка след победителя остана РоменГрожан,а пети Кевин Магнусен и двамата от отбора на Хаас. В осмицата намериха място още Окон, Перес и Фернандо Алонсо.", "date": "2018.07.02", "title": "Спорт: В неделя се проведе поредния кръг от Формула 1 за Гран При на Австрия"}
{"url": "http://www.focus-news.net/news/2018/07/02/2540584/sport-natsionalen-otbor-na-sasht-stana-pobeditel-v-ligata-na-natsiite-pri-zhenite.html", "text": ": Национален отбор на САЩ стана победител в Лигата на нациите при жените, като победи волейболистките на Турция с 3:2 гейма (17:25, 25:22, 26:28, 25:15 и 15:7 в тайбрека). Трети завършиха представителките на Китай, които надделяха над тима на Бразилия с 3:0 гейма (25:18, 25:22 и 25:22).", "date": "2018.07.02", "title": "Спорт: Национален отбор на САЩ стана победител в Лигата на нациите при жените"}
{"url": "http://www.focus-news.net/news/2018/07/02/2540580/vzglyad-rano-e-rusiya-da-se-radva-na-su-57.html", "text": "Рано е Русия да се радва на Су-57, пише руският вестник  ”Взгляд“ . \r\nПървият дългоочакван договор за доставка с Министерството на отбраната на петото поколение изтребители Су-57 е сключен. Първата партида  самолети се очаква да бъде приета следващата година от Министерството. Оборудването на руската армия с най-новия боен самолет изпращa Русия на висота в съвременната авиация. Но дали наистина  е вярно? \r\n\"Досега всичко е готово за сключването на договор за доставка на два самолета Су-57, които завършват крайните етапи на изпитването. Машината, включително и като се вземат предвид тестовете в Сирия, напълно потвърди дадените характеристики \", заяви заместник-министърът на отбраната Алексей Криворучко. \r\nСпоред него заводът за въздухоплавателни средства в Комсомолск-на-Амур изпълнява в срок поръчките  включително създаването на Су-57. \"Предприятието върши чудесна работа,\" каза Криворучко, добавяйки, че вторият етап от тестовете на Су-57 с ново поколение двигатели продължава. \r\n\"Първата партида самолети Министерството на отбраната очаква да получи още през следващата година, а съответният договор се подготвя за подписване\", добави той. Очевидно става дума за доставка на 12 самолета, спомената по-рано. \r\nСключването на дългоочакваният договор за петтото поколение руски изтребители е най-важното събитие. От Су-57 се очаква да замени самолетите МиГ-29 и Су-27, с които сега летят  военните. В края на краищата те са на служба от 80-те години. \r\nКогато Су-57 влезе в експлоатация в руските военновъздушни сили, Русия ще стане втората страна в света, която ще лети с пета поколение изтребител. \r\nСу-57 е отговорът на Русия на Съединените щати, които използват F-22 повече от десетилетие. Цената на един американски самолет в същото време е три пъти повече от руския - 150 милиона долара срещу 50 милиона. \r\nМного експерти, включително германците и самите американци, смятат, че руският изтребител има по-голямо предимство в борбата, отколкото американските съперници F-22 и F-35. Той надминава конкурентите в маневреността, скоростта и височината на полета, при оборудването с ракети далечината на поразяване. Освен това Су-57 е почти невидим. \r\nЗаслужилият летец-изпитател, героят на Русия, Магомед Толбоев заяви пред РИА Новости, че по-голямата част от ноу-хауто в Су-57 не се разкрива по съображения за сигурност. \"Изпълнява най-модерните технологии и това, което се показва на широката общественост, е само повърхност, а останалата част е известна само на нас - професионалистите, изпитателите и военни лидери на страната\", отбеляза той. \r\nВъпреки това той разкри тайната на едно от тези ноу-хау. Според него, никой друг в света - нито Франция, нито Англия, нито Rolls-Royce или Pratt & Whitney - не са постигали самолетът да лети с крейсерска свръхзвукова скорост (1600 километра в час) в безфорсажен режим. Докато Су-57 може да развие крейсерска скорост \"на номинална мощност\". \r\nИ все пак не е ли твърде рано да се радваме да сключим първия договор за два самолета, а след това за още 12? Всъщност все още има много проблеми. \r\nПърво, 12 такива самолета явно не са достатъчни, за да създадат истинска нова бойна сила. Във Времето на СССР за серийна доставка се считаше такава от сто и повече самолета. Сега два самолета са наречени \"доставка\". Ако погледнете броя на Миг-15, 17, 19, 21, тогава всеки тип самолети  е произведен  с хиляди. Също Tу-16 наброяваше над 1 500. А 12 самолета (Су-57) - това е все още не е  нищо. Когато с тях се оборудват най-малко три или четири полка , тогава можем да се радваме \", каза за  “Взгляд“ високопоставен източник, близък до ръководството на руските военновъздушни сили. \r\nВторият въпрос, каза той, е кой ще лети на тези самолети, след като сега има само едно училище за военни пилоти в страната. Очевидно вече то не се справя с обучението на военни пилоти. В края на 2016 г. на руските ВВС не достигаха 1 300 пилоти, каза министърът на отбраната Сергей Шойгу. \r\n\"Освен това, първите сто самолета ще излязат различни,  защото дизайнът на самолета непрекъснато се променя. Например, в един и същ полк в Липецк , всички Су-34 се различават помежду си заради някои усъвършенствания \", казва високопоставен източник. \r\nДопълнително най-важната и най-тежката от гледна точка на развитието част - сърцето на самолета - все още не е готова. Двигателят второ поколение за Су-57 все още се тества. Първият 15-минутен полет на самолет с този двигател се състоя едва през декември 2017 г. Все още предстои много работа и тестове. \r\nМеждувременно първите Су-57 ще бъдат доставени с двигателите първо поколение и това е голяма разлика. Именно благодарение на тези от второ поколение \"Тип-30\" (или \"Продукт 30\") самолетите ще бъдат в състояние да извършват дълги полети със свръхзвукова скорост без форсаж. Само липсата на този двигател е един от аргументите на онези, които отказват да нарекат изтребителя С-57 изтребител от пето поколение. Именно за това Индия се отказа от покупката на този тип самолет. \r\nНо Русия сериозно изостава при изпълнението на този проект. \"От началото на развитието на тази или онази машина до въплъщаването й в метал минават 10-15 или повече години. И в много отношения тя остарява в процеса на разработката. И тогава, за да се компенсира това изоставане се налагат критични изменения. \r\nПрограмата за разработване на изтребител от пето поколение започна преди 17 години - през 2001 г. Бяха планирани полетни тестове за периода 2006-2007 г. Първият тестов полет на Су-57 обаче приключи няколко години по-късно - през 2010 г. Осигуряването на въздухоплавателното средство  за войските трябваше да започне още през 2014-2015 г. След това началото на серийното производство и серийните доставки бе изместено за началото на 2016 г. Сега е около 2019. По този начин изпълнението на проекта изостава най-малко с четири години от първоначалния план. И като смятате, че инсталирането на двигателите Су-57 от второ поколение е планирано едва за 2023-2025, тогава можем да говорим за закъснение за цялото десетилетие.  Юлиян Марков", "date": "2018.07.02", "title": "Взгляд: Рано е Русия да се радва на Су-57"}
{"url": "http://www.focus-news.net/news/2018/07/02/2540581/afp-badeshteto-na-upravlyavashtata-koalitsiya-v-germaniya-e-neyasno.html", "text": "Бъдещето на управляващата коалиция в Германия е неясно, след като вътрешният министър и лидер на Християнсоциалния съюз (ХСС) е заявил за намерението си да подаде оставка, предава   AFP . \r\nНо шефът на парламентарната група на ХСС, Александър Добринд, \"не иска да приеме оставката на Зеехофер\", казаха участниците в дългото заседание. \r\nЛипсата на яснота от баварския лагер повдига въпроси за бъдещето на управляващата коалиция на Меркел между алианса ХДС-ХСС и  Социалдемократическата партия(СДП). \r\nАко Зеехофер  се оттегли, ХСС може да предложи заместващ министър на вътрешните работи, ако иска да остане в коалицията с партията на Меркел. \r\nКато алтернатива ХСС  би могла да разруши двете десетилетия партньорство, лишавайки Меркел от нейното мнозинство в парламента и вкарвайки Германия в неизследвани политически води. \r\nЗа да оцелее политически, Меркел може да опита да създаде  правителство на малцинство, да търси нов коалиционен партньор измежду зелените или свободните  демократи  или да организира в парламента вот на недоверие, който да доведе до нови избори.  Юлиян Марков", "date": "2018.07.02", "title": "AFP: Бъдещето на управляващата коалиция в Германия е неясно"}
{"url": "http://www.focus-news.net/news/2018/07/02/2540579/deutsche-welle-horst-zeehofer-shte-podade-ostavka-zaradi-nesaglasie-s-politikata-za-imigrantite-spored-partiyni-iztochnitsi.html", "text": "Лидерът на Християнсоциалния съюз (ХСС) и вътрешен министър на Германия Хорст Зеехофер ще подаде оставка заради несъгласие с политиката за имигрантите според партийни източници, предава  Deutsche Welle \r\nПартийни източници съобщиха в неделя вечерта, че германският вътрешен министър Хорст Зеехофер планира да предложи оставката си както от кабинета, така и като лидер на ХСС, след като преди това ескалира спора с Ангела Меркел относно политиката на канцлера за предоставяне на убежище. \r\nЗеехофер по-рано заяви, че съботната среща с канцлера „не е имала ефект\" върху конфликта им. \r\nТова пряко противоречи на разказа на Меркел за срещата, която тя представи в интервю за ZDF в неделя. \"Резултатът от всичко, което сме решили, има същия ефект [като националните мерки]\", каза тя. - Това е моето лично заключение. Разбира се, ХСС ще трябва да реши това сам за себе си.  Юлиян Марков", "date": "2018.07.02", "title": "Deutsche Welle: Хорст Зеехофер ще подаде оставка заради несъгласие с политиката за имигрантите според партийни източници"}
{"url": "http://www.focus-news.net/news/2018/07/02/2540588/the-independent-proveryavat-nay-golemiyat-daritel-za-kampaniyata-v-polza-na-brekzit-za-vrazki-s-rusiya.html", "text": "Най-големият донор на кампанията за напускане на ЕС се разследва от Националната агенция по престъпността (NCA) за предполагаеми връзки с Русия, пише британският вестник  The independent . \r\nНа NCA бяха предоставени имейли, принадлежащи на мултимилионера Арън Банкс, съосновател на кампанията Leave.EU, разкриващи  преди това неизвестни срещи между бизнесмена и руския посланик в Лондон, според The Times. \r\nEлектронните писма  показват, че на Банкс са предложени три руски бизнес сделки за натрупването на средства за  вот за Брексит, включително акции от   златна мина в Западна Африка, притежавани от  руската държавна диамантена минна организация Алроса. \r\nРазкритията за обема на руските контакти на  Банкс ще доведат до по-нататъшно разглеждане на въпроса дали руснаците са се опитвали да повлияят на гласуването за Брекзит. \r\nАрън Банкс заяви, че не е участвал в нито едно от сделките, въпреки че  дружество, ръководено от неговия бизнес партньор Джим Мелън, е получило акции под пазарната цена в Алроса според Ню Йорк Таймс. \r\nБанкс е казал на \"Таймс\": \"Нека да разследват. Всичко това ме кара да изглеждам като мистериозен  човек. \r\nВ САЩ демократите в Конгреса наскоро получиха копие  от комуникациите на  Банкс и разследват дали той, Найджъл Фарадж и други висши членове на Leave.EU са служили като мост между Москва и кампанията на Доналд Тръмп. \r\nВ неделя по BBC, Фарадж е казал, че няма \"никакви доказателства\", че Банкс е направил нещо нередно.  Юлиян Марков", "date": "2018.07.02", "title": "The Independent: Проверяват най-големият дарител за кампанията в полза на Брекзит за връзки с Русия"}
{"url": "http://www.focus-news.net/news/2018/07/02/2540589/chetirima-dushi-zaginaha-a-trima-postradaha-pri-tezhka-katastrofa-na-am-trakiya-obzor.html", "text": "Четирима души загинаха при тежка катастрофа в района на 107 км от автомагистрала „Тракия“. Сигналът за инцидента е получен в 06.20 часа в неделя. Катастрофата е станала между лек автомобил „Фолксваген“ с немска регистрация и бус „Мерцедес“ с българска регистрация. Според подадената информация, лекият автомобил се е блъснал отзад в намаляващия скоростта си товарен автомобил и се е преобърнал на пътя. В колата са пътували трима мъже, три жени и дете на около 2 години. На място са загинали детето и жените на 24, 29 и на 50 години. Останалите трима, които са пътували с автомобила – дете на 7 години, шофьорът на превозното средство и още една жена, са настанени в болница в Пловдив. \r\nНяма данни за употреба на алкохол и наркотици от 36-годишния шофьор на камиона. Той е пътувал сам и е настанен в УМБАЛ „Св. Георги“. С дрегер за алкохол е тестван и водачът на лекия автомобил, резултатът също е отрицателен. В рамките на три часа, от 07.00 до 10.00 часа, движението на автомагистралата се отклоняваше по обходни маршрути. В спасителната акция по изваждане на телата са участвали и служители на пожарната. Образувано е досъбно производство за изясняване на обстоятелствата около тежкия инцидент. Автомобилите, участвали в катастрофата, са иззети и се намират в сектор „Пътна полиция“. \r\nТони МИХАЙЛОВ", "date": "2018.07.02", "title": "Четирима души загинаха, а трима пострадаха при тежка катастрофа на АМ „Тракия“ (ОБЗОР)"}
{"url": "http://www.focus-news.net/news/2018/07/02/2540592/sport-rusiya-i-harvatska-pobediha-sled-duzpi-v-nedelnite-machove-ot-svetovnoto-parvenstvo-po-futbol.html", "text": ":Русия и Хърватска победиха след дузпи в неделните мачове от Световното първенство по футбол. Русия отстрани Испания след 1:1 в редовното време и продълженията, а руският вратар Акинфеев спаси две дузпи. Хърватска победи Дания отново след дузпи, след като в редовното време мача завърши 1:1, а Лука Модрич не успя да реализира от дузпа  в продълженията. Вратарят на Хърватска Субашич спаси три дузпи, а датският му колега Шмайхел отрази две. Днес ще се играят нови два осминафинала : Бразилия – Мексико и Белгия – Япония.", "date": "2018.07.02", "title": "Спорт: Русия и Хърватска победиха след дузпи в неделните мачове от Световното първенство по футбол"}
{"url": "http://www.focus-news.net/news/2018/07/02/2540587/the-times-tereza-mey-okazva-natisk-varhu-ministrite-privarzhenitsi-na-tvard-brekzit.html", "text": "Тереза Мей оказва натиск върху министрите привърженици на „твърд“ Брекзит, пише британският вестник  The Times . \r\nГлавният преговарящ  в кабинета на Тереза Мей за Брекзит Оливър Робинс, каза пред министрите, че няма шанс да сключат обещаваща  сделка с Европейския съюз. \r\nТой ги информира преди срещата им в извънградската резиденция на премиера в петък, че трябва да са реалисти в това, което може да бъде постигнато. \r\nСмята се, че Робинс е очертал мрачна картина на състоянието на преговорите, като е казал, че неговият колега от ЕС Мишел Барние не е бил повлиян от европейските лидери да смекчи твърдата си позиция, въпреки че Тереза Мей ги е помолила да се намесят. \r\nПравителствен източник заяви, че ясното послание е, че министрите могат в крайна сметка да избират между сделка тип Норвегия, в която Великобритания остава в единния пазар, но трябва да приеме правила на ЕС или просто споразумение за свободна търговия, което е силно нежелано от бизнеса. \r\nТереза Мей трябва да се срещне с редица министри за разговори на четири очи през следващите дни. Тя се нуждае от тях, за да постигне съгласие за обединена позиция по бъдещите отношения на Великобритания с ЕС и \"възстановяването\" на ирландската граница. След това тя ще се опита да убеди в плановете си европейските лидери в двустранни разговори преди следващите преговори с ЕС през лятото.  Юлиян Марков", "date": "2018.07.02", "title": "The Times: Тереза Мей оказва натиск върху министрите привърженици на „твърд“ Брекзит"}
{"url": "http://www.focus-news.net/news/2018/07/02/2540577/reaktsii-na-makedonskite-medii-po-povod-smartta-na-prof-bozhidar-dimitrov.html", "text": "Почти всички македонски медии съобщават новината за смъртта на професора: Плюс Инфо:  : Бившият директор на Националния исторически музей в София, историкът Божидар Димитров, почина днес на 72-годишна възраст, съобщиха от българските медии. \r\nПредполага се, че причина за смъртта  е белодробна емболия. \r\nДимитров е министър без портфейл, отговарящ за българите в чужбина в първия кабинет на Бойко Борисов, който сред първите чрез социалната мрежа „Фейсбук“ изрази съболезнования на семейството на Димитров.  На 72-годишна възраст почина бившият директор на Националния исторически музей Божидар Димитров, предаде агенция \"Фокус\". \r\nИсторик по образование, той е министър без портфейл, отговорен за българите в чужбина в първия кабинет на Бойко Борисов. \r\nТези, които го познават, включително мнозина в Македония, казват, че става дума за изключителен човек.  \r\nМакедонското издание   съобщава новината и отбелязва, че българският премиер Бойко Борисов е изразил съболезнования и е написал ; „Почивай в мир, приятелю!“ \r\nЗа смъртта му съобщава и електронното издание  .  пише: Почина Божидар Димитров, български историк и бивш министър  пише: Тази вечер на 72-годишна възраст почина професор Божидар Димитров. \r\nБожидар Димитров е бивш дългогодишен директор на Българския национален исторически музей и автор на десетки книги, посветени на българската история.  Юлиян Марков", "date": "2018.07.02", "title": "Реакции на македонските медии по повод смъртта на проф. Божидар Димитров"}
{"url": "http://www.focus-news.net/news/2018/07/02/2540586/moskovskiy-komsomolets-severna-koreya-tayno-prodalzhava-yadrenite-izsledvaniya.html", "text": "Северна Корея тайно продължава ядрените изследвания. На какво се надява Ким се  пита руският вестник  “Московский Комсомолец“ . \r\nСлед историческата срещата на върха САЩ-Северна Корея на 12 юни Доналд Тръмп провъзгласи тържествено, че Пхенян вече не е ядрена заплаха за Съединените щати. След почти месец стана ясно, че силните изявления на американския президент са преждевременни. Разузнаването на Съединените щати научи, че Северна Корея не само не спира изследванията в тайни ядрени съоръжения, но и увеличава производството на ядрено гориво. Зад екрана на затопляне на отношенията с Южна Корея и САЩ и показателното унищожаване на ядрения полигони в Северна Корея \"всичко върви по план.\" И се състои в предотвратяването на пълно ядрено разоръжаване. \r\nТелевизионният канал NBC, който се позовава на  представители на американското разузнаване, съобщава, че през последните месеци Северна Корея е увеличила производството на ядрено гориво на няколко тайни места. Единственото място за обогатяване на уран, чието съществуване признава Пхенян, е в Йонбьон, на 60 километра от Пхенян. Именно то може да бъде предмет на преговори между Съединените щати и Северна Корея, въпреки че сателитните изображения показват, че наскоро бяха извършени подобрения в този изследователски център. \r\nАмериканските разузнавателни служби смятат, че има и други ядрени обекти, които севернокорейският режим ще се опита да скрие и да продължи ядрените си изследвания върху тях. Един от тях е Кансон, който вероятно има много по-големи възможности от Йонбьон. \r\nАмериканските анализатори се притесняват, че заради силен за PR ефект администрацията на  Тръмп може да си затвори очите и да се съгласи да спре единственото  съоръжението в Йонбьон. Склонността на Тръмп към театралност и изявлението му за безпрецедентния успех на преговорите с Ким Чен-ун подкрепят тези страхове. \r\nОсвен това, Пхенян занижава броя на ядрените бойни глави, с които разполага, добавя The Washington Post. Според оценките на американците, Северна Корея разполага с 65 броя, докато декларира по-малко. \r\nНа пръв поглед обаче разоръжаването е в разгара си. Дори преди историческата среща на върха, Пхенян съобщи за унищожаването на площадката за ядрени опити в Пхунгери. И в неделя, 1 юли, стана известно, че за първи път от 10 години радиовръзките между военните кораби на Северна и Южна Корея са възобновени. Това беше направено, за да се избегнат инциденти и сблъсъци, особено в Жълто море, подчерта министерството на отбраната на Южна Корея. \r\nМотивите на ръководството на Северна Корея са съвсем ясни. Притисната от международните и най-болезнено от китайските санкции, севернокорейската икономика отчаяно се нуждае от облекчаване на натиска. И за това трябва да демонстрира \"добро поведение\". След разговорите  с Тръмп Ким Чен-ун посети Пекин за трети път от началото на годината. Наскоро японският вестник \"Йомиури\" научи, че по време на разговори с президента на Китай Си Дзинпин  лидерът на Северна Корея е поискал да се вдигнат възможно най-скоро санкциите върху икономиката на КНДР. В отговор, другаря Си е обещал да положи всички усилия за това. \r\nМеждувременно руски и чуждестранни експерти предупреждаваха и преди: няма смисъл да се таят големи надежди за преговорите между Тръмп и Ким Чен-ун. За Северна Корея пълното разоръжаван винаги е било неприемливо. Ръководството й разглежда ядрените оръжия като най-сигурната гаранция за нейната сигурност, особено след дългата история на сваляне на нежеланите режими от САЩ. Така, че Пхенян е очевидно готов да направи големи отстъпки. Но до определена граница. \r\nВъпреки това, администрацията на Тръмп малко си „криви душата“. Държавният секретар Майк Помпео обясни думите на ръководителя на Белия дом, че ядрената заплаха от Северна Корея е била елиминирана. Според него президентът е имал предвид, че е значително  намалена. Освен това ръководителят на американската дипломация призна, че пълната ядрено разиоръжаване на Корейския полуостров може да отнеме години, а САЩ нямат за цел да я постигнат незабавно. \r\nТака, докато Тръмп и Ким Чен-ун си стиснаха ръцете, нито Съединените щати, нито Северна Корея имат илюзии едни за други.  Юлиян Марков", "date": "2018.07.02", "title": "\"Московский Комсомолец\": Северна Корея тайно продължава ядрените изследвания"}
{"url": "http://www.focus-news.net/news/2018/07/02/2540591/afp-leviyat-kandidat-andres-manuel-lopes-obrador-pecheli-izborite-v-meksiko-po-danni-na-ekzitpola.html", "text": "Левият антисистемен кандидат Андрес Мануел Лопес Обрадор печели президентските избори в Мексико според данните от екзитпола, предава  AFP . \r\nТри социологически фирми, провеждащи така наречения екзитпол дават голяма преднина на Лопес Обрадор, бивш кмет на столицата Мексико сити с около  49 процента. Консервативният кандидат Рикардо Аная събира 27 процента, а трети остава кандидата на управляващата партия Хосе Антонио Меаде с 18 процента.  Юлиян Марков", "date": "2018.07.02", "title": "АFP: Левият кандидат Андрес Мануел Лопес Обрадор печели изборите в Мексико  по данни на екзитпола"}
{"url": "http://www.focus-news.net/news/2018/07/02/2540597/pregled-na-mezhdunarodnite-novini-do-6-chasa-agentsiya-fokus.html", "text": "Най-малко трима души бяха убити и стотици спасени по време на тежки бури и силни валежи, които засегнаха Румъния. \r\nРумънското министерство на вътрешните работи заяви днес, че 760 души са спасени или евакуирани и 20 000 служители на аварийните служби работят на място. \r\nЕдин човек, който минавал с кон през река днес, се е удавил след като е влезнал във водата. Една жена се удави в източната част на Румъния, след като е била отнесена от придошла река. Третата жертва е човек, който се е удавил, докато е брал зеленчуци. \r\n*** Вътрешният министър на Италия Матео Салвини призова за общоевропейски съюз срещу \"масовата имиграция\" на тържествено годишно събрание на крайнодясната си лига Лига в неделя. \r\n\"Мисля за лига на Лигите в Европа, която да обединява всички свободни движения, които искат да защитят границите си и благополучието на децата си\", каза Салвини пред множеството на петата конференция на  партията му  в северното пристанище Понтида. \r\nСалвини, който е изградил съюзи с други крайнодясни европейски групи, включително Френското национално движение, заяви по-рано, че изборите за Европейски парламент през следващата година ще бъдат референдум за \"Европа без граници ... и Европа, която защитава своите граждани\". \r\n\"Ще обиколя столиците и не само европейските, да създам алтернатива на тази Европа, основана на експлоатация ... (и) масова имиграция\". \r\nОколо 50 000 души дойдоха от цяла Италия, за да присъстват на речта му, съобщиха местните медии, привлечени от призива му  \"Италия на първо място\" на Салвини. \r\n\"Това е неописуемо чувство\", каза Салвини пред множеството за да чуе \"призивите на обичта, идващи от Понтида\". \r\n*** САЩ ще поискат Русия да помогне за намаляване на военното присъствие на Иран в Сирия на предстоящата среща в Хелзинки между Доналд Тръмп и Владимир Путин. \r\nНа срещата в Хелзинки президента на САЩ, Доналд Тръмп ще поиска руския президент Владимир Путин да помогне за намаляване на иранското военно присъствие в Сирия, очакват европейските дипломати и американски представители. Според един от тях, в САЩ някои служители смятат, че е възможно Вашингтон и Москва да се \"сближат\" по този въпрос. \r\nДържавният секретар  Майк Помпео, говорейки сряда в Конгреса, подчерта загрижеността на Белия дом от присъствието на Иран в Сирия: \"Ако руснаците може да помогнат иранците да се махнат от там, аз ще ги аплодирам\" Но способността на Москва да направи това е \"отворен въпрос\", добави той. \r\nСпоред приближеният до Тръмп сенатор Линдзи Греъм, тази идея изглежда се харесва на  някои високопоставени служители в Съединените щати. \"Израелците насърчиха тази идея – Русия да избута Иран\", каза той. \r\n*** Почти всички македонски медии съобщават новината за смъртта на професора: Плюс Инфо:  : Бившият директор на Националния исторически музей в София, историкът Божидар Димитров, почина днес на 72-годишна възраст, съобщиха от българските медии. \r\nПредполага се, че причина за смъртта  е белодробна емболия. \r\nДимитров е министър без портфейл, отговарящ за българите в чужбина в първия кабинет на Бойко Борисов, който сред първите чрез социалната мрежа „Фейсбук“ изрази съболезнования на семейството на Димитров.  На 72-годишна възраст почина бившият директор на Националния исторически музей Божидар Димитров, предаде агенция \"Фокус\". \r\nИсторик по образование, той е министър без портфейл, отговорен за българите в чужбина в първия кабинет на Бойко Борисов. \r\nТези, които го познават, включително мнозина в Македония, казват, че става дума за изключителен човек.  \r\nМакедонското издание   съобщава новината и отбелязва, че българският премиер Бойко Борисов е изразил съболезнования и е написал ; „Почивай в мир, приятелю!“ \r\nЗа смъртта му съобщава и електронното издание  .  пише: Почина Божидар Димитров, български историк и бивш министър  пише: Тази вечер на 72-годишна възраст почина професор Божидар Димитров. \r\nБожидар Димитров е бивш дългогодишен директор на Българския национален исторически музей и автор на десетки книги, посветени на българската история. \r\n*** В Атина скандират „Скопияни, никога няма да ни вземете името!“. \r\n\"Скопияни, Скопияни, никога няма да го вземете името\", Предатели\", \"Македония е гръцка\" са част от виковете на протеста, пред гръцкия парламент на нов митинг за \"защита на името Македония\", предаде кореспондента на МИА от Атина. \r\nГърците протестират с лозунги, в които се казва, че Македония е гръцка, скандират  срещу правителството и срещу Договора за името от Преспа  с послания към политиците, че те са предатели. \r\nНякои от протестиращите не са особено любезни към журналистите,  а репортер от гръцка телевизионна станция не е допуснат да отрази протеста. \r\nСред множеството има членове на \"Златна зора\", които хвърляха листовки с послание, че Македония е гръцка, че политиците са предатели, а единствената надежда за страната е \"Златна зора\". \r\nКакто съобщава кореспондентът на Македонската информационна агенция от Атина, протестът не е голям, няколко от улиците са затворени в частта около гръцкия парламент и има увеличено полицейско присъствие. \r\nСред демонстрантите има хора от всички възрасти, както  и духовници. \r\nПротестът бе проведен и в Солун. \r\n*** Лидерът на Християнсоциалния съюз (ХСС) и вътрешен министър на Германия Хорст Зеехофер ще подаде оставка заради несъгласие с политиката за имигрантите според партийни източници. \r\nПартийни източници съобщиха в неделя вечерта, че германският вътрешен министър Хорст Зеехофер планира да предложи оставката си както от кабинета, така и като лидер на ХСС, след като преди това ескалира спора с Ангела Меркел относно политиката на канцлера за предоставяне на убежище. \r\nЗеехофер по-рано заяви, че съботната среща с канцлера „не е имала ефект\" върху конфликта им. \r\nТова пряко противоречи на разказа на Меркел за срещата, която тя представи в интервю за ZDF в неделя. \"Резултатът от всичко, което сме решили, има същия ефект [като националните мерки]\", каза тя. - Това е моето лично заключение. Разбира се, ХСС ще трябва да реши това сам за себе си. \r\n*** Левият антисистемен кандидат Андрес Мануел Лопес Обрадор печели президентските избори в Мексико според данните от екзитпола. \r\nТри социологически фирми, провеждащи така наречения екзитпол дават голяма преднина на Лопес Обрадор, бивш кмет на столицата Мексико сити с около  49 процента. Консервативният кандидат Рикардо Аная събира 27 процента, а трети остава кандидата на управляващата партия Хосе Антонио Меаде с 18 процента. \r\n*** Изпитват хиперзвуковите ракети „Кинжал“ на бомбардировачи Ту-22М3. \r\nХиперзвукови ракети от най-новия комплекс „Кинжал“ ще бъдат тествани на бомбардировач Tu-22M3 на далечни разстояния, каза източник от руския отбранителен промишлен комплекс за агенцията. \r\n\"Кинжал\" ще бъде тествана на Ту-22М3 \", каза той, добавяйки, че\" няколко хиперзвукови ракети ще бъдат тествани на един бомбардировач \". Източникът не е посочил датите на тестовете. \r\nТАСС няма официално потвърждение на тази информация. \r\nЗа пръв път руският президент Владимир Путин обяви комплекса  \"Кинжал\" през март 2018 г. Ракетата на комплекса лети със скорост 10 пъти по-бърза от звука и е в състояние да преодолее всички съществуващи и бъдещи системи за противоракетна отбрана. \"Кинжал\" включва изтребител Миг-31К , способен да носи само една свръхзвукова ракета. \r\nTu-22M3 - свръхзвуков бомбардировач-ракетоносец, предназначен да унищожи земни и морски цели. Той е  приет на въоръжение през 1989 г. Бяха произведени общо 500 самолета Ту-22М с различни модификации. В ход е работа  на нова версия на самолета - Tu-22M3M (през август ще се извърши първия полет).  С голямо мнозинство на гласовете центристката гръцка партия „Потами“ гласуваха да излязат от коалицията „Движение за промяна“ образувана само преди месеци начело със социалистите от ПАСОК. \r\nС гласуване на 97 в полза и 16 против за предложението да напуснат „Движение за промяна“  делегатите на „Потами“ приеха позицията, изложена от техния председател Ставрос Теодоракис. Същевременно той отхвърли слуховете, че партията му се готви да обедини сили с управляващата партия СИРИЗА, ако коалицията ѝ с „Независими Гърци“ се разпадне. Той допълни, че и коалиция с консервативната „Нова Демокрация“ също няма да е възможна. \r\nМежду ПАСОК и „Потами“ се образуваха редица пукнатини по някои „горещи теми“ и най-вече заради споразумението със Скопие за името.", "date": "2018.07.02", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/07/02/2540585/the-guardian-horst-zeehofer-predlozhi-ostavkata-si-v-spora-s-angela-merkel.html", "text": "Хорст Зеехофер предложи оставката си в спора с Ангела Меркел, пише британският вестник  The Guardian . \r\nГерманският вътрешен министър обяви намерението си да подаде оставка от всички политически постове след напрегната конфронтация с Ангела Меркел относно борбата с миграцията, съобщиха немски медии в неделя вечер. \r\nХорст Зеехофер, който е и лидер на Християнсоциален съюз (ХСС), предложи да се оттегли от министерския си пост и партийно лидерство на среща при затворени врати, в която той и колегите му от ръководството на ХСС обсъдиха ползите от споразумението за мигрантите, постигнатона срещата на върха на лидерите на ЕС в Брюксел. \r\nВ краткосрочен план оставката на Зеехофер ще отстрани политика, който стана най-големият противник на Меркел в собственото й правителство, откакто той зае поста на министър на вътрешните работи през март. \r\nАко евентуалната замяна на Зеехофер продължава конфронтационната  тенденция, обаче, драматичната му стъпка може да сложи край на историческия съюз между партията на Меркел, Християндемократическия съюз и баварския ХСС,  поставяйки коалиционното правителство на канцлера до ръба на колапса. \r\nЗеехофер заплаши, че ще изгони всички кандидати за убежище, които вече са регистрирани в друга страна от ЕС, освен ако не се намери решение в неделя вечер. Меркел предложи нови мерки, за да успокои възникналото напрежение, но Зеехофер изрази недоволството си от тези планирани мерки на срещата си с колегите от партията. \r\nМинистърът на вътрешните работи се оплака в Мюнхен, че е провел с  Меркел  \"разговор без никакъв ефект\" за плана му да изгони търсещите убежище, които вече са регистрирани в други страни от ЕС. \r\nСпоред източници, цитирани от вестник Die Welt, Зеехофер пряко противоречи на канцлера, който настоя в телевизионно интервю в събота вечер, че сделката, която е сключила в Брюксел, достига до същите крайни резултати като едностранните стъпки, предвидени от баварците. \r\nИзявлението  на Зеехофер, първоначално насрочено за 19 часа, беше отложено до късно вечерта в неделя, тъй като той участваше в закрития дебат на партията му, дали да прекъсне дългогодишното партньорство с християндемократите. \r\nХСС, който е изправен пред регионални избори през октомври, призоваваше Меркел в продължение на седмици да се справи с имиграцията, тъй като се опасява, че може да загуби позиции от антиимигрантската партия „Алтернатива за Германия“ \r\nКанцлерът отхвърля плана на Зеехофер, според който Германия може едностранно да изгони вече  регистрираните кандидати за убежище, като предпочита да търси сътрудничество със съседните страни. \r\nМеркел се опасява, че ако Германия затвори границите си, тя ще започне верижна реакция, която ще унищожи европейската зона за свободно движение, считана от ЕС за едно от най-големите му постижения.  Юлиян Марков", "date": "2018.07.02", "title": "The Guardian: Хорст Зеехофер предложи оставката си в спора с Ангела Меркел"}
{"url": "http://www.focus-news.net/news/2018/07/02/2540593/pregled-na-osnovnite-temi-v-ruskiya-pechat-agentsiya-fokus.html", "text": "Рано е Русия да се радва на Су-57, пише руският вестник  ”Взгляд“ . \r\nПървият дългоочакван договор за доставка с Министерството на отбраната на петото поколение изтребители Су-57 е сключен. Първата партида  самолети се очаква да бъде приета следващата година от Министерството. Оборудването на руската армия с най-новия боен самолет изпращa Русия на висота в съвременната авиация. Но дали наистина  е вярно? \r\n\"Досега всичко е готово за сключването на договор за доставка на два самолета Су-57, които завършват крайните етапи на изпитването. Машината, включително и като се вземат предвид тестовете в Сирия, напълно потвърди дадените характеристики \", заяви заместник-министърът на отбраната Алексей Криворучко. \r\nСпоред него заводът за въздухоплавателни средства в Комсомолск-на-Амур изпълнява в срок поръчките  включително създаването на Су-57. \"Предприятието върши чудесна работа,\" каза Криворучко, добавяйки, че вторият етап от тестовете на Су-57 с ново поколение двигатели продължава. \r\n\"Първата партида самолети Министерството на отбраната очаква да получи още през следващата година, а съответният договор се подготвя за подписване\", добави той. Очевидно става дума за доставка на 12 самолета, спомената по-рано. \r\nСключването на дългоочакваният договор за петтото поколение руски изтребители е най-важното събитие. От Су-57 се очаква да замени самолетите МиГ-29 и Су-27, с които сега летят  военните. В края на краищата те са на служба от 80-те години. \r\nКогато Су-57 влезе в експлоатация в руските военновъздушни сили, Русия ще стане втората страна в света, която ще лети с пета поколение изтребител. \r\nСу-57 е отговорът на Русия на Съединените щати, които използват F-22 повече от десетилетие. Цената на един американски самолет в същото време е три пъти повече от руския - 150 милиона долара срещу 50 милиона. \r\nМного експерти, включително германците и самите американци, смятат, че руският изтребител има по-голямо предимство в борбата, отколкото американските съперници F-22 и F-35. Той надминава конкурентите в маневреността, скоростта и височината на полета, при оборудването с ракети далечината на поразяване. Освен това Су-57 е почти невидим. \r\nЗаслужилият летец-изпитател, героят на Русия, Магомед Толбоев заяви пред РИА Новости, че по-голямата част от ноу-хауто в Су-57 не се разкрива по съображения за сигурност. \"Изпълнява най-модерните технологии и това, което се показва на широката общественост, е само повърхност, а останалата част е известна само на нас - професионалистите, изпитателите и военни лидери на страната\", отбеляза той. \r\nВъпреки това той разкри тайната на едно от тези ноу-хау. Според него, никой друг в света - нито Франция, нито Англия, нито Rolls-Royce или Pratt & Whitney - не са постигали самолетът да лети с крейсерска свръхзвукова скорост (1600 километра в час) в безфорсажен режим. Докато Су-57 може да развие крейсерска скорост \"на номинална мощност\". \r\nИ все пак не е ли твърде рано да се радваме да сключим първия договор за два самолета, а след това за още 12? Всъщност все още има много проблеми. \r\nПърво, 12 такива самолета явно не са достатъчни, за да създадат истинска нова бойна сила. Във Времето на СССР за серийна доставка се считаше такава от сто и повече самолета. Сега два самолета са наречени \"доставка\". Ако погледнете броя на Миг-15, 17, 19, 21, тогава всеки тип самолети  е произведен  с хиляди. Също Tу-16 наброяваше над 1 500. А 12 самолета (Су-57) - това е все още не е  нищо. Когато с тях се оборудват най-малко три или четири полка , тогава можем да се радваме \", каза за  “Взгляд“ високопоставен източник, близък до ръководството на руските военновъздушни сили. \r\nВторият въпрос, каза той, е кой ще лети на тези самолети, след като сега има само едно училище за военни пилоти в страната. Очевидно вече то не се справя с обучението на военни пилоти. В края на 2016 г. на руските ВВС не достигаха 1 300 пилоти, каза министърът на отбраната Сергей Шойгу. \r\n\"Освен това, първите сто самолета ще излязат различни,  защото дизайнът на самолета непрекъснато се променя. Например, в един и същ полк в Липецк , всички Су-34 се различават помежду си заради някои усъвършенствания \", казва високопоставен източник. \r\nДопълнително най-важната и най-тежката от гледна точка на развитието част - сърцето на самолета - все още не е готова. Двигателят второ поколение за Су-57 все още се тества. Първият 15-минутен полет на самолет с този двигател се състоя едва през декември 2017 г. Все още предстои много работа и тестове. \r\nМеждувременно първите Су-57 ще бъдат доставени с двигателите първо поколение и това е голяма разлика. Именно благодарение на тези от второ поколение \"Тип-30\" (или \"Продукт 30\") самолетите ще бъдат в състояние да извършват дълги полети със свръхзвукова скорост без форсаж. Само липсата на този двигател е един от аргументите на онези, които отказват да нарекат изтребителя С-57 изтребител от пето поколение. Именно за това Индия се отказа от покупката на този тип самолет. \r\nНо Русия сериозно изостава при изпълнението на този проект. \"От началото на развитието на тази или онази машина до въплъщаването й в метал минават 10-15 или повече години. И в много отношения тя остарява в процеса на разработката. И тогава, за да се компенсира това изоставане се налагат критични изменения. \r\nПрограмата за разработване на изтребител от пето поколение започна преди 17 години - през 2001 г. Бяха планирани полетни тестове за периода 2006-2007 г. Първият тестов полет на Су-57 обаче приключи няколко години по-късно - през 2010 г. Осигуряването на въздухоплавателното средство  за войските трябваше да започне още през 2014-2015 г. След това началото на серийното производство и серийните доставки бе изместено за началото на 2016 г. Сега е около 2019. По този начин изпълнението на проекта изостава най-малко с четири години от първоначалния план. И като смятате, че инсталирането на двигателите Су-57 от второ поколение е планирано едва за 2023-2025, тогава можем да говорим за закъснение за цялото десетилетие. \r\n*** Северна Корея тайно продължава ядрените изследвания. На какво се надява Ким се  пита руският вестник  “Московский Комсомолец“ . \r\nСлед историческата срещата на върха САЩ-Северна Корея на 12 юни Доналд Тръмп провъзгласи тържествено, че Пхенян вече не е ядрена заплаха за Съединените щати. След почти месец стана ясно, че силните изявления на американския президент са преждевременни. Разузнаването на Съединените щати научи, че Северна Корея не само не спира изследванията в тайни ядрени съоръжения, но и увеличава производството на ядрено гориво. Зад екрана на затопляне на отношенията с Южна Корея и САЩ и показателното унищожаване на ядрения полигони в Северна Корея \"всичко върви по план.\" И се състои в предотвратяването на пълно ядрено разоръжаване. \r\nТелевизионният канал NBC, който се позовава на  представители на американското разузнаване, съобщава, че през последните месеци Северна Корея е увеличила производството на ядрено гориво на няколко тайни места. Единственото място за обогатяване на уран, чието съществуване признава Пхенян, е в Йонбьон, на 60 километра от Пхенян. Именно то може да бъде предмет на преговори между Съединените щати и Северна Корея, въпреки че сателитните изображения показват, че наскоро бяха извършени подобрения в този изследователски център. \r\nАмериканските разузнавателни служби смятат, че има и други ядрени обекти, които севернокорейският режим ще се опита да скрие и да продължи ядрените си изследвания върху тях. Един от тях е Кансон, който вероятно има много по-големи възможности от Йонбьон. \r\nАмериканските анализатори се притесняват, че заради силен за PR ефект администрацията на  Тръмп може да си затвори очите и да се съгласи да спре единственото  съоръжението в Йонбьон. Склонността на Тръмп към театралност и изявлението му за безпрецедентния успех на преговорите с Ким Чен-ун подкрепят тези страхове. \r\nОсвен това, Пхенян занижава броя на ядрените бойни глави, с които разполага, добавя The Washington Post. Според оценките на американците, Северна Корея разполага с 65 броя, докато декларира по-малко. \r\nНа пръв поглед обаче разоръжаването е в разгара си. Дори преди историческата среща на върха, Пхенян съобщи за унищожаването на площадката за ядрени опити в Пхунгери. И в неделя, 1 юли, стана известно, че за първи път от 10 години радиовръзките между военните кораби на Северна и Южна Корея са възобновени. Това беше направено, за да се избегнат инциденти и сблъсъци, особено в Жълто море, подчерта министерството на отбраната на Южна Корея. \r\nМотивите на ръководството на Северна Корея са съвсем ясни. Притисната от международните и най-болезнено от китайските санкции, севернокорейската икономика отчаяно се нуждае от облекчаване на натиска. И за това трябва да демонстрира \"добро поведение\". След разговорите  с Тръмп Ким Чен-ун посети Пекин за трети път от началото на годината. Наскоро японският вестник \"Йомиури\" научи, че по време на разговори с президента на Китай Си Дзинпин  лидерът на Северна Корея е поискал да се вдигнат възможно най-скоро санкциите върху икономиката на КНДР. В отговор, другаря Си е обещал да положи всички усилия за това. \r\nМеждувременно руски и чуждестранни експерти предупреждаваха и преди: няма смисъл да се таят големи надежди за преговорите между Тръмп и Ким Чен-ун. За Северна Корея пълното разоръжаван винаги е било неприемливо. Ръководството й разглежда ядрените оръжия като най-сигурната гаранция за нейната сигурност, особено след дългата история на сваляне на нежеланите режими от САЩ. Така, че Пхенян е очевидно готов да направи големи отстъпки. Но до определена граница. \r\nВъпреки това, администрацията на Тръмп малко си „криви душата“. Държавният секретар Майк Помпео обясни думите на ръководителя на Белия дом, че ядрената заплаха от Северна Корея е била елиминирана. Според него президентът е имал предвид, че е значително  намалена. Освен това ръководителят на американската дипломация призна, че пълната ядрено разиоръжаване на Корейския полуостров може да отнеме години, а САЩ нямат за цел да я постигнат незабавно. \r\nТака, докато Тръмп и Ким Чен-ун си стиснаха ръцете, нито Съединените щати, нито Северна Корея имат илюзии едни за други. \r\n*** САЩ ще поискат Русия да помогне за намаляване на военното присъствие на Иран в Сирия на предстоящата среща в Хелзинки между Доналд Тръмп и Владимир Путин, пише руският вестник  ”Ведомости“ . \r\nНа срещата в Хелзинки президента на САЩ, Доналд Тръмп ще поиска руския президент Владимир Путин да помогне за намаляване на иранското военно присъствие в Сирия, очакват европейските дипломати и американски представители. Според един от тях, в САЩ някои служители смятат, че е възможно Вашингтон и Москва да се \"сближат\" по този въпрос. \r\nДържавният секретар  Майк Помпео, говорейки сряда в Конгреса, подчерта загрижеността на Белия дом от присъствието на Иран в Сирия: \"Ако руснаците може да помогнат иранците да се махнат от там, аз ще ги аплодирам\" Но способността на Москва да направи това е \"отворен въпрос\", добави той. \r\nСпоред приближеният до Тръмп сенатор Линдзи Греъм, тази идея изглежда се харесва на  някои високопоставени служители в Съединените щати. \"Израелците насърчиха тази идея – Русия да избута Иран\", каза той. \r\n***  В България са притеснени от намаляването на числеността на населението – броят на жителите на страната според данните на Отдела по икономически и социални въпроси ООН се оценява на по-малко от седем милиона души. При това след Втората световна война, през 1946 г. в страната живеят 7 029 349 души, пише  „Известия“. \r\n„Това е тежка новина… България е в клинична демографска смърт, тя умира. Ние сме най-бързо изчезващата нация на света“, коментира показателите академик Петър Иванов. \r\nНа 29 юни, по данни на българските медии, в страната са се родили 120 души, а умират 193.", "date": "2018.07.02", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/07/02/2540594/pregled-na-osnovnite-temi-v-britanskiya-pechat-agentsiya-fokus.html", "text": "Хорст Зеехофер предложи оставката си в спора с Ангела Меркел, пише британският вестник  The Guardian . \r\nГерманският вътрешен министър обяви намерението си да подаде оставка от всички политически постове след напрегната конфронтация с Ангела Меркел относно борбата с миграцията, съобщиха немски медии в неделя вечер. \r\nХорст Зеехофер, който е и лидер на Християнсоциален съюз (ХСС), предложи да се оттегли от министерския си пост и партийно лидерство на среща при затворени врати, в която той и колегите му от ръководството на ХСС обсъдиха ползите от споразумението за мигрантите, постигнатона срещата на върха на лидерите на ЕС в Брюксел. \r\nВ краткосрочен план оставката на Зеехофер ще отстрани политика, който стана най-големият противник на Меркел в собственото й правителство, откакто той зае поста на министър на вътрешните работи през март. \r\nАко евентуалната замяна на Зеехофер продължава конфронтационната  тенденция, обаче, драматичната му стъпка може да сложи край на историческия съюз между партията на Меркел, Християндемократическия съюз и баварския ХСС,  поставяйки коалиционното правителство на канцлера до ръба на колапса. \r\nЗеехофер заплаши, че ще изгони всички кандидати за убежище, които вече са регистрирани в друга страна от ЕС, освен ако не се намери решение в неделя вечер. Меркел предложи нови мерки, за да успокои възникналото напрежение, но Зеехофер изрази недоволството си от тези планирани мерки на срещата си с колегите от партията. \r\nМинистърът на вътрешните работи се оплака в Мюнхен, че е провел с  Меркел  \"разговор без никакъв ефект\" за плана му да изгони търсещите убежище, които вече са регистрирани в други страни от ЕС. \r\nСпоред източници, цитирани от вестник Die Welt, Зеехофер пряко противоречи на канцлера, който настоя в телевизионно интервю в събота вечер, че сделката, която е сключила в Брюксел, достига до същите крайни резултати като едностранните стъпки, предвидени от баварците. \r\nИзявлението  на Зеехофер, първоначално насрочено за 19 часа, беше отложено до късно вечерта в неделя, тъй като той участваше в закрития дебат на партията му, дали да прекъсне дългогодишното партньорство с християндемократите. \r\nХСС, който е изправен пред регионални избори през октомври, призоваваше Меркел в продължение на седмици да се справи с имиграцията, тъй като се опасява, че може да загуби позиции от антиимигрантската партия „Алтернатива за Германия“ \r\nКанцлерът отхвърля плана на Зеехофер, според който Германия може едностранно да изгони вече  регистрираните кандидати за убежище, като предпочита да търси сътрудничество със съседните страни. \r\nМеркел се опасява, че ако Германия затвори границите си, тя ще започне верижна реакция, която ще унищожи европейската зона за свободно движение, считана от ЕС за едно от най-големите му постижения. \r\n*** Тереза Мей оказва натиск върху министрите привърженици на „твърд“ Брекзит, пише британският вестник  The Times . \r\nГлавният преговарящ  в кабинета на Тереза Мей за Брекзит Оливър Робинс, каза пред министрите, че няма шанс да сключат обещаваща  сделка с Европейския съюз. \r\nТой ги информира преди срещата им в извънградската резиденция на премиера в петък, че трябва да са реалисти в това, което може да бъде постигнато. \r\nСмята се, че Робинс е очертал мрачна картина на състоянието на преговорите, като е казал, че неговият колега от ЕС Мишел Барние не е бил повлиян от европейските лидери да смекчи твърдата си позиция, въпреки че Тереза Мей ги е помолила да се намесят. \r\nПравителствен източник заяви, че ясното послание е, че министрите могат в крайна сметка да избират между сделка тип Норвегия, в която Великобритания остава в единния пазар, но трябва да приеме правила на ЕС или просто споразумение за свободна търговия, което е силно нежелано от бизнеса. \r\nТереза Мей трябва да се срещне с редица министри за разговори на четири очи през следващите дни. Тя се нуждае от тях, за да постигне съгласие за обединена позиция по бъдещите отношения на Великобритания с ЕС и \"възстановяването\" на ирландската граница. След това тя ще се опита да убеди в плановете си европейските лидери в двустранни разговори преди следващите преговори с ЕС през лятото. \r\n*** Коалицията на Ангела Меркел е в криза след като вътрешният министър и лидер на Христиансоциалния съюз Хорст Зеехофер изяви намерението си да подаде оставката си и като министър и като лидер на партията, пише британският консервативен вестник  Daily Express . \r\nХорст Зеехоферот дълго време настоява канцлерът Ангела Меркел да се съгласи с по-строга имиграционна политика. \r\nДевет месеца след изборите, на които позицията на канцлера  Меркел беше отслабена, след като загуби гласове за сметка на  крайнодясната антиимигрантска партия „Алтернатива за Германия“, тя нямаше друг избор освен да потърси помощ от своите съседи от Европейския съюз, за да уреди дълбокия конфликт със съюзниците си, който би могъл да застраши тримесечната й коалиция . \r\nМинистърът на вътрешните работи Зеехофер, председател на ХСС, каза на колегите си в Мюнхен, че връщането на мигрантите още на границата  е единственият вариант на страната, а дискусията с германския канцлер в събота беше наречена „безплодна“. \r\nПо-късно беше  съобщено, че Зеехофер  възнамерява да даде изявление пред лидерите на ХСС, тъй като се опасява, че въпросът вреди  на репутацията  му. \r\nИзявлението му идва след като Ангела Меркел съобщи, че е сключила двустранни сделки с партньори от ЕС, които се ангажират да приемат обратно мигрантите, регистрирани първо в техните страни. \r\nТърсещите убежище, чието \"първо влизане в Европейския съюз е било Испания\", ще бъдат върнати от Германия в Испания, заяви испанското правителство в писмено изявление. Германия ще плати и за разходите за завръщането им. \r\nВ замяна г-жа Меркел ще даде възможност да се съберат мигрантски семейства в Германия. \r\nТова означава, че  до 2900 души, които понастоящем живеят в Гърция, ще се съберат със  със семействата си в Германия, според гръцкия вестник \"Катимерини\". \r\nНо ХСС, който е изправен пред регионални избори през октомври, настоява за по-строги правила за миграцията. \r\n*** Най-големият донор на кампанията за напускане на ЕС се разследва от Националната агенция по престъпността (NCA) за предполагаеми връзки с Русия, пише британският вестник  The independent . \r\nНа NCA бяха предоставени имейли, принадлежащи на мултимилионера Арън Банкс, съосновател на кампанията Leave.EU, разкриващи  преди това неизвестни срещи между бизнесмена и руския посланик в Лондон, според The Times. \r\nEлектронните писма  показват, че на Банкс са предложени три руски бизнес сделки за натрупването на средства за  вот за Брексит, включително акции от   златна мина в Западна Африка, притежавани от  руската държавна диамантена минна организация Алроса. \r\nРазкритията за обема на руските контакти на  Банкс ще доведат до по-нататъшно разглеждане на въпроса дали руснаците са се опитвали да повлияят на гласуването за Брекзит. \r\nАрън Банкс заяви, че не е участвал в нито едно от сделките, въпреки че  дружество, ръководено от неговия бизнес партньор Джим Мелън, е получило акции под пазарната цена в Алроса според Ню Йорк Таймс. \r\nБанкс е казал на \"Таймс\": \"Нека да разследват. Всичко това ме кара да изглеждам като мистериозен  човек. \r\nВ САЩ демократите в Конгреса наскоро получиха копие  от комуникациите на  Банкс и разследват дали той, Найджъл Фарадж и други висши членове на Leave.EU са служили като мост между Москва и кампанията на Доналд Тръмп. \r\nВ неделя по BBC, Фарадж е казал, че няма \"никакви доказателства\", че Банкс е направил нещо нередно.", "date": "2018.07.02", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/07/02/2540596/na-chetvartiya-si-rozhden-den-abv-dade-zayavka-za-silno-politichesko-lyato-obzor.html", "text": "АБВ отбеляза своя четвърти рожден ден и даде заявка за силно политическо лято. Заявката направи председателят на партията Румен Петков, който обясни, че  със силното лято АБВ ще започне подготовката си за местните, европейските и парламентарните избори. \r\n„Обръщаме се към българските граждани, за да им кажем, че спекулациите и интригите трябва да бъдат оставени зад гърба им. Когато се изправяме с лице към бъдещето си, ние не бива да забравяме нашата история. Днес ние от АБВ заявяваме ясно, че стартираме подготовката си за предстоящите избори“, каза Петков. Румен Петков представи и четирите приоритета, върху които АБВ ще съсредоточи своята работа през лятото: сигурност, енергетика, духовност и промяна на изборните правила. Петков отчете, че една от големите победи на АБВ е, че не е допуснала нашите съседи да заграбят част от историята ни и да се кръстят Илинденска Македония. Той обърна внимание, че АБВ е получила подкрепата на академичната общност, на всички тези, които осъзнават мястото и ролята на историята в нашето бъдеще. Като друга голяма победа Петков изтъкна връщането на дебата и намирането на решение за изграждането на АЕЦ „Белене“. „Скъпи приятели, честит празник на истината, на битката за България, на духовното самочувствие на българите. Честит празник АБВ!“, пожела Румен Петков на събралите се членове и симпатизанти на АБВ в парка „Заимов“, където бе отбелязан рожденият ден на формацията.  \r\nНа тържеството присъства и основателят на партията и президент на Република България в периода 2002-2012 г. Георги Първанов, който  обясни, че създаването на АБВ е било процес, а не еднократен акт. Първанов отчете, че председателството е свършило и управляващи и опозиция трябва да се обърнат към вътрешните проблеми на българите. Той изтъкна, че в тези няколко месеца, в които депутатите и другите партии ще си съберат куфарите, ще отидат на море и планина, АБВ ще работи. Първанов добави, че не казва това с популистки оттенък и обяви, че е против  изхвърлянията на „един лидер на опозиционна формация“ по-малко да получават депутатите и да не почиват.  \r\nПо време на тържеството по повод рождения ден на АБВ, партията  проведе и традиционната си инициатива да дари на всеки желаещ книга от български автор. Малки и големи имаха възможност за участие и в спортен футболен турнир, като за победителите имаше специални награди - тениски и футболни топки с емблемата на световното първенство в Русия. Всички гости на събитието имаха възможност да опитат и от специално приготвените шоколадови бонбони с емблемата на АБВ. \r\nДеница КИТАНОВА", "date": "2018.07.02", "title": "На четвъртия си рожден ден АБВ даде заявка за силно политическо лято (ОБЗОР)"}
{"url": "http://www.focus-news.net/news/2018/07/02/2540590/daily-express-koalitsiyata-na-angela-merkel-e-v-kriza.html", "text": "Коалицията на Ангела Меркел е в криза след като вътрешният министър и лидер на Христиансоциалния съюз Хорст Зеехофер изяви намерението си да подаде оставката си и като министър и като лидер на партията, пише британският консервативен вестник  Daily Express . \r\nХорст Зеехоферот дълго време настоява канцлерът Ангела Меркел да се съгласи с по-строга имиграционна политика. \r\nДевет месеца след изборите, на които позицията на канцлера  Меркел беше отслабена, след като загуби гласове за сметка на  крайнодясната антиимигрантска партия „Алтернатива за Германия“, тя нямаше друг избор освен да потърси помощ от своите съседи от Европейския съюз, за да уреди дълбокия конфликт със съюзниците си, който би могъл да застраши тримесечната й коалиция . \r\nМинистърът на вътрешните работи Зеехофер, председател на ХСС, каза на колегите си в Мюнхен, че връщането на мигрантите още на границата  е единственият вариант на страната, а дискусията с германския канцлер в събота беше наречена „безплодна“. \r\nПо-късно беше  съобщено, че Зеехофер  възнамерява да даде изявление пред лидерите на ХСС, тъй като се опасява, че въпросът вреди  на репутацията  му. \r\nИзявлението му идва след като Ангела Меркел съобщи, че е сключила двустранни сделки с партньори от ЕС, които се ангажират да приемат обратно мигрантите, регистрирани първо в техните страни. \r\nТърсещите убежище, чието \"първо влизане в Европейския съюз е било Испания\", ще бъдат върнати от Германия в Испания, заяви испанското правителство в писмено изявление. Германия ще плати и за разходите за завръщането им. \r\nВ замяна г-жа Меркел ще даде възможност да се съберат мигрантски семейства в Германия. \r\nТова означава, че  до 2900 души, които понастоящем живеят в Гърция, ще се съберат със  със семействата си в Германия, според гръцкия вестник \"Катимерини\". \r\nНо ХСС, който е изправен пред регионални избори през октомври, настоява за по-строги правила за миграцията.  Юлиян Марков", "date": "2018.07.02", "title": "Daily Express: Коалицията на Ангела Меркел е в криза"}
{"url": "http://www.focus-news.net/news/2018/07/02/2540595/tass-izpitvat-hiperzvukovite-raketi-kinzhal-na-bombardirovachi-tu-22m3.html", "text": "Изпитват хиперзвуковите ракети „Кинжал“ на бомбардировачи Ту-22М3, предава  TACC . \r\nХиперзвукови ракети от най-новия комплекс „Кинжал“ ще бъдат тествани на бомбардировач Tu-22M3 на далечни разстояния, каза източник от руския отбранителен промишлен комплекс за агенцията. \r\n\"Кинжал\" ще бъде тествана на Ту-22М3 \", каза той, добавяйки, че\" няколко хиперзвукови ракети ще бъдат тествани на един бомбардировач \". Източникът не е посочил датите на тестовете. \r\nТАСС няма официално потвърждение на тази информация. \r\nЗа пръв път руският президент Владимир Путин обяви комплекса  \"Кинжал\" през март 2018 г. Ракетата на комплекса лети със скорост 10 пъти по-бърза от звука и е в състояние да преодолее всички съществуващи и бъдещи системи за противоракетна отбрана. \"Кинжал\" включва изтребител Миг-31К , способен да носи само една свръхзвукова ракета. \r\nTu-22M3 - свръхзвуков бомбардировач-ракетоносец, предназначен да унищожи земни и морски цели. Той е  приет на въоръжение през 1989 г. Бяха произведени общо 500 самолета Ту-22М с различни модификации. В ход е работа  на нова версия на самолета - Tu-22M3M (през август ще се извърши първия полет).  Юлиян Марков", "date": "2018.07.02", "title": "ТАСС: Изпитват хиперзвуковите ракети „Кинжал“ на бомбардировачи Ту-22М3"}
{"url": "http://www.focus-news.net/news/2018/07/02/2540604/predstoyashti-sabitiya-v-stranata-za-2-yuli-agentsiya-fokus.html", "text": "***  \r\nОт 11.00 часа в сградата на Министерския съвет Националният съвет за тристранно сътрудничество ще проведе заседание. Ще бъдат обсъдени проектите на Закон за изменение и допълнение на Закона на професионалното образование и обучение, внесен от министъра на образованието и науката, проект на постановление на МС за изменение и допълнение на Наредбата за работното време, почивките и отпуските, внесен от министъра на труда и социалната политика, както и проект на Закон за доброволчеството, внесен от Цветан Цветанов и група народни представители. \r\n***  \r\nОт 12.00 часа в пресклуба на БТА Националното сдружение на автобусните превозвачи в България, Браншовият съюз за стопанска инициатива в транспорта, Националният съюз на превозвачите, Корпорацията на автомобилните превозвачи в България и браншови организации в пътническия транспорт ще дадат пресконференция, на която ще бъдат представени Решението за обединение на автобусния бранш и проблемите, които стоят пред автобусните превозвачи – „Мобилен пакет 2“. В пресконференцията ще участват Галя Топалова и Ивайло Константинов от НСАПБ, Магдалена Милтенова от ББССИТ, Кузман Вълев от КАПБ и Стоянка Стойкова от НСП.  \r\n***  \r\nОт 11.00 часа в зала 5 на ет. 5 в сградата на Столична община заместник-кметът на Столична община с ресор инвестиции и строителство Ирина Савина ще даде на пресконференция относно стартиращите строителни и ремонтни дейности в училища и детски градини на територията на общината. Участие в пресконференцията ще вземат кметовете на столичните райони „Средец“ – Мария Ачкова, „Красна поляна“ – Иван Чакъров, „Илинден“ – Иван Божилов, „Надежда“ – Димитър Димов, и „Връбница“ – Младен Младенов, както и директорът на дирекция „Образование“ в Общината Мария Минчева.  \r\n***  \r\nОт 9.30 часа в Дома на Европа (ул. „Георги С. Раковски“ № 124) ще се проведе форум на тема “Визия за овцевъдството и козевъдството в България 2018-2027“, организиран от Националната овцевъдна и козевъдна асоциация и евродепутата Момчил Неков.  \r\n***  \r\nОт 9.30 часа в IV състав на Специализирания наказателен съд ще се гледа делото срещу Христо Ангеличин, обвинен в безстопанственост в особено големи размери, представляваща особено тежък случай.  \r\n***  \r\nВ 10.00 часа в зала 702 на Агенция „Пътна инфраструктура“ ще бъдат отворени ценовите оферти за участъка между Драгоман и Сливница, а в 14.00 часа за отсечката от Калотина до Драгоман.  \r\n***  \r\nОт 10.00 часа в VIII състав на Специализирания наказателен съд ще се гледа делото срещу Иво Д., Алиман Б., Иван Ц., Иван Д., Мартин П. и Петър Ч., обвинени в организиране и ръководене на организирана престъпна група. \r\n***  \r\nОт 10.00 часа в XVII състав на Специализирания наказателен съд ще се гледа делото срещу Енчо С., Георги Д. и Божидар В., обвинени в организиране и ръководене на организирана престъпна група.  \r\n***  \r\nОт 11.00 часа в Националния пресклуб Английска бизнес гимназия и колеж „Евростандарт“ и Международна компютърна академия IT Step ще представят Новости и въведения в професионалните гимназии в България и информация за това, че за първи път в България се определя 100% стипендия за млад дизайнер по проект „Designers Start Up”. Проектът се реализира и финансира от двете образователни инситуции «Евростандарт» и IT STEP и множество IT компании. \r\n***  \r\nОт 15.00 часа в VII състав на Специализирания наказателен съд ще се гледа делото срещу Кирил Т., Милен В., Виктор Б. и др., обвинени в организиране и ръководене на организирана престъпна група.  \r\n***  \r\nОт 19.00 часа в Китайския културен център (бул. „Г. С. Раковски“ 77) ше бъде открита изложба на съвременно изкуство на Китай и държавите от Централна и Източна Европа.  \r\n***  \r\nОт 19.00 часа в кино „Люмиер Лидл“ ще се състои премиерата на филма „Един ден на Витоша“.  \r\n***  \r\nОт 19.00 часа в Jasmine Gastro Bar радиоводещият Симеон Колев ще представи книгата „Наръчник за употреба и експлоатация на мъжа“.  \r\n***  \r\nОт 10.30 часа в Летния театър ще бъде открито престижното Международно математическо състезание - BIMC`2018, чиито домакин от 1-ви до 6-ти юли е град Бургас.   \r\n*** \r\nВ 13.00 часа в Капитанска зала на хотел „България“ ще се проведе пресконференция. Тя се организира от \"Движение Антимафия\". В нея участие ще вземат председателят на движението Георги Дражев, депутатите от БСП Димитър Стоянов, Тодор Байчев и Петър Кънев, д-р Петър Бодуров, както и животновъди. Темата на срещата с медиите ще е \"Да спасим България и животновъдството\".  \r\n*** \r\n18.00 часа в зала \"Георги Баев\" на КЦ \"Морско Казино\" ще бъде представена изложба на проекта \"Аз съм българка\", който събира в едно женската красота, пъстротата на народната носия и магията на природата ни. Негов автор е фотографът Радослав Първанов, който е заснел 20 красиви момичета, сред които бургазлийката Стефани Жунгурдиян, и две деца на 37 различни места в цялата страна.  \r\n*** \r\nЛюбимата атракция на децата и родителите им - изложбата \"Живи тропически пеперуди\", се завръща и това лято в Експо център \"Флора Бургас\". Експозицията може да бъде разгледана всеки ден от седмицата от 2-ри юли до 31-ви август. \r\n***  \r\nОт 18.00 часа в зала \"Георги Баев\" на Културен център \"Морско Казино\" ще бъде представена изложбата „Аз съм Българка“.  \r\n***  \r\nОт 10.00 до 12.00 часа в клуба на ПП ГЕРБ на ул. „Г. Бенковски” №1 във Варна народният представител Нели Петрова ще проведе приемна за граждани.  \r\n***  \r\nОт 14.00 часа в сградата на ОДМВР - Враца ще се проведе брифинг за работата на Дирекцията през последния месец.  \r\n***  \r\nОт 11.00 часа на изхода на Димитровград в посока Чирпан министърът на регионалното развитие и благоустройството Николай Нанков ще направи първа копка, с която символично ще бъде поставено началото на ремонта на 50 км от път IIІ-663 Чирпан – Симеоновград, който е алтернативен маршрут на АМ „Марица“ и на път I-8 Поповица – Хасково. От 14.00 часа при кръстовището, излизайки от Крумовград в посока Ивайловград, министър Нанков ще обяви и началото на рехабилитацията на 32 км от второкласния път II-59 Момчилград - Крумовград – Ивайловград, в който ще бъдат инвестирани над 20 млн. лв. На церемониите ще присъстват инж. Дончо Атанасов – член на Управителния съвет на Агенция „Пътна инфраструктура“, народни представители, областни управители, кметове и др. \r\n***  \r\nОт 10.30 часа в землището на гр. Генерал Тошево ще се проведе Тържествена церемония по зажънване на ръжта по проекта „Хляб на мира”, организирана от Националната асоциация на зърнопроизводителите (НАЗ).  \r\n*** \r\nВ 09.00 часа в зала 10 на Окръжния съд ще се проведе заседание по делото срещу бившия полицай Венцислав Караджов, обвинен в убийството на родителите си. \r\n*** \r\nВ 09.00 часа в зала 12 на Районния съд ще се проведе заседание по делото срещу Милена Б., обвинена в изготвяне на неистински документи, въз основа на които от РЗОК Пловдив са получени недължими суми на обща стойност 11 154.77 лева без правно основание. Заседанието е първо по делото. \r\n*** \r\nВ 09.30 часа в зала 2 на Районния съд ще се проведе заседание по делото срещу четирима турски граждани, обвинени в организирана измама в особено големи размери, като са нанесени финансови щети за казино. Измамата ставала чрез белязване на раздавани карти за игра в казиното.  \r\n*** \r\nВ 10.00 часа в читалище „Тракия - Пловдив -2008“ в кв. „Кючук Париж“ ще бъде открита официално лятна академия за дизайн „Ноу хау/ Шоу хау“ (Know how/ Show how).  \r\n*** \r\nВ 13.30 часа в зала 2 на Окръжния съд ще се проведе заседание по делото срещу Илиян Рангелов, обвинен в убийството на Милена Динова в Куртово Конаре през 2016 година.  \r\n*** \r\nВ 14.00 часа в зала 10 на Окръжния съд ще се проведе заседание по делото срещу Стефан М. и Петър А., обвинени за грабеж в особено големи размери и заплашване.  \r\n***  \r\nОт 19.30 часа на сцената на амфитеатъра ще започне IV Международен фестивал „Несебър - остров на изкуствата”. \r\n***  \r\nОт 13.30 часа на закритото стълбище в ТИЛ ще се проведе празничен турнир по стрелба с боен пистолет.  \r\n***  \r\nОт 10.00 часа Детски отдел на Градската библиотека ще се проведе инициативата „Познай автора и заглавието на приказката” – литературна игра. \r\n***  \r\nОт 10.00 до 12.30 часа в Детския отдел на библиотека „Родина“ ще се проведе Лятна детска академия; Програма „Пътешествие по картата на Стара Загора”: Форумът на античния римски град Августа Траяна; „Запознайте се с Португалия” – гостуват доброволци на ЦЕИ Стара Загора и творческо ателие. \r\n***  \r\nОт 15.00 часа в сградата на Община Стара Загора в залата на Общинския съвет ще започне информационна кампания по процедура „Насърчаване на предприемачеството“ по Оперативна програма „Иновации и конкурентоспособност“ 2014-2020 г. Тя ще бъде открита от министъра на икономиката Емил Караниколов.  \r\n***  \r\nОт 16.00 часа на алея „Стара Загора“ в парк „Пети октомври“ ще бъде открита изложба. \r\n***  \r\nОт 17.30 часа във фоайето на Община Стара Загора ще бъде закрито третото национално биенале „Мозайката днес“. \r\n***  \r\nОт 9.30 часа в Безистена в гр. Ямбол ще се проведе информационен ден по процедура „Насърчаване на предприемачеството“ от Оперативна програма „Иновации и конкурентоспособност“. На откриването на събитието ще присъства министърът на икономиката г-н Емил Караниколов. \r\n***  \r\nОт 10.00 часа в зала „Безистен“ (пл. „Освобождение“) лидерът на АТАКА и депутат от Ямболски избирателен район Волен Сидеров ще даде брифинг във връзка с предстоящите възможности за развитие на бизнеса в региона. На брифинга ще присъстват: министърът на икономиката Емил Караниколов; Стефан Попов, главен директор на Главна дирекция „Европейски фондове за конкурентоспособност; Стамен Янев, директор на Агенцията за инвестиции; Александър Минев, зам.-директор на Агенцията за насърчаване на малки и средни предприятия; Георги Славов, кмет на Ямбол; Димитър Иванов, областен управител на Ямбол; Христо Колев, заместник областен управител на Ямбол. \r\nВ 11.00 часа ще бъде официално открит Информационен център на Министерството на икономиката (ул. \"Г.Раковски\" 5).", "date": "2018.07.02", "title": "Предстоящи събития в страната за 2 юли (Агенция „Фокус“)"}
{"url": "http://www.focus-news.net/news/2018/07/02/2540603/gd-granichna-politsiya-intenziven-e-trafikat-na-gkpp-kapitan-andreevo-gkpp-lesovo-gkpp-kulata-gkpp-kalotina-kakto-i-na-balgaro-rumanskata-granitsa.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската граница на ГКПП „Калотина“ трафикът е интензивен на вход за леки автомобили. На българо-гръцката граница на ГКПП „Кулата“ трафикът е интензивен на изход за товарни автомобили. На българо-румънската граница трафикът е интензивен на ГКПП „Дунав мост“ и на ГКПП „Дунав мост 2“ на изход за товарни автомобили. На българо-македонската граница трафикът е нормален на всички гранични контролно-пропускателни пунктове.", "date": "2018.07.02", "title": "ГД „Гранична полиция“: Интензивен е трафикът на ГКПП „Капитан Андреево“, ГКПП „Лесово“, ГКПП „Кулата“, ГКПП „Калотина“, както и на българо-румънската граница"}
{"url": "http://www.focus-news.net/news/2018/07/02/2540601/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще преобладава слънчево време. Ще има и временни увеличения на облачността, по-значителни през нощта над югозападните райони, а по-късно и над останалата част от Южна България, и над Предбалкана. На места там ще има краткотрайни валежи. Ще духа слаб, в Дунавската равнина - до умерен северозападен вятър. Максималните температурите ще са между 24° и 29°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София - Пловдив; \r\nв неделя от 16 ч. до 20 ч. в посока Бургас - София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ - ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград - АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-5 Русе-Велико Търново; \r\n- път I-9 Варна-Бургас; \r\n- път II-99 Бургас-Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“: \r\nОбласт София:  \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. \r\nОбходни маршрути: \r\n- по направление София – Костенец през пътен възел „Ихтиман“ при км 34+000. \r\n- по направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г. \r\nАМ „Хемус“:  \r\nОбласт София:  \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 02.07.2018 г. \r\nОбласт Варна: \r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 07.07.2018 г. \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г.  \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 16.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 16.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nБелотинци – Краводер от км 73+542 до км 125+450 се осъществява с повишено внимание, поради прекилометриране. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 10.07.2018 г.  \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОПУ-Ловеч:  \r\nСофия – Велико Търново в участъка от пътен възел „Коритна” до село Сопот от км 0+000 до км 24+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок: 07.07.2018г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799.  \r\nОбласт Стара Загора: \r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява извършват ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. \r\nОбласт Кърджали: \r\nЧерноочене – Кърджали – ограничено е движението на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. \r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 06.07.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с.Мокрен  до п.кр. Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка.Движението се регулира с пътни знаци. Срок 31.08.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип;  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г. \r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г. \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/; път III-9061 Тънково – Александрово; път III-906 Александрово – Каблешково – п.в. „Бургас-север“ по път I-9 при км 229+639 и обратно. Срок до 15.09.2018г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II - 99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: \r\n общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г.; \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г.; \r\nПът III-6008: Движението по път III-6008 от км 0+000 до км 16+000 в участъка надлез завод Лукойл - Камено се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 20.07.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 10.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г. \r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 10.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\nДвижението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 02.07.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г. \r\nОбходен маршрут: по път III-358  от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци.  \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 31.08.2018 г. \r\nРемонтни дейности: \r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 15.07.2018 г.; \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности:няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.; \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.07.2018 г.; \r\nПът III-861: Движението по път III-861 Югово - Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-23: Движение по път II-23 Завет – Исперих - Дулово, в участъка между гр. Завет и граница с ОПУ Силистра от км 63+250 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 06.07.2018 г. \r\nПът III-205: Движение по път III-205 гр. Исперих и с. Свещари от км 39+250 до км 54+500 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 06.07.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение, поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе, при км 75+400 се осъществява с повишено внимание, съобразно създадената организация на движение, поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІIІ-197: Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 06.07.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІI-8631: Движението по път ІІI-8631 Момчиловци - Лъки от км 3+000 до км 3+300 е ограничено за всички МПС поради свлечена земна маса на пътното платно. Участъкът е сигнализиран с пътни знаци. \r\nОбходен маршрут: Момчиловци - Соколовци - проход „Рожен“ и обратно. Срок 02.07.2018 г. \r\nПът ІІI-8681: Движението по път ІІI-8681 Рудозем - Бяла река от км 2+870 до км 2+905 се осъществява в една лента поради пропадане на пътното платно. Участъкът е сигнализиран с пътни знаци. Срок 02.07.2018 г.  \r\nПът ІІI-8681: Движението по път ІІI-8681 Рудозем - Смилян от км 2+960 до км 3+020 се осъществява в една лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 02.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 06.07.2018 г.  \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 06.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.02", "title": "Актуална пътна обстановка"}
{"url": "http://www.focus-news.net/news/2018/07/02/2540606/predstoyashti-mezhdunarodni-sabitiya-za-2-yuli-agentsiya-fokus.html", "text": "Иранският президент Хасан Роухани е на двудневно посещение в Швейцария. \r\n***  Новоизбраният испански премиер Педро Санчес ще проведе преговори с португалския си колега Антонио Коща. \r\n***  Европейският комисар по икономическите въпроси Пиер Московиси е на двудневно посещение в Гърция, където ще обсъди с местното политическо ръководство споразумението на Еврозоната за публичния дълг на балканската държава. \r\n***  Президентът на САЩ Доналд Тръмп ще приеме холандския министър-председател Марк Рюте. \r\n***", "date": "2018.07.02", "title": "Предстоящи международни събития за 2 юли  (Агенция \"Фокус\")"}
{"url": "http://www.focus-news.net/news/2018/07/02/2540600/ria-novosti-prezidentat-na-rusiya-e-razgovaryal-s-kralya-na-ispaniya-sled-macha-mezhdu-natsionalnite-otbori-na-dvete-strani.html", "text": "Президентът на Русия Владимир Путин е разговарял с краля на Испания Фелипе VI след мача между националните отбори на двете страни, съобщава говорителят на президента Дмитрий Песков, цитиран от  РИА Новости . \r\nРуският президент е отбелязал майсторството и високата класа на испанските футболисти, като е отбелязал, че стратегията на руския треньор се е оказала по-печеливша. \r\nОт своя страна испанският крал е поздравил Владимир Путин за победата на руския отбор. \r\nВ разговора са засегнати и двустранните отношения, като руският президент е поканил краля на Испания да посети Русия в удобно за него време.  Юлиян Марков", "date": "2018.07.02", "title": "РИА Новости: Президентът на Русия е разговарял с краля на Испания след мача между националните отбори на двете страни"}
{"url": "http://www.focus-news.net/news/2018/07/02/2540602/afp-donald-tramp-e-pozdravil-novoizbraniya-meksikanski-prezident.html", "text": "Президентът на САЩДоналд Тръмп е поздравил новоизбрания мексикански президент Андрес Мануел Лопес Обрадор, предава  AFP . \r\n„Има много какво да се направи в полза на САЩ и Мексико едновременно“ , написа в социалната мрежа „Туитър“ Доналд Тръмп, чийто търговски и антиимиграционни мерки значително развалиха двустранните отношения, пише агенцията.   Юлиян Марков", "date": "2018.07.02", "title": "АFP: Доналд Тръмп е поздравил новоизбрания мексикански президент"}
{"url": "http://www.focus-news.net/news/2018/07/02/2540607/nimh-nad-po-golyamata-chast-ot-stranata-shte-preobladava-slanchevo-vreme-maksimalnite-temperaturite-shte-sa-mezhdu-25-i-30.html", "text": "Днес над по-голямата част от страната ще преобладава слънчево време. Ще има и временни увеличения на облачността, по-значителни над Южна България и Предбалкана. На места там ще има краткотрайни валежи, в планините придружени с гръмотевици. Ще духа слаб, в Дунавската равнина до умерен северозападен вятър. Максималните температурите ще са между 25° и 30°. Такава е прогнозата за времето на   Националния институт по метеорология и хидрология (НИМХ) при БАН , съобщи за  Агенция „Фокус“  дежурният синоптик Христо Христов. Атмосферното налягане е малко по-високо от средното за месеца и през деня ще остане почти без промяна.  \r\nНад Черноморието ще бъде предимно слънчево. Ще има и временни увеличения на облачността, по-значителни по южното крайбрежие, но ще е почти без валеж. Преди обяд ще духа до умерен северозападен вятър, който по-късно през деня ще се ориентира от югоизток. Максималните температури ще бъдат 25-26°, температурата на морската вода е около 24°. Вълнението на морето ще бъде 1-2 бала. \r\nНад планините ще има по-значителни увеличения на облачността, на места с краткотрайни валежи, в отделни райони придружени с гръмотевици. По върховете ще бъде мъгливо. Ще духа умерен до силен, само по най-високите части временно бурен вятър от запад-северозапад. Максималната температура на височина 1200 метра ще бъде около 19°, на 2000 метра – около 12°.", "date": "2018.07.02", "title": "НИМХ: Над по-голямата част от страната ще преобладава слънчево време, максималните температурите ще са между 25° и 30°"}
{"url": "http://www.focus-news.net/news/2018/07/02/2540605/sakam-da-kazham-makedoniya-talat-dzhaferi-ne-se-otkazva-da-publikuva-spornite-zakoni-bez-podpisa-na-prezidenta.html", "text": "Председателят на македонския парламент Талат Джафери не се отказва да публикува в „Служебен Вестник“ спорните закони за ратификация на Договора за името и Закона за езиците без подписа на президента на страната Георги Иванов, пише македонското електронно издание  “Сакам да кажам“ .  \r\nПредседателят на парламента Талат Джафери обяви, че на 5 или 6 юли ще насрочи заседанието, на което депутатите трябва отново да гласуват за ратификация на договора с Гърция след отказа на президента Георги Иванов да подпише закона. \r\nТой обяви, че ако президентът Георги Иванов не подпише и Закона за ратифициране на споразумението с Гърция, също както направи със Закона за използване на езиците до „Служебен вестник“, ще изпрати двата закона за публикуване без подпис на Иванов. \r\nДжафери заяви в петък, че очаква и след повторното гласуване в парламента президентът Георги Иванов да не подпише ратификацията, освен, ако не се реши след получаване на покана от НАТО, да промени мнението си и да подпише указа. \r\n\"Ако той не подпише за втори път, това вече се превръща в лоша практика, като се намесва в отговорности, които не му принадлежат. Събранието ще извърши цялата процедура докрай, както трябва\", каза Джафери на брифинг пред репортери в петък. \r\nДиректорът на \"Служебен вестник\" Мартин Костовски след изказването  на Джафери, че ще изпрати проектозакона за ратифициране на споразумението с Гърция и Закона за употреба на езиците за публикуване без подпис на президента Иванов и заяви пред медиите, че „Служебен вестник“ като институция няма да попречи на прогресивните процеси в страната.  Юлиян Марков", "date": "2018.07.02", "title": "Сакам да кажам (Македония):  Талат Джафери не се отказва да публикува спорните закони без подписа на президента"}
{"url": "http://www.focus-news.net/news/2018/07/02/2540608/natsionalniyat-savet-za-tristranno-satrudnichestvo-shte-provede-zasedanie-v-ministerskiya-savet.html", "text": "Националният съвет за тристранно сътрудничество ще проведе заседание от 11.00 часа днес в сградата на Министерския съвет. Това съобщиха от  правителствената информационна служба . Ще бъдат обсъдени проектите на Закон за изменение и допълнение на Закона на професионалното образование и обучение, внесен от министъра на образованието и науката, проект на постановление на МС за изменение и допълнение на Наредбата за работното време, почивките и отпуските, внесен от министъра на труда и социалната политика, както и проект на Закон за доброволчеството, внесен от Цветан Цветанов и група народни представители.", "date": "2018.07.02", "title": "Националният съвет за тристранно сътрудничество ще проведе заседание в Министерския съвет"}
{"url": "http://www.focus-news.net/news/2018/07/02/2540611/ministar-nikolay-nankov-shte-dade-start-na-remonta-na-nad-80-km-patishta-v-yuzhna-balgariya.html", "text": "Министърът на регионалното развитие и благоустройството Николай Нанков ще даде старт на ремонта на над 80 км пътни участъци в Южна България. Това съобщиха от пресцентъра на  Министерство на регионалното развитие и благоустройството . \r\nСъс средства от Оперативна програма „Региони в растеж“ 2014 – 2020 г. в рамките на три лота ще бъдат рехабилитирани 50 км от път IIІ-663 Чирпан – Симеоновград, който е алтернативен маршрут на АМ „Марица“ и на път I-8 Поповица – Хасково. 50-километровата отсечка е разделена на три лота, а срокът за изпълнение на строителните работи е 15 месеца. Първата копка, с която символично ще бъде поставено началото на ремонта, ще бъде в 11.00 часа.  \r\nОт 14.00 часа министър Нанков ще обяви и началото на рехабилитацията на 32 км от второкласния път II-59 Момчилград - Крумовград – Ивайловград, в който ще бъдат инвестирани над 20 млн. лв.  \r\nРемонтът на пътя е разделен на два участъка. Първият, който е в близост до село Карамфил, е около 6 км, а вторият – с дължина близо 26 км, ще се реализира по Програмата за трансгранично сътрудничество ИНТЕРРЕГ V-A Гърция – България 2014-2020 г. \r\nНа церемониите ще присъстват инж. Дончо Атанасов – член на Управителния съвет на Агенция „Пътна инфраструктура“, народни представители, областни управители, кметове и др.", "date": "2018.07.02", "title": "Министър Николай Нанков ще даде старт на ремонта на над 80 км пътища в Южна България"}
{"url": "http://www.focus-news.net/news/2018/07/02/2540609/ministar-ekaterina-zaharieva-shte-se-sreshtne-s-federalniya-ministar-na-vanshnite-raboti-na-germaniya-hayko-maas.html", "text": "Вицепремиерът и министър на външните работи Екатерина Захариева е на официално посещение във Федерална република Германия. Това съобщиха от  пресцентъра на Министерство на външните работи.  В Берлин тя ще разговаря с Хайко Маас, федерален министър на външните работи на Германия. Министър Захариева ще се срещне също с д-р Ян Хекер, съветник на федералния канцлер по външнополитическите въпроси, както и с председателя на фондация „Конрад Аденауер“ проф. д-р Норберт Ламерт.  \r\nПредишната визита на български външен министър в Берлин бе на 30-31 май 2017 г. Тогава министър Захариева гостува на федералния вицеканцлер и министър на външните работи Зигмар Габриел. Последното официално посещение на германски външен министър в България бе на 10 март 2015 г., когато настоящият федерален президент на Германия Франк-Валтер Щайнмайер, тогава първи дипломат на ФРГ, посети София.  \r\nЗа България Федерална република Германия е стратегически партньор и съюзник в ЕС и НАТО. Политическият диалог е интензивен на всички равнища.  \r\nТърговските отношения са също значими и вървят във възходяща посока. За 2017 г. стокообменът е 7,3 млрд. евро, което е с 9,9 процента повече в сравнение с предходната година. Българският износ към Германия за миналата година е нараснал с 11,7% на годишна база до 3,591 млрд. евро. Сумата е 13,4% от общия износ на България и означава, че всяко седмо евро на българския експорт е реализирано в Германия. Най-голям е износът на текстилни изделия и облекла, машини, електроника, неблагородни метали и изделия от тях. При вноса преобладават машини и апарати, текстилни изделия и облекла, електроника, транспортни средства и съоръжения, химически и фармацевтични продукти и други.  \r\nТърговските ни отношения се характеризират с три основни момента: почти половината от двустранния ни стокообмен е от търговия с трите федерални провинции Северен Рейн-Вестфалия, Бавария и Баден-Вюртемберг; наблюдава се сходство в категориите търгувани продукти; търговското салдо е почти изравнено – то е едва 111 млн. евро в полза на Германия при минус 206 млн. евро за България година по-рано. Германия освен това е един от водещите по обеми и качество на вложените капитали чужди инвеститори в България. Германските компании се ангажират дългосрочно, а инвестициите са разпределени равномерно по отрасли и региони в страната, като повече от половината от тях са „на зелено“ чрез създаване на дъщерна компания или филиал. Около 5000 германски компании развиват бизнес в България. По предварителни данни на БНБ за периода 1996 – 2017 преките чуждестранни инвестиции от Германия възлизат на 3,256 млрд. евро. Само през 2017 г. в страната ни са инвестирани 130,7 млн. евро от Германия. Около 30% от стоте най-големи инвеститори в България са германски или с германско участие.  \r\nВъзход има и във връзките между хората. Общо 870 448 германски туристи са посетили България през 2017 г., като това е с 5,3 процента повече от предходната година и прави германците третата най-многобройна група посетители на страната ни след съседите ни от Гърция и Румъния.  \r\nВ същото време по данни на Федералната статистическа служба на ФРГ към 31 декември 2017 г. в страната са се регистрирали 310 415 дългосрочно пребиваващи българи. Студентите сред тях са над 7000 души.  \r\nБългарската диаспора в Германия е създала 20 българо-германски дружества. Църковни общини има в Берлин, Мюнхен, Дюселдорф и Бон. Има и четири български училища – в Берлин, Хамбург, Мюнхен и Нюрнберг. В германската столица функционира и Български културен институт.  \r\nКонсулското обслужване на българската общност се извършва от консулската служба към посолството в Берлин, в генералното консулство в Мюнхен и в консулството във Франкфурт на Майн. Още петима почетни консули представят страната ни в Германия, а двама са германските почетни консули у нас.", "date": "2018.07.02", "title": "Министър Екатерина Захариева ще се срещне с федералния министър на външните работи на Германия Хайко Маас"}
{"url": "http://www.focus-news.net/news/2018/07/02/2540598/axios-v-sasht-podgotvyat-zakonoproekt-razreshavasht-na-strana-da-se-otkazva-ot-normi-na-sto.html", "text": "В САЩ подготвят законопроект разрешаващ на страна да се отказва от норми на Световната търговска организация (СТО), по данни на информационния портал  Axios . \r\nЧрез законопроекта, изготвен по молба на американския президент Доналд Тръмп ще бъде дадена възможност на САЩ да се отказва от прилагането на фундаментални норми на СТО. Това ще даде възможност на президента да налага мита без да се съобразява със санкцията на Конгреса и международните търговски правила. Според източници, запознати със законопроекта  това би било равносилно на напускане на СТО, без това да бъде обявено официално.  Юлиян Марков", "date": "2018.07.02", "title": "Axios: В САЩ подготвят законопроект разрешаващ на страна да се отказва от норми на СТО"}
{"url": "http://www.focus-news.net/news/2018/07/02/2540614/predsedatelyat-tsvetan-tsvetanov-i-chlenove-na-komisiyata-po-vatreshna-sigurnost-i-obshtestven-red-v-ns-shte-uchastvat-v-transatlanticheski-parlamentaren-forum-po-razuznavane-i-sigurnost-v-berlin.html", "text": "Председателят на Комисията по вътрешна сигурност и обществен ред в Народното събрание (НС) Цветан Цветанов и членове на комисията заминават на работно посещение в Берлин. Там те ще участват в трансатлантически парламентарен форум по разузнаване и сигурност. Това съобщиха от  пресцентъра на Народното събрание.  Форумът ще се проведе в Европейската зала Паул-Льобе-Хаус в германската столица. Целта на събитието, което ще събере на едно място представители на националните парламенти на ЕС и на Конгреса на САЩ, е да предостави информация за актуалната обстановка в света и за бъдещи перспективи по критични теми в глобален план.  \r\nФорумът ще се проведе в 6 панела, които ще са посветени на противодействието на прането на пари, на трафика на хора и на корупцията. Ще се обсъждат още изкуствения интелект, публично-частните партньорства, нововъзникващите заплахи и ответни им реакции, както и нововъзникващите пазари.  \r\nВодената от Цветан Цветанов делегация включва още председателя на ПГ на ДПС Мустафа Карадайъ, председателя на Комисията за контрол над службите за сигурност, прилагането и използването на специалните разузнавателни средства Димитър Лазаров, заместник-председателя на ПГ на „Обединени патриоти“ Валентин Касабов и члена на Комисията по вътрешна сигурност и обществен ред Филип Попов.", "date": "2018.07.02", "title": "Председателят Цветан Цветанов и членове на Комисията по вътрешна сигурност и обществен ред в НС ще участват в трансатлантически парламентарен форум по разузнаване и сигурност в Берлин"}
{"url": "http://www.focus-news.net/news/2018/07/02/2540613/ministerstvoto-na-zdraveopazvaneto-shte-zapochne-testova-protsedura-za-zakupuvane-na-lekarstva-chrez-elektronnata-sistema.html", "text": "Министерството на здравеопазването ще започне провеждането на тестова процедура за закупуване на лекарствени продукти чрез Електронната система. Това съобщиха от пресцентъра на  Министерството на здравеопазването . Целта на тестовата процедура е всички функционалности на Електронната система да бъдат проверени в реално време за работоспособност и ефективност. Предвижда се тестовата процедура да се проведе в рамките на месец юли 2018 година.  \r\nЗа стартирането на тестовата процедура на проведена нарочна среща в Министерството на здравеопазването бяха уведомени всички заинтересовани страни, като същите изразиха своята подкрепа.  \r\nТестовата процедура стартира с покана за събиране на заявки до лечебните заведения, попадащи в чл. 1 от Постановление № 146 от 9 юни 2015 г. за създаване на Централен орган за покупки в сектор \"Здравеопазване\" (ПМС№146/2015 г.), а именно: лечебни заведения за болнична помощ по чл. 5, ал. 1 и чл. 9 от Закона за лечебните заведения (ЗЛЗ), центрове за спешна медицинска помощ, лечебни заведения за стационарна психиатрична помощ по чл. 5, ал. 1 от ЗЛЗ, центровете за психично здраве, центровете за кожно-венерически заболявания, както и комплексните онкологични центрове.  \r\nТестовата процедура обхваща закупуването на всички лекарствени продукти от Приложение № 2 на Позитивния лекарствен списък.  \r\nДостъпът до Електронната система се осъществява от регистрирани потребители чрез електронен подпис на електронен адрес:  .", "date": "2018.07.02", "title": "Министерството на здравеопазването ще започне тестова процедура за закупуване на лекарства чрез Електронната система"}
{"url": "http://www.focus-news.net/news/2018/07/02/2540612/fokus-makedoniya-ekspertna-grupa-ustanovi-izkrivyavane-na-istinata-v-muzeya-na-vmro-v-skopie.html", "text": "Експертна група от Министерство на културата е установила закононарушения и конфликт на интереси при изграждането на музея на ВМРО,както и „изкривяване на историческата истина за формиране на македонската държава“, пише македонското електронно издание   Фокус .  \r\nКомисията предлага промяна на музейната експозиция в онези й части, които не съответстват на историческата истина. Предлага се в музея да бъдат изложени исторически документи – карти, фотографии, публикации и други вместо восъчни фигури, изработени в Украйна, които не са част от македонското историческо наследство.  Юлиян Марков", "date": "2018.07.02", "title": "Фокус (Македония): Експертна група установи изкривяване на истината в музея на ВМРО в Скопие"}
{"url": "http://www.focus-news.net/news/2018/07/02/2540599/bbc-kanadskite-kontramerki-sreshtu-amerikanskite-mita-vlyazoha-v-sila-na-1-yuli.html", "text": "Канадските контрамерки срещу американските мита влязоха в сила на 1 юли, пише  BBC . \r\nВ неделя, когато Канада празнува националния си празник, влязоха в сила митата, наложени в отговор на въведените от Доналд Тръмп мита върху вноса на стомана и алуминий.  \r\nКанада въведе реципрочно мито от 25% върху множество изделия от метали, както и 10%- ни мита върху широка гама от стоки, измежду които портокалов сок, уиски, бира и други.. Стойността на наложените мита възлиза на 12.6 милиарда долара, колкото е стойносттта на наложените от САЩ вносни мита.   Юлиян Марков", "date": "2018.07.02", "title": "BBC: Канадските контрамерки срещу американските мита влязоха в сила на 1 юли"}
{"url": "http://www.focus-news.net/news/2018/07/02/2540616/denyat-2-yuli-v-balgarskata-istoriya.html", "text": "През 1850 г. участниците в съвещанието на Връшка чука изготвят изложение, в което описват тежкото положение на населението в Ломско, Видинско и Белоградчишко, като изрично акцентират върху лоялността на българите към султана. В 1867 г. сформираната в района на Зайчар чета начело с Иван Кулин и Еремия Петров Българов преминава сръбско-турската граница през Връшка чука и се насочва към Раковския манастир. През 1880 г. са публикувани са Привременни правила за църковното устройство и управление на Княжество България, които са отхвърлени от повечето архиереи и от екзарх Йосиф I с мотива, че не са приети от Светия синод и затова нарушават конституцията.  1946 г. - приет е Закон за ръководство и контрол на войската. \r\nНа посещение в България пристига гръцкият министър-председател Константинос Караманлис. \r\nКонстантинос Караманлис е президент на Гърция в периода 1980-1985 г. и 1990-1995 г. Той е основател (1956 г.) и лидер (до 1963 г.) на партията Национален радикален съюз. През 1974 г. основава партията \"Нова демокрация\" и е неин лидер до 1980 г. Министър-председател на Гърция (1955-1963 и 1974-1980 г.). \r\nПолитбюро на ЦК на БКП взема решение за развитие на българо-югославските отношения. В него се посочва, че БКП се ръководи от интересите на международното комунистическо движение и на социалистическите страни, които изискват подобряване на отношенията с Югославия. Пътят към това е прекратяване на взаимните нападки и възприемане на тактиката на \"временно мълчание, търпимост и сдържаност\" към споровете от миналото по македонския въпрос. В изпълнение на това решение още до края на 1955 г. са подписани редица спогодби с Югославия. \r\nПриет е Закон за ръководство и контрол на войската. Според закона в нея не могат да служат лица с \"фашистки, реставраторски и антидемократични проявления\" и офицери, осъдени от така наречения Народен съд. На тази основа за кратко време са отстранени около 1/3 от офицерите. \r\nПубликувани са Привременни правила за църковното устройство и управление на Княжество България, които са отхвърлени от повечето архиереи и от екзарх Йосиф I с мотива, че не са приети от Светия синод и затова нарушават конституцията. \r\nЕкзарх Йосиф I е български екзарх, обществен и просветен деец, почетен член на Българското книжовно дружество (днес БАН). Светското му име е Лазар Йовчев. Роден е в Калофер на 5 май 1840 г. Завършва френски католически лицей в Цариград, след което следва във Философско-литературния и в Правния факултет на Сорбоната в Париж. През 1872 г. приема монашество и е назначен за екзархийски протосингел. Включва се активно в дейността на Българската екзархия за укрепване на влиянието и в смесените епархии. През 1876 г. е ръкоположен за епископ и избран за ловчански митрополит, а на следващата година за екзарх. След Освобождението работи активно за запазване и развитие на българското учебно и църковно дело в земите, останали под властта на Османската империя. Въпреки противодействието на Цариградската патриаршия и Високата порта с подкрепата на правителствата на Стефан Стамболов и Константин Стоилов успява да запази седалището на Българската екзархия в Цариград и да издейства нови берати за българските владици в Скопие и Охрид (1890 г.), Неврокоп и Велес (1894 г.), Битоля, Струмица и Дебър (1897 г.). Със съдействието на Българската екзархия до 1913 г. в Македония и Одринско се откриват 13 гимназии и 87 прогимназии. След края на Балканската война 1912–1913 г. Йосиф I премества седалището на Българската екзархия в българската столица. Умира на 20 юли 1915 г. \r\nСъздават се комитетите “Единство“ за обединение на българските земи и запазване на Македония в границите на българската държава. В Търново комитетът е начело със Стефан Стамболов, в Русе - начело с Иван Вазов, в Пловдив - начело с екзарх Йосиф и др. Създаването на комитетите е стимулирано от разделянето на българските земи с Берлинския договор, подписан ден по-рано от Великите сили. Според него се създават Източна Румелия и Княжество България, а Македония остава в пределите на Османската империя.", "date": "2018.07.02", "title": "Денят 2 юли в българската история"}
{"url": "http://www.focus-news.net/news/2018/07/02/2540617/afp-yaponskiyat-imperator-e-podlozhen-na-lechenie-zaradi-mozachna-ishemiya.html", "text": "Японският император Акихито, на 84 години е подложен на лечение заради мозъчна исхемия, съобщават от японското правителство, цитирани от  AFP . \r\n„Императорът е получил внезапно чувство на слабост и обилно изпотяване рано сутринта (в понеделник) и веднага е консултиран от лекаря на двореца“, се казва в изявлението. \r\nЛекарят е установил, че императорът има „симптоми на световъртеж и прилошаване поради мозъчна исхемия, която налага пълна почивка и по-нататъшни изследвания“, съобщава говорителят на правителството. \r\nВсички бъдещи ангажименти на императора са отменени за неопределено време.   Юлиян Марков", "date": "2018.07.02", "title": "AFP: Японският император е подложен на лечение заради мозъчна исхемия"}
{"url": "http://www.focus-news.net/news/2018/07/02/2540619/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в  някои части на столицата, съобщават от пресцентъра на  дружеството . \r\nВъв връзка с изграждане на сградно водопроводно отклонение на ул. „Пиротска“, Център , се налага спиране на водоподаването от 10:00  до 18:00 часа на клиентите на „Софийска вода”, живеещи в района на: \r\nпо ул. „Пиротска“ от ул. „Опълченска до ул. „Странджа“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пиротска“ ъгъла с ул. „Опълченска“. \r\nВъв връзка с изпълнение на инвестиционен проект за реконструкция на уличен водопровод на ул. „Могилата“ кв. „Витоша“ , се налага спиране на водоподаването от 9:00  до 19:00 часа на клиентите на „Софийска вода”, живеещи в района на: \r\nпо ул.“Могилата“ от ул.“Чавдар Мутафов“ до  ул.“Марин Тодоров“ \r\nул.“Могилата“ №7, ул. „Марин Тодоров“, ул. „Раде Радев“, ул. „Димитър Яблански“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Марин Тодоров“ ъгъла с ул. „Димитър Яблански“. \r\nСлед възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за реконструкция на уличен водопровод на ул. „Зографска легенда“ вилна зона „Милкова кория“ кв. „Драгалевци“ , се налага спиране на водоподаването от 9:00  до 19:00 часа на клиентите на „Софийска вода”, живеещи в района на: \r\nул. „Зографска легенда“ \r\nул. 406, ул. „Наум“, ул. „Св. Ангеларий“, ул. „Зографска легенда“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Баласчев“ ъгъла с ул. 406. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.07.02", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.focus-news.net/news/2018/07/02/2540622/sofiya-negovo-preosveshtenstvo-belogradchishkiyat-episkop-polikarp-shte-napravi-parva-kopka-na-nov-paraklis-v-industrialna-zona-bozhurishte.html", "text": "Днес с благословеието на Негово светейшество Българския патриарх и Софийски митрополит Неофит,  Първа копка за нов параклис в Индустриална зона Божурище ще направи Негово преосвещенство Белоградчишки епископ Поликарп, викарий на Софийския митрополит, предаде репортер на  Агенция \"Фокус\" . Началото е от 14.00 часа.  \r\nНикола Петков", "date": "2018.07.02", "title": "София: Негово преосвещенство Белоградчишкият епископ Поликарп ще Направи първа копка на нов параклис в Индустриална зона Божурище"}
{"url": "http://www.focus-news.net/news/2018/07/02/2540618/api-shte-badat-otvoreni-tsenovite-oferti-za-izgrazhdaneto-na-315-km-ot-pat-i-8-mezhdu-gkpp-kalotina-i-slivnitsa.html", "text": "Ще бъдат отворени ценовите оферти в обществените поръчки за избор на изпълнители за модернизацията на 31.5 км от път I-8 между ГКПП „Калотина“ и Сливница. Това съобщиха от пресцентъра на  Агенция \"Пътна инфраструктура\" . \r\nЕдната тръжна процедура е за изготвяне на технически проект и строителство на обекта: „Модернизация на път І-8 „Калотина - Софийски околовръстен път“ от км 1+000 до км 15+500 и етапна връзка”. Това е участъкът след ГКПП „Калотина“ до пътния възел при Драгоман. Общата му дължина е 14.5 км. Индикативната стойност е 141 667 715 лв. без ДДС. Част от средствата са осигурени от Механизма „Свързана Европа“.  \r\nПроектът предвижда уширение на съществуващия път, а в отделни участъци ще бъдат подобрени геометричните му елементи. Отсечката ще бъде с по две ленти за движение в посока и лента за аварийно спиране. При км 12+520 ще бъде изграден вход-изход от първокласния път към интермодален терминал Драгоман. Ще бъдат построени 10 големи съоръжения, две от които са при пътните възли „Калотина“ и „Драгоман“. Срокът за изпълнение на поръчката е 852 календарни дни. \r\nДругата обществена поръчка е за изготвяне на технически проект и строителство на: „Модернизация на път І-8 Калотина – п. в. „Храбърско“ от км 15+500 до км 32+447.20 и етапни връзки“. Това е участъкът между Драгоман и Сливница, с дължина 16.98 км. Индикативната му стойност е 117 млн. лв. без ДДС. Финансирането е от републиканския бюджет.  \r\nЩе бъде направено уширение на съществуващия път до габарит 27 м, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч. Срокът за изпълнение на поръчката е 910 календарни дни. \r\nПът І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток. Участъкът ГКПП „Калотина” – София осигурява връзка към трансевропейски коридор „Ориент/Източно Средиземноморски”. \r\nМодернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия. С изграждането на отсечката ще се намали времето за пътуване и ще се осигурят удобни и безопасни условия за движение. \r\nВ 10.00 часа в зала 702 на АПИ ще бъдат отворени ценовите оферти за участъка между Драгоман и Сливница, а в 14.00 часа за отсечката от Калотина до Драгоман.", "date": "2018.07.02", "title": "АПИ: Ще бъдат отворени ценовите оферти за изграждането на 31.5 км от път I-8 между ГКПП „Калотина“ и Сливница"}
{"url": "http://www.focus-news.net/news/2018/07/02/2540615/natsionalnata-ovtsevadna-i-kozevadna-asotsiatsiya-i-evrodeputatat-momchil-nekov-organizirat-forum-na-tema-viziya-za-ovtsevadstvoto-i-kozevadstvoto-v-balgariya-2018-2027.html", "text": "Националната овцевъдна и козевъдна асоциация (НОКА) и представителят на Европейския парламент и член на Комисия по земеделие и развитие на селските райони Момчил Неков организират форум на тема “Визия за овцевъдството и козевъдството в България 2018 - 2027“. Това съобщиха от  пресофиса на Момчил Неков . Срещата ще се проведе от 09.30 часа днес в Дома на Европа на ул. „Георги С. Раковски“ 124 в София. Целта на форума е да бъдат обсъдени проблемите в сектора, да се очертае визия за развитието му, както и да се оформят конкретни предложения и тези за изготвяне на Национална стратегия за сектора за периода 2018 - 2027 г. В събитието са поканени да участват представители на Министерство на земеделието, храните и горите, Българската агенция по безопасност на храните, представители на научните среди, на неправителствени организации и на бранша.", "date": "2018.07.02", "title": "Националната овцевъдна и козевъдна асоциация и евродепутатът Момчил Неков организират форум на тема “Визия за овцевъдството и козевъдството в България 2018 - 2027“"}
{"url": "http://www.focus-news.net/news/2018/07/02/2540621/makfaks-otkrita-e-novata-zhelezopatna-gara-v-belgrad.html", "text": "Открита е новата железопътна гара в Белград, предава македонската агенция  Макфакс \r\nСлед 134 години в Белград се открива новата железопътна гара в Прокоп. Тя е предназначена за пристигащи и заминаващи влакове от страната и чужбина , с изключение на влаковете от черногорския град Бар, които ще пристигат и заминават от гарата в Топчидер. \r\nЗакрива се старата железопътна гара в центъра на Белград, като приемното здание, което е построено 1884 година ще бъде превърнато в исторически музей . \r\nГрупа недоволни граждани протестираха, настоявайки, че закриването на  старата  нанася вреда на града.  Юлиян Марков", "date": "2018.07.02", "title": "Макфакс: Открита е новата железопътна гара в Белград"}
{"url": "http://www.focus-news.net/news/2018/07/02/2540620/denyat-2-yuli-v-svetovnata-istoriya.html", "text": "На 2 юли 1556 г. Астраханското ханство е присъединено към Русия. Ногайската държава, възникнала след разпадането на Златната орда, просъществува през XVI в. в земите на Долното Поволжие. Столица на ханството е град Аждархан, разположен на десния бряг на Волга, на 12 км от съвременния град Астрахан.  \r\nАрмията на Оливър Кромуел постига първата си победа над роялистите в битката при Марстън Мур - едно от най-важните сражения по време на гражданската война в Англия (1644). През 1687 година английският крал Джеймс ІІ разпуска английския парламент. \r\nИзбухва Кримската война между Русия и Османската империя (1853). \r\nОснован е Владивосток (1860). Разположен на тихоокеанското крайбрежие, от двете страни на залива Златен рог, градът е административен център на Приморския край. Има население от 586,8 хил. жители (2005 г.), а градската му агломерация се състои от около 1,01 млн. души. \r\nПрез 1900 година е основан германският футболен клуб “Кайзерслаутерн”. През 2003 година милионерът Роман Абрамович купува футболен клуб “Челси”. \r\nХитлер нарежда нахлуване в Англия (1940). През 1947 г. СССР официално обявява отказа си да участва в Плана Маршал - американски проект за следвоенното възстановяване на Европа. Обявен от американския политик Джордж Маршал, според Плана икономическа (и военна помощ) получават общо 17 страни, сред които и Западна Германия. \r\nПрез 1954 година официално започва работа телевизионната мрежа Евровизия. След продължителна война Северен и Южен Виетнам се обединяват в една държава със столица Ханой (1976).   Александър Михайлович Зайцев - руски химик органик, член-кореспондент на Петербургската академия на науките.   основателят на Саксконската династия крал Хенрих І Птицелов, френският философ Жан - Жак Русо, английският политик Джоузеф Чембърлейн, португалският крал Мануел ІІ.Самоубива се американският писател Ърнест Хемингуей, умират руският писател Владимир Набоков и американският Марио Пузо.  2016 г.  \r\nВ Австралия се провеждат парламентарни избори. 2015 г.  \r\nАнглийската компания „Бритиш петролиум“ се съгласява да плати 18,7 млрд. долара глоба на САЩ. Тя е застрашена от чуждестранно поглъщане поради загуба на 45млрд. лири от стойността на акциите след разлива на петрол в Мексиканския залив през 2010 г. 2013 г.  \r\nМинистърът на външните работи на Португалия Паоло Портас подава оставка ден след като министърът на финансите на страната също подаде оставка. 2012 г.  \r\nУправляващата Демократическа партия на Япония напускат 50 парламентаристи включително бившия лидер на партията Итиро Одзава. 2004 г.  \r\nАсоциацията на страните от Югоизточна Азия (АСЕАН) приема Пакистан, като 24-ти член. 1994 г.  \r\nАлбанският съд осъжда бившия комунистически президент Рамиз Алия на 9 години затвор за злоупотреба с властта и нарушаване на гражданските права. Рамиз Алия е президент на Албания от 1991 г. до 1992 г. Първи секретар е от 1985 г. на ЦК на Албанската партия на труда, председател е от 1982 г. на Президиума на Народното събрание на Албания. 1992 г.  \r\nИРА признава за убийството на трима мъже, открити от армията близо до различни пътища в Южен Армаф в нощта на 1 юли 1992 г. ИРА твърди, че мъжете са били информатори за МИ6 и специален клон на Улстърската кралска жандармерия и са били осъдени и убити от ИРА. Жертвите са от Портадаун, графство Армаф, и са разпознати като Грегъри Бърнс, 33 г., Джон Дигнам, 32 г., и Ейдън Старс, 29 г. В типичен за ИРА стил на ритуални убийства, телата са намерени в канавки, голи и закачулени със следи от бой и единични куршуми от задната страна на главата. И тримата мъже изчезват от домовете си няколко дена по-рано и телата им са изхвърлени близо до границата на 10 мили едно от друго, в Нютаунхамилтън, Бесбрук и Кросмаглен. 1976 г.  \r\nСлед продължителна война Северен и Южен Виетнам се обединяват в една държава със столица Ханой. \r\nСоциалистическа република Виетнам е разположена в източната част на полуостров Индокитай, на брега на Южнокитайско море и неговите заливи Бакбо (Тонкински) и Сиамски. Има площ 329.6 хил. кв. м. Населението на Виетнам е 82 650 хил. жители. Етническият състав: виети - 87.5%, мъонг - 1.3 %, кхмери - 1.4%, мео-яо - 1.5%, тайски народи - 4.5%, китайци - 1.7%, зярай, еде, чам - 0.9%, други - 1.2% Повечето от вярващите са будисти и таоисти, а също така – анимисти. Официален език е виетнамски, като съществуват три диалекта - северен, централен и южен. Законодателната власт е Национално събрание от 450 депутата, избирани за 5 години. Глава на държавата е президент, избиран за 5 години от Националното събрание. Изпълнителната власт е правителство, начело с премиер-министър. 1964 г.  \r\nПрезидентът на САЩ Линдън Джонсън подписва Хартата за Гражданските права – един от най-важните документи в американката история, който се превръща в закон. Американският президент Линдън Джонсън подписва Хартата, създаваща равни права в гласуването, образованието, публичните услуги, участието в сдружения и програми, подпомагани от федералното правителство, независимо от раса, религия или национален произход. \r\nХартата е подписана в Белия дом пет часа след като Камарата на представителите я одобрява с 289 гласа “за” и 126 “против”. След подписването президентът Джонсън се здрависва с лидера на движението за граждански права д-р Мартин Лутър Кинг. В телевизионно обръщение към нацията той призовава американските граждани да елиминират последните следи от несправедливост в Америка. Части от Хартата имат незабавен ефект, включително секцията за публичните услуги, според която черните не могат вече да бъдат гонени от ресторанти, хотели, барове, кина, спортни стадиони и други обществени сгради. \r\nСекцията за правата за гласуване и десегрегацията на училищата също влизат в сила моментално, като се дават повече правомощия на Министъра на правосъдието, за да се намесва, където е необходимо. Секцията за равни възможности в заетостта не започва да работи цяла година след подписването, а напълно ефективна става след пет години. 1962 г.  \r\nВ гр. Роджърс, Арканзас, е отворен първият магазин Уолмарт. Уолмарт е най-големята верига от магазини в света, и според печалбите от 2004 г., е най-голямата корпорация в света. Универсалните магазини на Уолмарт продават всякакви стоки. Веригата е критикувана поради факта, че практически изхвърля малките конкуретни фирми от пазара. С малко над 1.3 милиона Уолмарт е най-големият работодател за САЩ, Мексико и Канада. Веригата държи 14% от пазара на хранителни стоки в САЩ, и близо 20% от пазара на играчки. За фискалната 2005 г. от всеки изхарчени 100 долара в САЩ, 8.5 са в магазин на Уолмарт. 6577-те магазина на фирмата имат годишен доход от 312.4 милиарда долара. Според листата на 400-те най богати хора на света на сп. Форбс, от 6 до 10 място се нареждат петимата собствениците на Уолмарт, с капитал около 15 милиарда долара. 1954 г.  \r\nОфициално започва работа телевизионната мрежа Евровизия Тв. Тя е международна организация за телевизия, създадена през 1954 г. в рамките на Европейския съюз за радиоразпръскване за редовна обмяна на програми между телевизионните организации - членове на съюза. Чрез нея се извършва обмен на развлекателни и учебно-образователни програми, както и спортни предавания. Координацията на програмите, предавани в мрежата на Евровизия, се осъществява от административно бюро със седалище Женева, а техническата координация - от централно техническо управление със седалище Брюксел. От 1961 г. се разменят и програми с Интервизията. 1947 г.  \r\nСъветският външен министър Молотов заявява, че СССР не се нуждае от помощ за възстановяването си след Втората световна война и не желае да участва в плана “Маршал”. \r\nПланът “Маршал” e помощ, която САЩ дава на 16 западноевропейски страни. Тя възлиза на 16,4 млрд. долара под формата на икономическа и военна помощ и на заеми, предоставени за периода 1948 - 1952 г. Планът е предложен от ген. Джf,og Маршал, американски държавен секретар. 1940 г.  \r\nПо време на Втората световна война (1939 - 1945 г.) Хитлер нарежда нахлуване в Англия. \r\nВеднага след победата на Германия над Франция, Адолф Хитлер нарежда на генералите си да организират инвазия във Великобритания. Планът е под кодовото название “Тюлен”, а целта е десант на 160 000 германски войници по продължението на югоизточния бряг на Острова. За няколко месеца германците събират цяла армада от плавателни съдове, включително 2000 адмиралтейски катера в германски, белгийски и френски пристанища. Генералите на Хитлер обаче са много притеснени от щетите, които Кралските военновъздушни сили могат да причинят на немската армия по време на инвазията. Затова Хитлер се съгласява на искането нахлуването да бъде отложено докато британските военновъздушни сили са унищожени. На 12 август германски самолети започват масови бомбардировки по британски радарни станции, заводи за самолети и летища за бойни самолети. По време на щурмовете целите понасят тежки щети, а 20 RAF самолета са унищожени. Тази атака е последвана от ежедневни щурмове. Това е началото на Битката за Великобритания, както става известна по-късно. Въпреки че плановете за нахлуването във Великобритания са изпипани в детайли, Адолф Хитлер не е много ентусиазиран от тях и в крайна сметка на 12 октомври 1940 г. са изоставени. За сметка на това обаче Хитлер се опитва да подчини Великобритания чрез организацията на нощни бомбардировки. 1937 г.  \r\nАмериканката Амелия Ерхарт изчезва със самолет над Тихия океан при опит да стане първата жена, обиколила света по въздуха. 1900 г.  \r\nВ Хелзинки се състои премиерата на симфоничната поема “Финландия” на Сибелиус. \r\nЯн Сибелиус е роден на 12 август 1865 г. в Хамеенлина (Финландия). Когато завършва средното си образование през 1885 г., отива да учи в Музикалния институт в Хелзинки. Негови учители са Мартин Вегелиус по музикална теория и Цилагин по цигулка. След завършването на следването му през 1889 г. той продължава да изучава музика в Берлин и Виена, където се занимава с композиране. След завръщането си в Хелзинки през 1891 г. Сибелиус претърпява един от първите си успехи, хоралната симфония Кулерво. Завръщайки се отново в Хелзинския музикален институт, Сибелиус вече преподава. В периода от 1891 г. до 1901 г. пише първите си две симфонии. През 1903 г. пише концерт за цигулка, последван от третата му симфония. Към 1914 г. 4-тата и 5-тата симфония са готови, а към 1919 – 6-тата и 7-мата. Оттогава до смъртта му през 1957 г. не създава повече значими творби. Счита се, че е писана 8-ма симфония, която е била унищожена. Заедно със седемте симфонии, Сибелиус пише над 100 солови песни и други малки творби, много от които са предназначени за струнни квартети. 1900 г.  \r\nНад Германия е извършен първият полет на дирижабъла на граф Фердинанд фон Цепелин. Пред погледите на хиляди зрители цепелинът се издига над езерото Констанс при град Фридрихсхафен. Неговият полет продължава 18 минути, поради лошите метеорологични условия. \r\nГраф Фердинанд фон Цепелин е германски генерал и въздухоплавател. Построява управляемите въздушни кораби, наречени на негово име. 1860 г.  \r\nОснован е руският град Владивосток. \r\nВладивосток е разположен на тихоокеанското крайбрежие, от двете страни на залива Златен рог. Градът е административен център на Приморския край. Има население от 586,8 хил. жители (2005 г.), а градската му агломерация се състои от около 1 млн. и 10 хил. души. \r\nСпоред древни китайски източници бреговете около мястото на днешния град са били гъсто населени. На картите от времето на династията Юан (1271-1368 г.) на мястото на Владивосток се намира град Юнминчън, чието име означава \"град на вечната светлина\". Според древнокитайските летописи тази територия е обезлюдена след войните между Китай и Корея. С Нерчинския договор от 1689 г. територията на днешния Приморски край влиза в границите на Китай. През 1858 г. територията е присъединена към Русия с подписването на Айгунския договор. 1853 г.  \r\nРуската армия прекосява река Прут, с което започва Кримската война между Русия и Турция. \r\nКримска война 1853-1856 г. се води между Русия и Османската империя, зад която застават някои от западноевропейските държави - Англия, Франция и Сардинското кралство. Тя е породена от стремежа на двете воюващи групировки за надмощие в Близкия изток и Балканите. Повод за големия военен сблъсък служи отказът на Османската империя да признае правото на Русия да покровителства многобройното християнско население, живеещо в европейските предели на империята. Насърчавана от западноевропейските си съюзници, Османската империя не само не приема искането на Русия, но на 4 октомври 1853 г. й обявява война. Военните действия между двете държави се водят на два фронта: Кавказки и Балкански. Първоначалните неуспехи на османската армия ускоряват намесата на западноевропейските държави във войната. Първи се намесват Англия и Франция, като изпращат свои флоти в Черно море. Обединеният англо-френски флот навлиза в Черно море и Русия обявява война на Великобритания и Франция (февруари 1854 г.). Русия участва в Кримската война с армия от 700 000 души, а нейните противници - с 1 милион души. В отговор следва нахлуването на руски войски в дунавските княжества и окупирането на Силистра. Поради враждебното отношение на Австрия, обсадата на града бързо е вдигната и Русия изтегля войските си отвъд река Дунав. Следва стоварване на англо-френски войски във Варна, за да бъдат отправени срещу главната руска крепост на Кримския полуостров - Севастопол. През септември 1854 г. градът е обсаден откъм морето. В продължение на 11 месеца неговите жители героично отблъскват многобройните атаки на интервентите и не им позволяват неговото завладяване. Спасяването на града довежда и до спасяването на руския черноморски флот. Военните действия между воюващите не стихват. През януари 1855 г. във войната се намесва и Сардинското кралство. Изправена пред многократно превишаващия я противник, Русия е принудена да поиска примирие, а след това и мир. Мирният договор е подписан в началото на следващата 1856 г. Равносметката от войната е изтласкването на Русия от черноморския басейн и загубата на част от Бесарабия. \r\nИзбухването на Кримската война се посреща с големи надежди от българския народ, който очаква своето освобождение от османското иго в победата на руското оръжие. В помощ на руската армия се отправят редица доброволчески отряди. Сформиран е доброволчески корпус от 4000 души. Много българи участват в героичната отбрана на Севастопол. Войната подтиква и националноосвободителното движение в самите български земи. 1849 г.  \r\nДжузепе Гарибалди започва гладна стачка в Рим. \r\nДжузепе Гарибалди е известна военна фигура и участва активно в изграждането на модерна Италия като национална държава. Гарибалди e моряк в Средиземноморието и през 1832 г. получава сертификат за търговски капитан. През 1833 г. в Марсилия се среща с Мацини, който има голямо влияние върху него, впоследствие Гарибалди става член на Млада Италия. През февруари 1834 г. Гарибалди участва във въстание на Мацини в Пиемонд, където първият е осъден на смърт от генуезки съд, след което бяга в Марсилия. Гарибалди плава до Тунис, а по-късно пристига в Бразилия, където среща Анита, бъдещата си съпруга. С други италианци и републиканци се бие на страната на Уругвай срещу Аржентина. През 1843 г. Гарибалди основава Италианския легион, чието черно знаме символизира скърбяща Италия, а вулканът в средата – спящата сила в страната. Новини за революция в Палермо от януари 1848 г. подтикват Гарибалди да поведе около 60 от своите партизани в родината. Той предлага услугите си на Шарл Албер и Пиемонд, които започват първата война за освобождението на Италия. 1819 г.  \r\nВ Англия е приет закон за фабриките, който забранява наемането на работа на деца под 9-годишна възраст в текстилните фабрики. Според закона деца под 16-годишна възраст могат да работят само 12 часа на ден. 1687 г. > \r\nКрал Джеймс ІІ разпуска английския парламент. \r\nДжеймс ІІ е роден през 1633 г. и е третият син на Чарлз І и Анриета Мария. Джеймс ІІ като брат си е намесен в Гражданската война и избягва в изгнание във Франция след създаването на Общността от Кромуел. Джеймс ІІ е детрониран през 1688 г. и умира през 1701 г. Джеймс ІІ остава твърд поддръжник на католицизма. Той се противопоставя на закона от 1673 г., според който католиците нямат право да заемат административни позиции. Месеци след възкачването си Джеймс ІІ се справя решително с протестантски бунт, където не показва никаква толерантност. Кралят назначава само католици на високите държавни длъжности, което насторйва и виги, и тори срещу него. Опитите на Джеймс ІІ да наложи католицизма в Англия обрича властването му. \r\nАрмията на Оливър Кромуел постига първата си победа над роялистите в битката при Марстън Мур – едно от най-важните сражения по време на гражданската война в Англия. \r\nОливър Кромуел е роден на 25 април 1599 г. в Хантингдън. Той е деец на Английската буржоазна революция от ХVII в. и ръководител на индепендентите. През 1640 г. е избран в Дългия парламент. Той е един от главните организатори на парламентарната армия, която удържа победа над кралската армия в Първата (1642-1646 г.) и Втората (1648 г.) граждански войни. Като се опира на армията, през 1648 г. изгонва от парламента презвитерианите, съдейства за провъзгласяването на републиката (1649 г.). От 1650 г. е лорд-генерал (главнокомандващ въоръжените сили). Смазва движенията на левелерите, дигерите, освободителните движения в Ирландия и Шотландия. През 1653 г. установява едноличен военен режим. Умира на 3 септември 1658 г. в Лондон. \r\nАстраханското ханство е присъединено към Русия. \r\nАстраханскотo ханство e ногайска държава, възникнала след разпадането на Златната орда и просъществува през XVI в. в земите на Долното Поволжие. Столица на ханството е град Аждархан, разположен на десния бряг на Волга, на 12 км от съвременния град Астрахан. Основателят на самостоятелното Астраханско ханство е Махмуд, бивш хан на Голямата орда. След като губи борбата за власт от своя брат Ахмат, около 1460 г., идва в Астрахан, където създава независима държава. Пълна самостоятелност Астраханското ханство получава едва в началото на XVI в., след окончателния разгром на Голямата орда от Кримското ханство през 1502 г. До тогава владетелите на Астраханското ханство, въпреки че се ползват с известно самоуправление, са васални поданици на Голямата орда. През 1556 г. Астраханското ханство е завоювано и присъединено към Руската държава. Последният хан, Дервиш Али бяга в Азов при османците. \r\nРодена е Вислава Шимборска - полска поетеса. Завършва полска филология и социология в Ягелонския университет в Краков. През 1945 г. дебютира със своите първи стихове. От 1953 г. работи като редактор в литературен седмичник “Жиче литерацке”. Нейните предимно сюжетни или “тематични” поетични коментари носят неповторимостта на откривателството. Автор е на стихосбирките “За това живеем” (1952 г.), “Въпроси, задавани на себе си” (1954 г.), “Призив към Йети” (1957 г.), “Сол” (1962 г.), “Сто забави” (1967 г.), “Всеки случай” (1972 г.), “Големият брой” (1976 г.), “Хора на моста” (1986 г.). \r\nРоден е Александър Михайлович Зайцев - руски химик органик, член-кореспондент на Петербургската АН (1885 г.). Александър Зайцев е ученик на А. М. Бутлеров. След завършване на Казанския университет работи в лабораториите на Колбе и Вюрц. Защитава докторска дисертация на тема \"Нов способ за превръщане на течни киселини в съответстващи им алкохоли\" (1870 г.). От 1871 г. Александър Зайцев е редовен професор в Казанския университет. Изследванията му помагат за развитието на теорията за химическия строеж на Бутлеров. От 1870 г. работи върху синтеза на спиртове. През 1873 г. синтезира диетилкарбинол, което слага началото на изследванията на Ф. Барбие, В. Гриняр и др. Синтезира различни въглеводороди (бутилен, диалил и др.). Ученици на Александър Зайцев са Е. Е. Вагнер, И. И. Канонников, А. Е. Арбузов, С. Н. Реформатски, А. Н. Реформатски и др. Той умира на 1 септември 1910 г. \r\nРоден е Александър Фьодорович Гилфердинг - руски историк славист, член-кореспондент на Петербургската академия на науките. Руски консул в Босна (1856–1859 г.). Научните му интереси са насочени към историята на славянските народи от най-дълбока древност до XIX в. Изявява се като страстен колекционер на славянски ръкописи. На основата на издирени от него извори пише \"История на сърбите и българите\", в която проследява миналото на двата народа през средните векове. Публикува и поредица от статии за живота и делото на братята Кирил и Методий. Установява тесни контакти и с някои от видните български възрожденски дейци. \r\nРоден е германският композитор Кристоф Вилибалд фон Глук (1714 - 1787). Най-известното му произведение е \"Орфей и Евридика\". \r\nУмира Д-р Дъглас К. Енгълбърт -  американски изобретател известен като създател на компютърната мишка. \r\nСамоубива се американският писател Ърнест Хемингуей (1899 - 1961), нобелов лауреат за литература. Роден е на 21 юли 1899 г. в Оук Парк, Чикаго, Илинойс, САЩ. Започва литературната си кариера още като юноша във вестници. Участва в Първата световна война като санитар в автоколона линейки на Червения кръст, където е ранен и лежи в болница в Милано. След войната става пътуващ кореспондент на издаваните в Торонто (Канада) вестници “Дейли Стар” и “Стар Уикли”. От 1921 г. до 1926 г. живее в Париж. Първата му значителна книга е сборник с разкази “В наше време” (1924 г.), отпечатана в Париж в 170 екземпляра; второто издание излиза през 1925 г. с тираж 1335 екземпляра. През 1926 г. издава първия си роман “И изгрява слънце (Фиеста)”, от който за 4 месеца са продадени 12 хиляди екземпляра в Ню Йорк. Втория си сборник разкази “Мъже без жени” издава през 1927 г. Следва сборника “Победителят нищо не печели” (1933 г.). \r\nОт 1937 г. до 1939 г. отразява събитията в Испания като кореспондент на Североамериканското сдружение на вестниците. През този период печата разкази за Испания и испанските събития в сп. “Ескуайър”, “Кен”, “Ню Масис”. През 1937 г. излиза романът му “Да имаш и да нямаш” . През 1936 г. излизат новелите “Краткото щастие на Франсис Макомбър” и “Снеговете на Килиманджаро”, последвани от “Зелените хълмове на Африка”, в които автобиографичният елемент, характерен за прозата му, е особено отчетлив. Връх на “испанската тема” е романът “За кого бие камбаната” (1940 г.). Хемингуей участва и във Втората световна война. От този период е антологията му “Хора по време на война” (1942 г.). През 1950 г. издава романа “Отвъд реката, сред дърветата”, но истински триумф постига с повестта “Старецът и морето” (1952 г.). Книгата е наградена с “Пулицър” в САЩ за 1952 г. С журналистика се занимава и през `50-те години, когато живее в имението си “Ла Финка Вихия” до Хавана, Куба. През 1954 г. получава Нобелова награда за литература. След смъртта му излизат книгите “Опасно лято”, “Острови по течението”, “Райската градина” и др.", "date": "2018.07.02", "title": "Денят 2 юли в световната история"}
{"url": "http://www.focus-news.net/news/2018/07/02/2540629/sofiya-zapochva-podmyanata-na-toploprovodite-po-ul-6-ti-septemvri-kato-chast-ot-investitsionnata-programa-na-toplofikatsiya-sofiya.html", "text": "„Топлофикация София” ЕАД продължава изпълнението на утвърдената от Столичен общински съвет ремонтна и инвестиционна програма за 2018 г. Целта е да се подобри надеждността на системата и да бъде гарантирано качественото топлоподаване през зимата. Това пресцентъра на  „Топлофикация София” . През месец юни бяха извършени плановите ремонтите на тръбопроводите в кварталите „Полигона“, „Люлин“ 1 - 10 част, „Надежда“ 5 и 6 част, „Обеля“ и „Захарна фабрика“.   \r\nПрез тази година топлоподаването се преустановява поетапно и за по-кратко време. Повече потребители ще имат топла вода по време на профилактиката в София. От 3 юли до 20 юли 2018 г. ще бъдат извършени ремонти по топлопроводите, захранващи кварталите „Лозенец“, „Дианабад“, „Изток“, „Изгрев“, „Гео Милев“, „Яворов“, Зоологическата градина и прилежащите сгради.  \r\nНяма да бъде спирана топлата вода на кварталите „Иван Асен II“, „Подуяне – център“ и „Редута“, както и на 320 сгради от кв. „Лозенец“. Благодарение на нововъведенията, те ще бъдат захранвани от друг топлоизточник по време на ремонтите. Повече информация, както и списък на сградите, могат да бъдат получени на www.toplo.bg, www.facebook.com/www.toplo.bg и на телефон 0 700 11 111. \r\nТоплопроводите в София са изградени основно през 70 - 80 години на миналия век и е необходимо да бъде извършван регулярен мониторинг и рехабилитация на участъците с повишена аварийност. Инвестициите в топлопреносната мрежа водят до намаление на разходи при преноса на топлинна енергия. По данни на КЕВР „Топлофикация София” е дружеството с най-ниски разходи по преноса сред всички топлофикации в страната – средно 17 % през последните години, което е близо до показателите на  ЕС.  \r\nСледвайки инвестиционната програма на Столична община през 2018 г., „Топлофикация София“ ЕАД извърши реконструкция на топлопреносната мрежа по ул. „Граф Игнатиев“.  \r\nОт днес до 2 август 2018 г. ще бъдат подменени топлопроводите по ул. „6-ти септември“. Топлата вода към 72 сгради в района ще бъде спряна. Потребителите са уведомени своевременно съгласно законовите разпоредби. \r\n„Ремонтите се правят в интерес на нашите потребители. Така ще намалеят авариите през зимата. Екипите ни полагат максимални усилия да приключат ремонтите по-бързо и да възстановят топлоподаването преди обявените срокове. Повече потребители ще могат да ползват топла вода по време на профилактиката, благодарение на нововъведенията, които направихме напоследък”, заявиха от „Топлофикация София” ЕАД.  \r\nОт дружеството напомнят, че за времето на ремонтите, на клиентите без топла вода няма да бъдат начислявани сметки и това ще бъде отразено на отделен ред в месечните съобщения.", "date": "2018.07.02", "title": "София: Започва подмяната на топлопроводите по ул. „6-ти септември“ като част от инвестиционната програма на „Топлофикация София”"}
{"url": "http://www.focus-news.net/news/2018/07/02/2540626/kardzhali-zapochva-remontat-na-32-km-ot-pat--59-momchilgrad-ivaylovgrad.html", "text": "Започва рехабилитацията на 32 км от второкласния път II-59 Момчилград - Крумовград - Ивайловград. Инвестицията е за над 20 млн. лв. с ДДС. Това съобщиха от пресцентъра на  Агенция „Пътна инфраструктура“ . Началото на строителните работи ще бъде дадено със символична първа копка край Крумовград, на което ще присъстват министърът на регионалното развитие и благоустройството Николай Нанков и инж. Дончо Атанасов - член на Управителния съвет на Агенция „Пътна инфраструктура“, народни представители, кметове от региона и др. Проектът се съфинансира със средства от Програмата за трансгранично сътрудничество ИНТЕРРЕГ V-A Гърция – България 2014 - 2020 г. и националният бюджет.  \r\nРемонтът на път II-59 е разделен на два участъка. Първият е около 6 км (от км 24+548 до км 30+439), а вторият е близо 26 км (от км 30+439 до км 56+861.68). Рехабилитацията на 6-километровата отсечка, в близост до село Карамфил, ще бъде изпълнена от ДЗЗД „ИЗТОЧНИ РОДОПИ 3“, в което участват: „Пътстройинженеринг“ АД, „ПСК Виастрой“ ЕООД, „Пътища“ АД, „БСК-Горна Оряховица“ АД и „Атлас Балкан“ ООД. Строителният надзор ще бъде осъществен от „Строл 1000“ АД.  \r\nДругият участък, с дължина около 26 км, е възложен на Обединение „Път II-59“, в което са: „Джи Пи Груп“ АД и „Контратас Инглесиас“ АД. Строителният надзор ще е от „План Инвест Пловдив“. \r\nУчастъкът от км 30+439 до км 56+861.68 на пътя Момчилград - Ивайловград ще се изпълни по Програмата за трансгранично сътрудничество ИНТЕРРЕГ V-A Гърция – България 2014 - 2020 г. Тя се финансира от Европейския съюз чрез Европейския фонд за регионално развитие - 85%, а 15% са от националния бюджет.", "date": "2018.07.02", "title": "Кърджали: Започва ремонтът на 32 км от път II-59 Момчилград - Ивайловград"}
{"url": "http://www.focus-news.net/news/2018/07/02/2540625/zamestnik-kmetat-na-sofiya-irina-savina-shte-dade-preskonferentsiya-po-povod-zapochvashtite-remonti-deynosti-v-uchilishta-i-detski-gradini.html", "text": "Заместник-кметът на Столична община с ресор инвестиции и строителство Ирина Савина ще даде на пресконференция от 11.00 часа днес информация относно стартиращите строителни и ремонтни дейности в училища и детски градини на територията на общината. Това съобщиха от пресцентъра на  Столична община .  \r\nУчастие в пресконференцията ще вземат кметовете на столичните райони „Средец“ – Мария Ачкова, „Красна поляна“ – Иван Чакъров, „Илинден“ – Иван Божилов, „Надежда“ – Димитър Димов, и „Връбница“ – Младен Младенов, както и директорът на Дирекция „Образование“ в Общината Мария Минчева.  \r\nСъбитието ще се проведе в зала 5 на ет. 5 в сградата на Столична община.", "date": "2018.07.02", "title": "Заместник-кметът на София Ирина Савина ще даде пресконференция по повод започващите ремонти дейности в училища и детски градини"}
{"url": "http://www.focus-news.net/news/2018/07/02/2540630/sofiya-vavezhda-se-vremenna-organizatsiya-na-dvizhenieto-vav-vrazka-s-izgrazhdane-na-ulichen-kanal-po-ul-pavel-krasov-v-gorublyane.html", "text": "Въвежда се временна организация на движението във връзка с изграждане на уличен канал по ул. „Павел Красов“ в Горубляне. Това съобщиха от  пресцентъра на Столична община . От 00.00 часа на 2 юли до 24.00 часа на 9 юли се забранява влизането на пътни превозни средства по ул. „Павел Красов“ между бул. „Цариградско шосе“ и ул. „Гродно“. \r\nОт 4.30 часа на 2 юли до 24.00 часа на 9 юли автобусите по линия 8 ще се движат по променен маршрут. Промяна в маршрута на автобусна линия № 8, както следва: от с. „Кривина“ по маршрута си до кръстовището ул. „Димитър Пешев“ - бул. „Цариградско шосе“ наляво по бул. „Цариградско шосе“, надясно по ул. „Патриарх Герман“ и след кръстовището ул. „Патриарх Герман“ - ул. „Околовръстен път“ направо по маршрута си до с. Герман. \r\nАвтобусите от линията да спират на всички съществуващи автобусни спирки в променения участък от маршрута. \r\n. За маршрута на автобусна линия № 8 се закриват спирки: \r\n-\tс код 0497 и с код 0498 „Горублянско ханче“; \r\n-\tс код 2255 и с код 2257 „Ул. Цветна градина“; \r\n-\tс код 0830 и с код 0831 „Кв. Горубляне“; \r\n-\tс код 1174 и с код 1182 „Околовръстен път“.", "date": "2018.07.02", "title": "София: Въвежда се временна организация на движението във връзка с изграждане на уличен канал по ул. „Павел Красов“ в Горубляне"}
{"url": "http://www.focus-news.net/news/2018/07/02/2540628/varna-narodniyat-predstavitel-ot-pp-gerb-neli-petrova-organizira-priemna-za-grazhdani.html", "text": "Народният представител от ПП ГЕРБ – Варна Нели Петрова ще има приемен ден за граждани. Това съобщиха от пресцентъра на  ПП ГЕРБ – Варна . Тя ще отговаря на въпроси на гражданите от 10.00 до 12.00 часа в клуба на ПП ГЕРБ на ул. „Г. Бенковски” №1 в града. Нели Петрова е ангажирана с каузата за безопасно движение по пътищата. Като народен представител в 44-тото НС тя е член на Комисията по взаимодействието с неправителствените организации и жалбите на гражданите и на Комисията по вероизповеданията и правата на човека.", "date": "2018.07.02", "title": "Варна: Народният представител от ПП ГЕРБ Нели Петрова организира приемна за граждани"}
{"url": "http://www.focus-news.net/news/2018/07/02/2540624/ivaylo-konstantinov-tsvetanov-ne-e-moe-lobi-za-zbak-domuschiev-ne-znae-nishto-chast-parva.html", "text": "Цветанов не е мое лоби за ЗБАК, Домусчиев не знае нищо. Това каза Ивайло Константинов в интервю на Илиана Беновска с представителите на автомобилния бранш в предаването „Беновска пита” по „Канал 3” и „Радио К2” на 1 юли 2018 г., съобщиха от  екипа на предаването . В интервюто участие вззеха Ивайло Константинов, Йордан Арабаджиев и Илиян Филипов.  \r\nИлиана Беновска: Здравейте господа, всичко е футбол, но ще видим дали не всичко е пари за вас. (водещата изпробва футболните умения на своите гости, като подаде футболна топка на всеки един от тях, а те я отиграха) Сега ще видим кой на кого ще вкара гол в тази дискусия, която сме устроили по повод огромния скандал, който предизвикахте в обществото със закона за автомобилната камара. Между другото вчера като се готвех за нашия разговор ми хрумна една игрословица, надявам се да не ми се разсърдите – автомобилна камара ли искате да правите, или „автомобилна камора”? Нали знаете какво е Камора – италианската силна страшна мафия. Кой ще започне пръв? Всъщност да кажа първо на нашите зрители, че г-н Константинов е представител на, да кажем на едното лоби, условно получило се, което беше прието от министър-председателя Бойко Борисов, а господата Йордан Арабаджиев в средата и г-н Илиян Филипов са представители на другото лоби, което после даде само пресконференция и се оплака, че министър-председателят не ги бил поканил. Между другото преди да започнем разговора да ми отговорите за „камората” и камарата, много кратко да се представите, г-н Константинов! \r\nИвайло Константинов: Занимавам се с бизнес от 1992 г., почти оттогава участвам в браншови организации, включително транспортни такива. Имам дял в една от най-големите транспортни фирми в България. Междувременно хобито ми е волейбол, имам интереси в тази посока, това е другата сфера в която се презентирам така да се каже. \r\nИлиана Беновска: Бяхте и народен представител от ГЕРБ? \r\nИвайло Константинов: Бях, да. \r\nЙордан Арабаджиев: Здравейте и от мен. Аз през целия си живот съм се занимавал само с транспорт. \r\nИлиана Беновска: Откакто сте се родил? \r\nЙордан Арабаджиев: Ами родил съм се с фамилията си Арабаджиев, която в превод означава „майстор, който прави коли”, така че спокойно мога да кажа и това. Дълги години бях шеф на регионалното звено на ДАИ в Пловдив, после съм бил заместник-изпълнителен директор на Автомобилна администрация, а от 2014 г. съм в Съюза на международните превозвачи. \r\nИлиана Беновска: Защо преминахте в частния бизнес? \r\nЙордан Арабаджиев: Преди си мислех, че няма работа извън държавната администрация, сега си казвам – нямам работа в държавната администрация. \r\nИлиана Беновска: Вие адаш! \r\nИлиян Филипов: Да, адаши сме. От 1997 г. се занимавам с частен бизнес. Започнал съм много по-рано, може би от 16 годишен съм започнал да пътувам в чужбина, тогава когато започна куфарната търговия. \r\nИлиана Беновска: Какво разнасяхте? \r\nИлиян Филипов: Носехме дрехи, часовници по Сърбия, това беше началото, първите дни, когато се излизаше от България и се правеше някакъв бизнес изобщо, така наречената куфарна търговия. \r\nИлиана Беновска: Не сте се срещали с бившия президент Плевнелиев по паркингите? \r\nИлиян Филипов: Не, никога не съм го срещал, се съм имал никога удоволствието да говоря лично с него. \r\nИлиана Беновска: Така, куфарна търговия, а после? \r\nИлиян Филипов: После започнах с транспорт след като бях производител на определен вид стоки за които не можех да си намеря транспорт. \r\nИлиана Беновска: Какви стоки? \r\nИлиян Филипов: Пшенични пръчици с играчки, това ми беше първият по-сериозен бизнес, доста сериозно производство имах. \r\nИлиана Беновска: И какво, решихте да направите транспортна фирма? \r\nИлиян Филипов: Да, по простата причина, че не можехме да си намерим превоз до страни като Косово, Албания, Македония. Беше много трудно тогава и така започнахме с бизнеса транспорт. \r\nИлиана Беновска: Всички сте членове на КРИБ, вероятно? \r\nИлиян Филипов: Да, ние двамата, съответно и съюза на международните превозвачи с изпълнителния директор Йордан Арабаджиев. \r\nИлиана Беновска: Г-н Константинов, Вие сте съпредседател на комитета по транспорт към КРИБ? \r\nИвайло Константинов: Да, отговарям за пътническия транспорт. \r\nИлиана Беновска: Нека да уточним, Вие отговаряте за пътническия транспорт и имате пътнически транспорт, нали така? \r\nИвайло Константинов: Да? \r\nИлиана Беновска: А Вие, г-н Арабаджиев? \r\nЙордан Арабаджиев: Не, това беше едно от условията на колегите, когато ме поканиха да участвам в този проект и аз не съм превозвач, а съм администраторът на този проект. Не съм собственик на транспортна фирма. \r\nИлиана Беновска: А Вие, г-н Филипов? \r\nИлиян Филипов: Аз съм собственик на една от най-големите компании в България. \r\nИлиана Беновска: Колко превозни средства имате? \r\nИлиян Филипов: 1440 камиона. \r\nИлиана Беновска: И така, връщам се към първоначалния въпрос – искате да правите автомобилна камара или „автомобилна камора”? Защото очевидно става въпрос за много пари. \r\nИлиян Филипов: Първо, това е една заблуда в пространството, че става въпрос за много пари. \r\nИлиана Беновска: Защо? \r\nИлиян Филипов: Защото автомобилната камара като модел, както ние го предлагаме, съответно сме изготвили всички наши предложения, които искахме да внесем преди да бъде оттеглена, говорим за един бюджет на автомобилната камара, който да бъде на копие брой лиценз или брой автомобил, който притежава определена фирма. И веднага ви казвам, фирма, която притежава едно превозно средство ще плаща например за едно копие от лиценз 20 лева, а фирма, която притежава 1440 превозни средства ще плаща 28 800 лева на година. \r\nИлиана Беновска: Нека веднага да кажем и никой не подлага на съмнение този факт, че фирмата с двете превозни средства и онази с хилядите ще бъдат съвсем различни по оборот и по печалба. \r\nИлиян Филипов: Точно така! \r\nИлиана Беновска: Така че големият може да си позволи да плати това. \r\nИлиян Филипов: Така е, затова това е и нашето предложение. Но в същото време камарата ще защитава на фирмата с един камион един камион, а на фирмата с хиляда и косур камиона ще защитава хиляда и косур камиона.  \r\nИлиана Беновска: Колко гласа ще има онзи с единия камион и онзи с хилядата камиона? \r\nИлиян Филипов: Всеки ще има право на един глас, дали е с един, хиляда или двеста камиона, всеки ще има право на един глас. Така че темата за парите се преекспонира доста през последните седмици. Няма как да говорим за пари. Да, можем да говорим за пари, но нашата идея е чрез тази камара транспортните фирми да печелят малко повече от това, което печелят в момента, като направим условията за бизнес по-добри за тях. \r\nИлиана Беновска: Както предупредих в началото нашите зрители и слушатели – тук сте двама на един. Г-н Филипов и г-н Арабаджиев, и г-н Константинов. Даже по едно време шеговито казах дали да не ви разделя с един параван, защото имахте известни задръжки да се явите заедно, но ви поздравявам, че дойдохте. Задръжките бяха от страна на Филипов и Арабаджиев. Константинов беше готов да се яви с вас. \r\nЙордан Арабаджиев: Ние въобще не сме заявявали притеснения. \r\nИлиана Беновска: Ваш говорител ме е заблудил тогава, моля за извинение! Хайде тогава г-н Константинов Вие! Министър-председателят Борисов извика на спешна и специална среща в началото на миналата седмица протестиращите против закова за автомобилната камара. Вие бяхте ли на тази среща? \r\nИвайло Константинов: Не бях на срещата поради това, че не бях в България. \r\nИлиана Беновска: Но каква е Вашата оценка за това, че Борисов разпореди, цитирам го, да се спре този закон и да седнете да се разберете? \r\nИвайло Константинов: Оценката няма как да не бъде повече от одобрителна, да не бъде поне одобрителна имам предвид, поради факта, че очевидно човекът точно за 15 минути е разбрал всички проблеми, които ние не можем да седнем на масата да ги изясним, защото до този момент така или иначе нито веднъж не се случи диалогът, за който призоваваха и г-н Цветанов, и г-н Борисов. Ние си говорим през медии, през пресконференции, включително такива изяви като днешната. Чух сега колко ще бъде членския внос, как ще бъде решено участието ... \r\nИлиана Беновска: Как чухте, не беше ли решено това в закона? \r\nИвайло Константинов: Не беше записано и твърденията до днес бяха, че устав няма и уставът ще бъде приет по време на учредителното общо събрание. \r\nИлиана Беновска: Уставът не може да бъде приет със закон в Народното събрание предполагам? Вие бяхте народен представител, мисля, че си давате сметка? \r\nИвайло Константинов: Това намерение за учредяване на българска автомобилна камара не датира от днес. \r\nИлиана Беновска: Не разбрах за устава какво искате да кажете. \r\nИвайло Константинов: Чух от г-н Филипов току що, че уставът предвиждал фирма с един камион да плаща единица членски внос, фирма с два камиона двоен. \r\nИлиана Беновска: И да има един глас. \r\nИвайло Константинов: Да, но това нещо ние не го знаем.- \r\nИлиана Беновска: И фирма с хиляда камиона да плаща хиляда членски внос. \r\nИвайло Константинов: То е много правилно да е така. \r\nИлиян Филипов: Казах, че това са наши предложения, които искаме да входираме, които ги имаме, имаме ги като текст, бяха готови за входиране точно преди да бъде оттеглен законът. \r\nИлиана Беновска: А как е било в законопроекта? \r\nИлиян Филипов: В законопроекта няма уточнен членски внос поради простата причина, че тук се говори за закон за учредяване на автомобилна камара. Учредителното събрание, което ще учреди камарата, ще приеме устава. Устав в законопроекта няма.  \r\nИлиана Беновска: Нека г-н Константинов да си довърши, трябва ли да има устав в законопроекта? \r\nИвайло Константинов: Най-малкото коректно е да има някакъв устав за обсъждане, защото тогава, когато уставът се приеме ... \r\nИлиана Беновска: Но нали разбирате, заседанието на Народното събрание не е заседание на търговско дружество, за да си приеме устава? \r\nИвайло Константинов: Народното събрание евентуално би приело един закон, който закон казва, че трябва да се учреди една организация. По време на общото събрание, когато се учредява тази организация, се приема и устав. Най-малкото коректно е заинтересованите страни наред с предложенията, които ние чухме, че бяха афиширани, че са направени от няколко човека, които видяхме по време на заседанието на транспортната комисия, коректно е да видим и устава, тогава, когато трябва този устав пък да бъде обсъждан наравно с всичко останало. Тук остава съмнението, че този устав наред с всичко друго крие някакви такива клопки, които могат да доведат до допълнителни напрежения. \r\nИлиана Беновска: А защо Вас Ви обвиниха, г-н Константинов, че именно Вие и Вашето лоби създавате клопките в смисъл, споменахте преди малко името на г-н Цветанов, председател на ПГ на ГЕРБ и заместник-председател на ГЕРБ, знаем, че вносител на законопроекта е Станислав Иванов от ГЕРБ, който е близък до Цветан Цветанов и дълги години се занимава с транспорт, беше и председател на комисията в едно от народните събрания, защо Вас Ви обвиняват, че използвате лобито си чрез Цветанов и Станислав Иванов в Народното събрание? Това е обвинението на този лагер, нали така (посочи водещата Филипов и Йорданов), казахте го на пресконференцията? Казахте ли го? \r\nИлиян Филипов: Не сме казали, че лобира чрез Цветанов и Станислав Иванов. \r\nИлиана Беновска: Не споменахте името косвено, а чрез кого лобира? \r\nИлиян Филипов: Казахме, че г-н Константинов е против законопроекта и нямаше лобиране никакво против законопроекта. Единствено когато излязоха да протестират колегите с автобусите, тогава г-н Борисов ги извика и каза, че ще изтегли законопроекта. Лобиране преди това против законопроекта не е имало, поне по наши сведения. \r\nЙордан Арабаджиев: Аз ако мога да отговоря на г-н Константинов, от самото начало, когато е внесен законопроекта и когато се надигна тази вълна, ние сме свидетели на едни внушения и манипулативни твърдения, които се правят. Ето сега едва ли не Вашите зрители ще останат с впечатлението, че видите ли някъде в някакво чекмедже има някакъв устав, който ще се извади и ще се сложи на масата като вале коз. \r\nИлиана Беновска: По-скоро въпросът е защо няма, нали така, г-н Константинов? \r\nЙордан Арабаджиев: Тук става въпрос за учредяване на една камара, на една организация със закон. И ние между другото също имаме доста забележки по законопроекта. Но България като парламентарна република напълно нормално е всеки един да седне, да напише неговите предложения и да ги внесе в парламента, където законотворците ще решат дали тези текстове са работещи или не. Докато колегите тръгнаха на протест, тръгнаха с единтвения възможен вариант за тях – или изтегляте закона, или ние започваме да палим автобусите! \r\nИлиана Беновска: Г-н Константинов, отговорете! \r\nИвайло Константинов: Ето сега това е внушението! Кога казах аз, че сте имали в чекмеджето устав? Това не го казах аз, а го каза г-н Филипов! \r\nИлиян Филипов: Не, не сме казали, че вие сте казали, че има устав. \r\nИвайло Константинов: Аз никога не съм се срещал нито с г-н Цветанов, нито с г-н Станислав Иванов, категорично твърдя, по отношение на това да обсъждам конкретен законопроект. Така че, ако за това е имало обвинение за това, че съм ползвал някакво лоби, то това не е моето лоби. Бъдете убедени в това! Така че в конкретния случай има нещо, което отново не изясняваме. \r\nИлиана Беновска: Само да вметна шеговито, ако това не е Вашето лоби, имате ли някакво друго лоби някъде? \r\nИвайло Константинов: Имам разбира се, всички тези превозвачи, които се почувстваха засегнати, това е моето лоби. Аз не знам как един малък човек като мен всъщност беше поставен в центъра на някакви събития. \r\nИлиана Беновска: Имате ли някакво друго лоби някъде в политиката, ако не в Народното събрание? \r\nИвайло Константинов: Имам, това са моите избиратели, които гласуват за мен вече 10 поредни избори, за което им благодаря! Имам всички тези превозвачи, които ми вярват безгранично! Има моите приятели и семейство, които са неотлъчно до мен на които вярвам и те ми вярват и това е моето лоби! Ако имате предвид г-н Путин, той не е моето лоби. \r\nИлиана Беновска: Имате ли лоби в Министерски съвет? \r\nИвайло Константинов: Познавам се с много хора, с които мога да кажа, че се уважаваме взаимно. \r\nИлиана Беновска: И така, какво трябва да се спре в този закон? \r\nИвайло Константинов: Нещо друго бях тръгнал да разказвам, което не можах да доизкажа. Чуваме, че има намерение за обединение на бранша, нещо, което е перфектно като намерение и напълно го подкрепяме. На всички срещи на които съм присъствал и господата са били са го чули и потвърждавам отново, че особено в товарните превози това е спешно, наложително да се случи. \r\nИлиана Беновска: Само една скоба, извинявайте, че Ви прекъсвам, за да стане диалог – има намерение за обединение на бранша. Веднага питам – кой е този абстрактен, който има това намерение. Кой е вдъхновителят и авторът на този законопроект, на тази идея? \r\nИвайло Константинов: Ако мен ме питате, по време на транспортна комисия чухме всъщност, че инициаторите и вдъхновителите на този закон са г-н Филипов, г-н Арабаджиев, г-н Столарски и г-н Христов в качеството си на съпредседател на комитета по транспорт към КРИБ. Тогава аз всъщност опонирах като казах, че аз съм другият съпредседател, но защо мен някога не са ме поканили в тези обсъждания, което всъщност малко наведе на аналогията, че едни хора с добри намерения не могат да обяснят добрите си намерения. И аз в конкретния случай не искам да се противопоставям с колегите, не съм в качеството си на съветник на никого и не искам и да ги съветвам. Но послания от рода – Ивайло Константинов сутрин на закуска яде деца, на вечеря бабички – не работи! Ако вие се срещате, в момента явно някаква предизборна кампания върви, която протича така, както е протекла въпросната пресконференция – Ивайло Константинов е много лош, бягайте от него, защото ще ви вземе бизнеса, Петко Ангелов е много лош, защото ще ви вземе бизнеса. Обяснете им мотивите на тези хора, те не са толкова малоумни, веднага ще разберат. \r\nИлиана Беновска: Веднага няколко уточняващи въпроса, няколко пъти споменаваме КРИБ и не изяснихме докрай, че КРИБ застана официално на вашата пресконференция в БТА, в качеството си на изпълнителен директор Евгений Иванов, докато ето г-н Константинов казва, че идеята се е породила в едно крило на КРИБ, нали така правилно Ви цитирам? \r\nИлиян Филипов: Искам да кажа, че на всяко едно заседание на КРИБ се водят записки кои членове са присъствали. Първото заседание на КРИБ е било през май 2016 г. на което се е обсъдил за първи път законопроекта за камарата. На това заседание присъства и г-н Константинов. \r\nИвайло Константинов: Да, и аз разполагам със стенограма. \r\nИлиян Филипов: Сигурен съм, че разполагате със стенограма. \r\nИлиана Беновска: Добре, и кой е автор и вдъхновител на този законопроект за автомобилна камара? \r\nИлиян Филипов: С две думи, подкрепям г-н Константинов за това, което каза – браншът трябва да се обедини. Има остра нужда българският транспортен бранш, не говоря само от името на камионите, говоря и от името на автобусите, защото при нас също има огромни проблеми, при тях също има огромни проблеми. Браншът трябва да бъде обединен. До момента 15 години се опитваме да обединим бранша в България. Аз съм присъствал на десетки срещи, на които сме говорили за обединение на бранша. Такова нещо не се случи и няма да се случи, докато няма закон за това обединение. \r\nИлиана Беновска: Да попитам като на онази пресконференция, да не си поглеждам пак часовника като тогава и да питам колко време ще загубим в общи приказки. Кой е автор и вдъхновител на този закон, кой седна и написа – алинея първа, алинея втора, алинея трета? \r\nИлиян Филипов: Първата организация, която започна да говори за закон, това е КРИБ. \r\nИлиана Беновска: Не питам кой говори, питам кой пише? \r\nЙордан Арабаджиев: Г-н Константинов е бил народен представител, той много точно ще каже, че законите ги пишат народните представители или Министерски съвет. \r\nИлиана Беновска: Те хубаво ги пишат, така е по закон, по конституция, въпросът е друг, все пак дава се някаква идея, това не е като да си го изсмуче някой от пръстите, това е твърде специализирана материя. \r\nИвайло Константинов: Г-жо Беновска, аз понеже цял живот ви казах, откакто се занимавам с някаква активна дейност извън училището или университета, работя само бизнес и обичам да казвам нещата такива, каквито са с истинските им имена и наистина да действаме прагматично. В момента. В момента малко давим центъра оттам, където е. Аз ще се радма да чуя какви са мотивите за закона извън обединението, защото пак казвам, от името на всички, които ни наричаха „две фирми”, „три фирми”, „четири фирми” или колкото и да сме там, дали сме 4 000, дали сме 2 или 22 няма значение. От името на тях каним вас да поговорим относно мотивите, относно изпълнението, може би има неща, които ние не можем да видим. Обяснете как така например аз като превозвач и Вие като превозвач ще си даваме взаимно лицензите и ще се контролираме? Къде го има това в света? \r\nИлиана Беновска: Чакайте, ще стигнем и дотам, това е много важен въпрос, само преди това да изясним кой все пак е дал тази идея на народните представители? На Станислав Иванов, който е вносител например? Не ми казвайте, че не знаете! \r\nЙордан Арабаджиев: Аз лично съм присъствал на 4 или 5 срещи, аз знам, че още поне 2 или 3 са се състояли. \r\nИлиана Беновска: Оставете това къде сте присъствал! Дали ли сте писмено становище, някакви материали? \r\nЙордан Арабаджиев: Писмено становище сме подготвили и то е при нас върху законопроекта. \r\nИлиана Беновска: Когато е писан този закон? \r\nЙордан Арабаджиев: Не! \r\nИлиана Беновска: Вие, г-н Константинов? \r\nИвайло Константинов: През 2016 г., не си спомням точно кога беше, мисля, че г-н Филипов правилно каза датата, беше първата среща в зала „Изток” на Народното събрание, аз тогава не съм бил народен представител, бях в качеството си на съпредседател на КРИБ, за да представя позицията на КРИБ, която беше категорично против. И аз, и г-н Христов заявихме ... \r\nИлиана Беновска: Обяснете за слушателите кой е г-н Христов! \r\nИвайло Константинов: Г-н Христов е другият съпредседател на комитета по транспорт. Още тогава и двамата изразихме становището на КРИБ, което беше категорично против за един много по-мек проект на закон. Оттук нататък имаше вече, в качеството си на народен представител, две срещи на които присъствах, на които две срещи, едната беше по-скоро за законопроекта, но втората беше категорично против.  \r\nИлиана Беновска: Кой „за” и кой „против”, горе-долу? \r\nИвайло Константинов: Срещите не съм ги организирал, аз съм бил винаги в качеството си на поканен. \r\nИлиана Беновска: Къде това, в комисията по транспорт ли? \r\nИвайло Константинов: Не, по-скоро обществено обсъждане. И трите срещи, за които говоря, мисля, че бяха проведени в зала „Изток” на Народното събрание. \r\nИлиана Беновска: Значи е имало и народни представители? \r\nИвайло Константинов: Имаше разбира се. Тогава обаче никой от нас не беше виждал проекта и винаги, под каквато и да е форма, аз като член на транспортната комисия в парламента, нееднократно на колегите съм казвал – супер, хубаво е да има, даже със закон, малко е грубичко със закон, но дори и да има закон, браншът се нуждае от обединение. Но имайте предвид, че не можем да обединим товарни с пътнически превозвачи. Много ясно познавам отношенията, проблемите вътре в бранша, 25 години го работя това нещо. Знам много добре, че няма съвместителство по никакъв начин. Това е като да съберем, един колега онзи ден се изрази на събирането ни, федерацията по баскетбол с федерацията по волейбол само защото са високи. Абсурдно е поради факта, че единственият общ проблем е лицензирането. \r\nИлиана Беновска: Добре, но сега хората, които ползват автомобилен транспорт или товарен превоз, и аз също не разбирам, очевидно става дума за много пари и интереси, за да е такъв яростен спора, но преди да се гласува този законопроект за транспортната камара в Народното събрание никой ли не ви повика да ви каже със съвещателен глас – г-н Филипов, г-н Арабаджиев, г-н Константинов, ще хвърлиш ли тук едно око да видиш дали нещо не е както трябва за вашето обединение, както казвате и тримата? \r\nЙордан Арабаджиев: Аз ще Ви кажа, че наскоро имаше след внасянето на законопроекта имаше организирана среща в транспортната комисия в парламента, но на тази транспортна комисия ние не бяхме поканени, научихме в 11 часа наобяд, срещата беше от 14 часа. Както и да е, отидохме там и там беше подготвено едно, според нас активно мероприятие, в което всички се изказваха против закона.  \r\nИлиана Беновска: Кой участва в това активно мероприятие? \r\nЙордан Арабаджиев: Всички, които са против законопроекта. \r\nИлиана Беновска: Имат ли си имена? \r\nИвайло Константинов: Освен да си вадим досиетата да видим кой участва в такива. \r\nЙордан Арабаджиев: Всички, които бяха против, бяха се събрали. \r\nИлиана Беновска: Кои? \r\nЙордан Арабаджиев: Автобусните превозвачи, сдружението на г-н Константинов, няколко други сдружения, които бяха подписали една декларация против законопроекта. И те на тази среща ясно заявиха, че или се изтегля закона, или те ще протестират до дупка. Ние на тази среща казахме – нека всеки да си внесе предложенията и тогава да говорим, а не под натиск. \r\nИлиана Беновска: Кой беше председател на транспортната комисия? \r\nЙордан Арабаджиев: Халил Летифов. \r\nИлиана Беновска: И какво казаха на тази транспортна комисия народните представители? Вие бяхте ли на тази комисия, г-н Константинов? \r\nИвайло Константинов: Не! Сега ще разкажа за това активно мероприятие как изобщо протече и как се случи това активно мероприятие. Част от превозвачите, които бяха против закона за българската автомобилна камара, ни поканиха на среща с парламентарните групи. Това беше в същия ден сутринта, на която среща ние категорично отказахме, нито един автобусен превозвач не е присъствал на нито една от тези срещи. \r\nИлиана Беновска: Преди транспортна комисия вие трябваше да се видите с парламентарните групи? \r\nИвайло Константинов: Не ние, поканиха ни други организации, други сдружения в товарните превози. \r\nИлиана Беновска: И вие не се видяхте? \r\nИвайло Константинов: Ние катогерично отказахме, като казахме, че има политика и ние нямаме работа. \r\nИлиана Беновска: Кои сте всъщност „ние”, „вие”? \r\nИвайло Константинов: „ние” сме тези, които са против законопроекта, „те” са тези, които са за законопроекта. \r\nИлиана Беновска: Тоест Вие ли сте бил инициатор на поканването на разговорите на противниците на законопроекта? \r\nЙордан Арабаджиев: Не, категорично не! \r\nИвайло Константинов: Ако Вас са Ви поканили в 11, мен ме поканиха може би в 13 часа. Не съм си записвал времето, аз за такава среща не знам. Няма значение. Присъствахме там много хора, имаше и много журналисти. Стана един фарс между другото, какъвто фарс в парламентарна република като България не можем да допускаме. Не можем да унижаваме депутатите до степен такава те да не знаят какво са внесли. Това са били мои колеги, с които аз до днес се уважавам и се разбирам. \r\nИлиана Беновска: Кое наричате фарс, дайте по-конкретно. \r\nИвайло Константинов: Стана смешно пред очите на всички журналисти няколко човека да казват – ние написахме закона. \r\nИлиана Беновска: Кои са те? \r\nИвайло Константинов: Г-н Филипов, г-н Арабаджиев, г-н Столарски, г-н Христов. \r\nЙордан Арабаджиев: Не е вярно! Има стенограма! \r\nИлиян Филипов: Изкарайте стенограмата, защото това е категорична лъжа! \r\nИвайло Константинов: Окей, няма проблем, има стенограма.  \r\nЙордан Арабаджиев: На това заседание Вие показахте един есемес и казахте – ето, вижте какво ми е писал Домусчиев. \r\nИлиана Беновска: Какво Ви беше писал Домусчиев? \r\nИвайло Константинов: В неделя вечер няколко дни преди въпросното събиране аз се опитах да се чуя с него, той ми върна, че не може да говори и да му пиша. \r\nИлиана Беновска: В неделя вечер, тоест преди три седмици? \r\nИвайло Константинов: Преди три седмици може би, да. Аз му написах знае ли какъв е проблемът и какво се случва с този закон. Той ми писа – не знам нищо по темата, чуйте се с Ицо, Ицо е Христо Христов и излезте с позиция. Ние се чухме с Христов, разбрахме се дори, че трябва да се видим и да поговорим, но това беше едно чуване в рамките на минута по телефона в което той ми каза – аз съм „за”, аз му казах „аз съм против”, затова защото никой от пътническите превозвачи, които аз познавам, не са казали, че са „за”. И молбата ми е да убедим сега, аз също искам, нека има закони, нека има обединение, дори ние утре ще обявим на пресконференция как всички тези две, три, двеста или две хиляди фирми се обединяваме, хайде да го направим заедно! \r\nИлиана Беновска: Къде е пресконференцията? \r\nИвайло Константинов: Пресконференцията е в 12 часа в БТА.  \r\nИлиана Беновска: Кой я дава? \r\nИвайло Константинов: Всички сдружения в пътническите превози, които се обединяват. \r\nИлиана Беновска: Кои се обединяват, тези поканени ли са тук? \r\nЙордан Арабаджиев: Не. \r\nИвайло Константинов: Ние ги поканихме в четвъртък, даже имаше наш представител ... \r\nЙордан Арабаджиев: Да, защото ние от сряда тръгнахме да обикаляме страната ... \r\nИлиян Филипов: Аз имам един въпрос, Вие отричате ли, че в четвъртък на вашето събиране в „Рила” Вие заявихте на всички, че имате мандат от Борисов, за да обедините хората, които са там? \r\nИвайло Константинов: Не, категорично не! Казах и пак го повтарям, гледам в камерата, че г-н Борисов ще каже да тогава, когато ние всички заедно се разберем. Казвам го на вас, ако не сте го разбрали. \r\nИлиана Беновска: В четвъртък е имало какво? Говорете по-ясно, че хората не ви разбират, пресконференция на противниците на закона? \r\nИвайло Константинов: В четвъртък всички сдружения направихме събиране, на което уточнихме реда, по който ще се случи учредяването на конфедерацията. \r\nИлиана Беновска: Уточнихте ли го? \r\nИвайло Константинов: Уточнихме и утре ще го обявим. \r\nИлиян Филипов: Тук говорим за нещо съвсем различно. Колегата Константинов говори за конфедерация, за сдружение с нестопанска цел, нали така? \r\nИвайло Константинов: Точно така. \r\nИлиян Филипов: Това е поредното изчадие, което ще се роди в бранша. В момента има 28 организации ... \r\nИлиана Беновска: А вие говорите за? \r\nИлиян Филипов: Говорим за браншова организация със закон, национално представителна една. Ще Ви кажа простичко защо. В момента какво се случва. Отиваме, имаме проблем, имат и те. \r\nИлиана Беновска: Какъв проблем? Продължението на интервюто четете в", "date": "2018.07.02", "title": "Ивайло Константинов: Цветанов не е мое лоби за ЗБАК, Домусчиев не знае нищо (част първа)"}
{"url": "http://www.focus-news.net/news/2018/07/02/2540627/ivaylo-konstantinov-tsvetanov-ne-e-moe-lobi-za-zbak-domuschiev-ne-znae-nishto-chast-vtora.html", "text": "Продължение на интервюто на Илиана Беновска с представителите на автомобилния бранш в предаването  „Беновска пита”  по „Канал 3” и „Радио К2” на 1 юли 2018 г. \r\nИлиян Филипов: В момента имаме липса на шофьори. Отиваме в МТИТС, разговаряме с министър Московски, казваме му – г-н Московски, ние сме тези, Съюза на международните превозвачи, зад нас стоят 450 фирми и ние искаме да кажем, че имаме такъв проблем ... \r\nИлиана Беновска: И какво като му кажете на министър Московски? \r\nИлиян Филипов: Искаме помощ. \r\nИлиана Беновска: Какво помощ, да ви изучи шофьорите? \r\nИлиян Филипов: Искаме внос на хора, не искаме да ни изучи шофьорите. Имаме две мерки, които трябва да се приложат в нашето законодателство, ако искаме бизнесът да работи. Говоря в транспорта. Първата мярка е спешно внос на хора, говорим за бесарабските българи от Украйна и Молдова, ние имаме проучване, има много хора, които искат да работят. Това е краткосрочна мярка. Дългосрочната мярка е възстановяване на професионалното обучение в средните училища, защото в момента знаете от средните училища какви професионалисти излизат? \r\nИлиана Беновска: Да, ние скоро започнахме да се занимаваме с тази тема, това е друг въпрос. Добре, г-н Константинов, Вие тогава какво искате, какво целите да избегнете с конфедерация вместо с автомобилна камара? Къде е скрито имането? \r\nИвайло Константинов: Аз ще повторя, че г-н Борисов на срещата, на която не съм присъствал, точно в рамките на 15-20 минути е разбрал всички недъзи на закона .. \r\nИлиана Беновска: Добре, разбрахме колко е умен г-н Борисов, вие ни кажете къде е заровено имането, в камарата или в конфедерацията? \r\nИвайло Константинов: Имайки предвид това, че един човек, който има съвсем други приоритети, толкова бързо успя да разбере какъв е проблемът, надявам се колегите също да го разберат, че един проектозакон, който всъщност поставя в зависимост всички тези, които не са членове на управителния орган от управителния орган, закон, който казва, че едните ще бъдат контролирани от другите, които ще назначават едни органи, закон, който казва – всички ще бъдете задължително членуващи вътре. Закон, който казва, че колегата Филипов може да влиза в моя офис по всяко време денонощно и аз съм длъжен да му предоставя достъп до всичките си финансови отчети, няма как да бъде възприет! \r\nИлиана Беновска: Това вярно ли е? \r\nИвайло Константинов: Това пише в проектозакона, аз имам в себе си копие. \r\nЙордан Арабаджиев: Първо, искам да кажа, че в проектозакона наистина има текстове, с които ние не сме съгласни. Не сме съгласни първо със задължителното членуване. Второ, не сме съгласни да има опция, понеже в момента има опция министърът да може да оправомощи председателя на камарата да издава лицензи. Ние не сме съгласни. Ние сме за министъра да издава лицензи. \r\nИлиана Беновска: Тъкмо щях да питам дали с този закон се стремите да изместите и ДАИ? \r\nЙордан Арабаджиев: Напротив, нищо подобно, но ние искаме камарата да почива на експертиза и да се бори срещу пощенските кутии. Как ще се бори срещу пощенските кутии – като проверява установяването ... \r\nИлиана Беновска: Така ли искате да се преборите срещу пощенската кутия Ивайло Константинов, като влизате в офиса му, така ли да ви разбирам? \r\nЙордан Арабаджиев: Ние събота и неделя седнахме и гледахме текст по текст какво не ни харесва и сме написали предложенията. И казваме – камарата проверява за установяване и казва – тук този превозвач е установен в България, окей е. Дава становище. \r\nИлиана Беновска: Вие да не сте КОНПИ, да не сте разследващ орган? \r\nЙордан Арабаджиев: Не! Какво значи пощенска кутия? \r\nИлиана Беновска: Ивайло Константинов пощенска кутия ли е? \r\nЙордан Арабаджиев: Не, не е. \r\nИлиян Филипов: Не е. \r\nИлиана Беновска: Вие си позволихте да кажете на пресконференция, че той подбивал, сега не ме гледайте така страшно ... \r\nЙордан Арабаджиев: Аз не съм казвал такова нещо! \r\nИлиана Беновска: Кой го каза? \r\nЙордан Арабаджиев: Пиронков. \r\nИлиана Беновска: Не, развихте го после и вашето крило, и Миролюб Столарски го каза, че Ивайло Константинов подбивал цените на пазара, че бил подизпълнител, кажете! \r\nИлиян Филипов: „Фликс бус”. \r\nИлиана Беновска: Да, и цитирам почти дословно Столарски, съжалявам, че го няма, но беше ангажиран, че всъщност Вие, г-н Константинов, залъгвате с фалшива реклама, че ще превозвате например от Букурещ до незнам къде си за едно евро, а после въвеждате допълнителни билетчета, с които вземате такса обслужване или нещо подобно, така че оскъпявате транспорта, така ли беше? \r\nИлиян Филипов: Значи беше казано така – „Фликс бус” в Германия Мюнхен – Нюрнберг влиза на пазара и дава 9 евро цена, при цена която на пазара трябва да е около 30 евро. Работи 6 месеца на 9 евро, след което елиминира всякаква конкуренция и увеличава цените. За това, което казвате, билет плюс такса, това е на друга фирма, „Витоша експрес”, която гледахме по медиите ... \r\nИлиана Беновска: И която не е на Ивайло Константинов? \r\nИлиян Филипов: Не, не е! \r\nЙордан Арабаджиев: И никой не е споменавал, че е! \r\nИвайло Константинов: Г-жо Беновска, понеже Ви казах, че обичам да съм точен ... \r\nИлиана Беновска: Аз може би трябваше да си донеса стенограмата. \r\nИвайло Константинов: Това е един сайт, който колегите, поне всички колеги от Пловдив свързват с г-н Филипов. Сега ще Ви покажа как се прави активно мероприятие. Ето тук за камерата имам още една снимка, по-голяма. Датата е 26-ти юни, снимка на катастрофиралия на „Тракия” наш не по наша вина автобус ... \r\nИлиана Беновска: Доказа ли се вече това, че не е по ваша вина? \r\nИвайло Константинов: От прокуратурата нямат каквито и да е претенции. \r\nИлиана Беновска: Значи не можете да твърдите до момента, че катастрофиралия автобус на „Юнион Ивкони” не е катастрофирал по ваша вина, казвам го в реда на обективните факти. \r\nИвайло Константинов: Така е. \r\nИлиана Беновска: Значи дайте нататък. \r\nИвайло Константинов: Под въпросната снимка пише – тежка катастрофа стана между автобус и микробус в района на Добринище, петима души са пострадали при инцидента, катастрофата е на пътя за Гоце Делчев и е станала малко преди 15 часа днес, пътят за Гоце Делчев ... \r\nИлиана Беновска: Кое не отговаря на фактите? \r\nИвайло Константинов: Това, което ще чуете след малко – припомняме, че през последните 10 години 8 големи инцидента с автобуси на една от големите компании „Юнион Ивкони”. Най-тежкият инцидент бе на 13-ти 4-ти, когато автобус се удари в кола, забележете, при който загинаха 6 души, а над 20 бяха ранени. Преди това 17 души пострадаха на 30-ти ноември миналата година, когато късно вечерта на 296-ти километър се преобърна и т.н. 10 бяха ранени при челен удар на автобус и микробус на главен път София-Варна. \r\nИлиана Беновска: Кое не е вярно? \r\nИвайло Константинов: Първо няма 8, а 3 инцидента. От тези 3 няма нито един, в който фирмата има вина. \r\nИлиана Беновска: Това защо го разказвате тук? Нито те са го писали, нито аз съм го писала, нито ние сме го излъчвали! \r\nИлиян Филипов: И ние не разбрахме! \r\nИвайло Константинов: Това е сайта на г-н Филипов. \r\nИлиана Беновска: Ваш ли е сайта? \r\nИлиян Филипов: Не. \r\nИвайло Константинов: Г-н Филипов казва, че на Добринище е станала катастрофа, само че няма автобус на „Юнион Ивкони”, но снимката е на „Юнион Ивкони”. \r\nИлиян Филипов: Този сайт е на фирма „Пимк”. \r\nИвайло Константинов: И твърдите, че няма нищо общо с Вас? \r\nИлиян Филипов: Абсолютно нищо общо няма! \r\nИвайло Константинов: Сега, когато тръгне процедурата по делата ще видим дали имате или нямате. \r\nИлиана Беновска: Можете ли да докажете, г-н Константинов, че Филипов има нещо общо с този сайт? \r\nИвайло Константинов: Мога да докарам поне 100 души, които да докажат, че това е негов сайт. \r\nИлиян Филипов: Аз мога да докарам пет хиляди души. \r\nИлиана Беновска: Това не е така! Питам юридически може ли да се докаже? \r\nИвайло Константинов: Нямам никакви претенции дали е негов или не. \r\nИлиян Филипов: Как да нямате, като го казвате! Извинявам се, в същия този сайт излезе, че г-н Константинов, аз понеже чета, този сайт се чете в Пловдив доста, излезе, че има 4 милиона задължения към държавата, от които един милион осигуровки, вярно ли е това? \r\nИвайло Константинов: Не, не е вярно, защото това са задължения по дела, които вървят и не са приключили. Вие казахте какво казал г-н Столарски. Внушението с „Фликс бус” е внушението с въпросната катастрофа.  \r\nИлиян Филипов: Не, кажете категорично, имате ли такива задължения към държавния бюджет? \r\nИвайло Константинов: Ще имам тогава, когато влязат в сила. В момента има съставен акт, който вече две години се обжалва в съда. \r\nИлиян Филипов: Говорим за милион и половина осигуровки, тук няма влязъл в сила факт, говорим за милион и половина осигуровки. Аз доколкото познавам системата на НАП няма акт за осигуровки. Дължите ли милион и половина осигуровки на държавата? \r\nИвайло Константинов: Сега колко дължа – 4 милиона, милион и половина? \r\nИлиян Филипов: Милион и половина осигуровки, плюс два милиона и половина други задължения. \r\nИвайло Константинов: А Вие в качеството си на какъв .. \r\nИлиян Филипов: Аз питам, искам да стане ясно. \r\nИвайло Константинов: И аз Ви отговарям – не, нямам такива задължения. Каквито задължения има фирмата, в която имам дял, тези задължения са обезпечени многократно вече. Така че нямайте такива притеснения. \r\nИлиана Беновска: Последни думи, защото влязохме във времето на кмета на Благоевград и то доста, ясно е, че ще има развитие, в понеделник ще имате пресконференция, готова съм да ви поканя и в друг, по-разширен, по-тесен състав, за да продължим, но най-важното, на което трябва да отговорим днес, е в името на собствената си печалба ли искате да се възползвате от нуждата от такъв закон? \r\nИлиян Филипов: В името на печалбата на всички превозвачи в България, има нужда от закон за камарата. \r\nИлиана Беновска: Това ми звучи като – пролетарии от всички страни, съединявайте се! \r\nИлиян Филипов: Дори да Ви звучи така, това е истината! \r\nЙордан Арабаджиев: Всички, с които сме разговаряли до момента, искат едно – обединение на бранша. \r\nИлиана Беновска: Хайде пак се почна, питам Ви за пари? \r\nЙордан Арабаджиев: За какви пари става въпрос, защото ... \r\nИлиана Беновска: За никакви пари не става въпрос, така ли? \r\nЙордан Арабаджиев: Не и при нас никога не е стоял този мотив за пари. Това излезе от едни политици, които казаха – някой ще открадне някакви пари. \r\nИлиана Беновска: В името на истината сега ще ви подаря по една тениска, но няма да ви подаря ябълки, защото не се знае дели сте здрави български ябълки или гнили български ябълки (водещата подари на своите гости по една клубна тениска на предаването). По традиция подарявам и една книга на един философ на прехода, мисля, че ще има поучителни неща за вас, Ахмед Доган. Какво сте ми донесли вие? \r\nИлиян Филипов: Подарявам Ви „Оптимистична теория за нашия народ” на Иван Хаджийски, в която пише за обединението. (Йордан Арабаджиев подари на водещата първия том). \r\nИвайло Константинов: Много ще разчитам за това обединение да поработим всички заедно. \r\nИлиян Филипов: Съгласни сме, искаме да поработим. \r\nИвайло Константинов: Стискаме си ръцете значи. Г-жо Беновска, Вие сте инициатор на това обединение, специално ще Ви поканим. \r\nИлиана Беновска: Ще ми позволите ли контролната роля. \r\nИвайло Константинов: Г-н Арабаджиев беше в ролята на главен контрольор в държавата. \r\nЙордан Арабаджиев: Никога не съм бил главен контрольор. \r\nИвайло Константинов: Имам предвид на ДАЙ. Подарявам ви „Похвалите на титаните” \r\nИлиана Беновска: Благодаря. Няма да ми се сърдите за всичко, което си казахме, защото не си казахме и много неща. На 4-ти юли ще има ли протест? \r\nЙордан Арабаджиев: Да, категорично! \r\nИлиана Беновска: Колко камиона ще изкарате и рейсове? \r\nИлиян Филипов: Над 1000 ще бъдат, в цялата страна. \r\nИлиана Беновска: Вие ще седите ли бездейно, г-н Константинов? \r\nИвайло Константинов: Ние нямаме участие, нека протестират колегите. \r\nИлиана Беновска: Доскоро, благодаря ви, довиждане!", "date": "2018.07.02", "title": "Ивайло Константинов: Цветанов не е мое лоби за ЗБАК, Домусчиев не знае нищо (част втора)"}
{"url": "http://www.focus-news.net/news/2018/07/02/2540632/haskovo-zapochva-remontat-na-nad-50-km-ot-pat--663-chirpan-simeonovgrad.html", "text": "Започва рехабилитацията на път IIІ-663 Чирпан - Симеоновград. Със средства от Оперативна програма „Региони в растеж“ 2014-2020 г. ще се рехабилитират над 50 км от третокласния път - алтернативен маршрут на АМ „Марица“ и на път I-8 Поповица – Хасково. Това съобщиха от пресцентъра на  Агенция „Пътна инфраструктура“ . На символичната първа копка ще присъстват министърът на регионалното развитие и благоустройството Николай Нанков, инж. Дончо Атанасов - член на Управителния съвет на Агенция „Пътна инфраструктура“, народни представители и кметове от региона.  \r\n50-километровата отсечка е разделена на три лота, а срокът за изпълнение на строителните работи е 15 месеца.  \r\nСтроителните дейности на лот 19 са възложени на „Пътища Пловдив“ АД. Строителният надзор ще осъществи „План Региони“ ДЗЗД, в което са: „План Инвест Пловдив“ ЕООД, „Инфра Инвест“ ООД, „НТСС-Консултинженеринг“ ЕООД и „Сърчкорпорейшън“ СРЛ. Общата стойност на проекта BG16RFOP001-7.001-0019 Лот 19 Път IІІ-663 Чирпан - Симеоновград от км 0+000 до км 15+220, с обща дължина 15.220 км, област Стара Загора, е 13 078 231.20 лв. с ДДС. Финансирането от Европейския съюз е 11 116 496.52 лв. с ДДС. Националното съфинансиране е 1 961 734.68 лв. с ДДС. \r\nИзпълнител на лот 20 е „АБ“ АД. Строителният надзор ще бъде осъществен от „Пътинвест-Инженеринг“ АД. Общата стойност на проекта BG16RFOP001-7.001-0020 Лот 20 Път IІІ-663 Чирпан - Симеоновград от км 15+220 до км 28+913.25 и от км 31+742 до км 33+364.30, с обща дължина 15.316 км, област Стара Загора и област Хасково, е 11 374 242.00 лв. с ДДС. Финансирането от ЕС е 9 668 105.70 лв. с ДДС, а националното съфинансиране е 1 706 136.30 лв. с ДДС.  \r\nЛот 21 ще бъде изпълнен от ДЗЗД „АПП Пътища“, с участници: „Пътища Пловдив“ АД и „Агромах“ ЕООД. Строителният надзор ще е на „Пътинвест-Инженеринг“ АД. Общата стойност на проекта BG16RFOP001-7.001-0021 Лот 21 Път IIІ-663 Чирпан - Симеоновград участък от км 34+600 до км 54+835.61, с обща дължина 20.236 км, област Хасково, е 14 483 109.60 лв. с ДДС. Финансирането от ЕС е 12 310 643,16 лв. с ДДС, а националното съфинансиране е 2 172 466.44 лв. с ДДС. \r\nПроектите лот 19, 20 и 21 се финансират по ОП „Региони в растеж“ 2014 - 2020 г. чрез Европейския фонд за регионално развитие и националния бюджет.", "date": "2018.07.02", "title": "Хасково: Започва ремонтът на над 50 км от път IIІ-663 Чирпан - Симеоновград"}
{"url": "http://www.focus-news.net/news/2018/07/02/2540623/mika-zaykova-finansov-ekspert-nyama-nikakvo-osnovanie-za-novite-po-visoki-tseni-na-toka-i-toplinnata-energiya.html", "text": "Процентовите увеличения на тока и топлинната енергия не са основателни, намаляват реалния доход на голям процент от хората. Това каза за сутрешния блок „Добро утро, България“ на  Радио „Фокус“  независимият финансов експерт Мика Зайкова. Тя уточни, че в основата на икономическото състояние на страната и съответно гражданите ѝ са цените на газта и петрола. Експертът обясни, че същите ще повлияят и на останалите цени, а колко ще бъде инфлацията – ще стане ясно след месец. „Ако сравним увеличението на доходите на работещите българи и увеличението на българите, ще видим, че можем да честитим на българите намаляването на реалните доходи и то доста значително. За пенсионерите, ползващи парно и топла вода, не само, че няма да имат увеличение на дохода, ами същият ще намалее с около 12%. Останалите български пенсионери, които не ползват парно и топла вода, ще имат намаление на доходите от порядъка на малко над 7%. Всички останали, работещи на минимални доходи, а те са около 70% от българските работещи, ще имат намаление на реалните доходи от порядъка на 4-5%“, обясни тя. Мика Зайкова коментира и вчерашното обещание на председателя на КЕВР доц. Иван Иванов за преосмисляне цените на парното и топлата вода след 3 месеца, като уточни, че преосмисляне на тези цени у нас винаги означава увеличаване, а не намаляване. Финансовият експерт припомни, че въпреки законовата уредба да определя да няма промяна на цените в рамките на година, през 2017 е факт извънредно увеличение на цената на тока.", "date": "2018.07.02", "title": "Мика Зайкова, финансов експерт: Няма никакво основание за новите по-високи цени на тока и топлинната енергия"}
{"url": "http://www.focus-news.net/news/2018/07/02/2540631/sport-grigor-dimitrov-zapochva-uchastieto-si-na-uimbaldan.html", "text": "Григор Димитров започва участието си на Уимбълдън с двубой срещу носителя на три титли от Големия шлем Стан Вавринка. Мачът е трети в програмата на централния корт и ще започне след 18:00 часа. \r\nДвамата имат шест срещи помежду си, като българинът води с 4:2 победи. В последния им мач Григор надделя с 6:4, 6:4 в Синсинати през 2016 година, а Димитров спечели и единствения мач, игран на трева – „Куинс 2014-а“. \r\nАко първата ни ракета потегли с победа, във втори кръг ще играе с Томас Фабиано или Юки Бамбри, а в трети рунд може да срещне Стефанос Циципас. \r\nПотенциални опоненти на световния № 6 на осминафинал са Джон Иснър и Пабло Кареньо Буста, а в четвъртината му още са Милош Раонич, Марин Чилич и Лука Пуй.", "date": "2018.07.02", "title": "Спорт: Григор Димитров започва участието си на Уимбълдън"}
{"url": "http://www.focus-news.net/news/2018/07/02/2540634/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция \"Фокус\" . Началото на службата е в 10.00 часа. Вечернята ще е от 17.00 часа.  \r\nНикола ПЕТКОВ", "date": "2018.07.02", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/07/02/2540635/plovdiv-opasnost-ot-obrazuvaneto-na-svlachishta-ima-po-patishtata-asenovgrad-smolyan-krichim-devin-i-yugovo-laki.html", "text": "Интензивен е трафикът по участъка на автомагистрала „Тракия“ в Пловдивска област. Това каза за  Радио „Фокус“ – Пловдив  дежурен от Областно пътно управление. Пътните настилки на територията на областта са сухи и нормално проходими. Опасност от образуването на свлачища има по пътищата Асеновград - Смолян, Кричим - Девин и Югово - Лъки. Движението по пътя Югово - Лъки се осъществява в една лента поради пропадане на част от пътното платно. Движението се регулира с пътни знаци. Срокът на временното ограничение е до 3 август. До 15 юли движението ще се извършва двупосочно в едното платно по пътя Пловдив - Асеновград от изхода на град Пловдив до град Асеновград поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. \r\nИнтензивен е трафикът на територията на град Пловдив към този час на деня. Задръствания се образуват по булевардите „Цар Борис III Обединител“, „Христо Ботев“, „Шести септември“ и „Пещерско шосе“, както и по входно-изходните артерии на града. \r\nВесела КРЪСТЕВА", "date": "2018.07.02", "title": "Пловдив: Опасност от образуването на свлачища има по пътищата Асеновград - Смолян, Кричим - Девин и Югово - Лъки"}
{"url": "http://www.focus-news.net/news/2018/07/02/2540638/dobrich-filialat-na-dnevniya-tsentar-za-detsa-s-uvrezhdaniya-nyama-da-raboti-do-13-yuli-poradi-vik-remonti.html", "text": "Община Добрич информира потребителите от филиала на Дневния център за деца с увреждания, че работата на центъра се преустановява от 2 юли до 13 юли 2018 г. (включително) поради ВиК ремонти. Това съобщиха от пресцентъра на  Общината . Филиалът се намира в жк. „Дружба“ 3 - 57. Телефон за връзка: 0884/ 311 445 - Елена Янева.", "date": "2018.07.02", "title": "Добрич: Филиалът на Дневния център за деца с увреждания няма да работи до 13 юли поради ВиК ремонти"}
{"url": "http://www.focus-news.net/news/2018/07/02/2540639/stara-zagora-v-grada-shte-se-provede-trenirovachen-lager-za-uchenitsi-lideri-na-badeshteto.html", "text": "Община Стара Загора и Международния младежки център организират за първи път в България тренировъчен лагер „Лидери на бъдещето“. Това съобщиха от пресцентъра на  Общината . Той се осъществява по инициатива и под патронажа на кмета на Стара Загора Живко Тодоров. Лагерът ще се проведе днес и утре (3 юли) на територията на почивна станция „Мини Марица-изток“ на Старозагорските минерални бани. В него ще се включат четири отбора от старозагорските гимназии ГПЧЕ „Ромен Ролан“, ПГАСГ „Лубор Байер“, ППМГ „Гео Милев“ и СУ „Максим Горки“. Всяко училище ще участва с отбор от 5 ученици. В рамките на двата тренировъчни дни младежите ще се включат в различни игри, в които ще трябва да демонстрират своите лидерски способности, логическа мисъл и креативност. \r\nОсвен екипът на Младежкия център, в подготовката и провеждането на лагера са включени и доброволци, а тренировъчната площадка и игрите са дело на журналиста Илиян Илиев.", "date": "2018.07.02", "title": "Стара Загора: В града ще се проведе тренировъчен лагер за ученици  „Лидери на бъдещето“"}
{"url": "http://www.focus-news.net/news/2018/07/02/2540641/burgas-izlozhbata-az-sam-balgarka-shte-bade-predstavena-v-kulturen-tsentar-morsko-kazino.html", "text": "Изложбата \"Аз съм българка\" ще бъде представена в Културен център \"Морско Казино\", съобщиха от  пресцентъра на Община Бургас . Експозицията е проект, който събира в едно женската красота, пъстротата на народната носия и магията на природата. Негов автор е фотографът Радослав Първанов, който е заснел 20 красиви момичета, сред които бургазлийката Стефани Жунгурдиян и две деца на 37 различни места в цялата страна. \r\nИзложбата ще бъде представена от 18.00 часа в зала \"Георги Баев\" на Културен център \"Морско Казино\". \r\nВъв фотосите на Радослав Първанов са показани природни и исторически местности, а традицията е показана през лицата на жената от дете до старини. Образите са допълнени по неповторим начин чрез бита и цветовете на всички национални носии.  \r\nИзложбата е гостувала в Милано, Италия и Виена - Австрия. Предстои да бъде показана и в Япония. \r\n\"Целта ми е да събудя затихналите патриотични мисли у българина, да покажа, че историята ни не е нещо овехтяло, което не може да ни е от полза днес. Имаме достойни примери, следвани и създавани векове, за да ни крепят като нация и да ни възпитават като силен и единен народ. Искам да разкажа и за позабравени или малко познати дестинации, с много история, които си струва да посетим\", казва Радослав Първанов.  \r\nСъбитието се организира със съдействието на Община Бургас и Дарик радио. В атрактивното му представяне пред Казиното ще се включат ТА \"Здравец\" - Камено и талантливите гайдари от СУ \"Добри Чинтулов\", профил \"Изкуства\".", "date": "2018.07.02", "title": "Бургас: Изложбата \"Аз съм българка\" ще бъде представена в Културен център \"Морско Казино\""}
{"url": "http://www.focus-news.net/news/2018/07/02/2540637/mika-zaykova-finansov-ekspert-neobhodima-e-generalna-promyana-v-sotsialnata-politika-i-poveche-doverie-v-sistemata.html", "text": "Българската икономика расте, изоставайки на фона на европейските държави, дори и спрямо Западните Балкани. Това каза за сутрешния блок „Добро утро, България“ на  Радио „Фокус“  независимият финансов експерт Мика Зайкова. Тя уточни, че когато една икономика работи успешно и чуждите инвестиции в нея растат, то тя все пак има възможност да се справи. Експертът посочи нуждата от генерална промяна в социалната политика и политиката по плащанията, и качествено нов подход.  \r\n„Често се задава въпросът кога ще стигнем средното за европейските доходи ниво – не аз, а Европейската комисия е изчислила, че това ще се случи най-рано през 2042 година. Де факто България остава най-бедната страна в ЕС. Нашата средна работна заплата за 2017 година е 10,3 пъти по-ниска от тази Швейцария. Най-ниска е не само в ЕС, но и от заплатите в Турция, Русия, Черна гора, Босна и Херцеговина. Виновни са всички политици, не само тези в правителството. А всичко това реално се отразява не само на чуждите инвестиции, а на инвестициите въобще“, обясни Зайкова като уточни, че още по-страшна е тенденцията увеличаващите се български инвестиции да изтичат извън пределите на България. Според финансовия експерт дори българския бизнес няма доверие на политическата система у нас и това е причината да се инвестира навън.", "date": "2018.07.02", "title": "Мика Зайкова, финансов експерт: Необходима е генерална промяна в социалната политика и повече доверие в системата"}
{"url": "http://www.focus-news.net/news/2018/07/02/2540643/veliko-tarnovo-ogranicheno-e-dvizhenieto-v-uchastak-ot-patya-mezhdu-selata-stefan-stambolovo-i-obedinenie-zaradi-remont.html", "text": "Натоварен е трафикът по улица „Магистрална“ в областния център. Интензивно е движението и в района на пътен възел „Качица“, Южен пътен възел и по „Беляковско шосе“. Колони от автомобили има по бул. „България“, около Кооперативния пазар и пощата, предаде репортер на  Радио „Фокус“ – Велико Търново . Настилките в града са сухи, времето – ясно и слънчево. Две улици са затворени в старата градска част  – „Силвестър Пенов“ и „Шейново“, поради ремонт на водопроводна мрежа. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на града. Отворен за движение е Проходът на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 5 юли. Затворен за товарни автомобили над 10 тона е път-551 Дебелец - Средни колиби - Елена. Обходният маршрут е през Дебелец - В. Търново - Лясковски кантон - Миндя - Елена и обратно. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 20 юли. \r\nЛуиза ТРАНЧЕВА", "date": "2018.07.02", "title": "Велико Търново: Ограничено е движението в участък от пътя между селата Стефан Стамболово и Обединение заради ремонт"}
{"url": "http://www.focus-news.net/news/2018/07/02/2540633/ministar-neno-dimov-profesionalnoto-grazhdansko-obshtestvo-na-zelenite-sabotira-ikonomicheskoto-ni-razvitie.html", "text": "Професионалното гражданско общество на Зелените саботира икономическото ни развитие. Това каза Нено Димов, министър на околната среда и водите, в разговор с Илиана Беновска в предаването „Беновска пита” по  „Радио К2”  и  „Канал 3” . \r\nИнтродукция в духа на Мондиала. Беновска подаде на Димов една професиолнална топка. Събу си токчетата и ритна. \r\n„И за да му вдигна топката на министъра на околната среда и водите – първо ще си събуя обувката, че цял ден се мъча да ритам с токчета, но не се получава! Можете ли да поемете една вдигната топка? Всичко е футбол!”, обърна се водещата Илиана Беновска към своя събеседник, ритайки, на бос крак, футболна топка към него. Той от своя страна овладя топката с лекота и добави : „Да го оставя до гредата”, след което застопори коженото кълбо до масата.  \r\nЗа ролята на планинската инфраструктура в опазването на природата. \r\n„Добре, аз да се обуя. Всичко е футбол, но и всичко екология! Заповядайте, благодаря Ви за застопорената топка! Връщаме се от Австрия, където вчера министър-председателят Борисов предаде условно мандата на Себастиан Курц, канцлерът на Австрия, в Алпите, на един хубав връх! Всички се запитахме – защо там, в Алпите, имат толкова лифтове, толкова писти и толкова съхранена природа, а в България – да се направи втори лифт в Банско се превръща в някакъв въпрос на живот и смърт!” продължи Илиана Беновска. „Австрия е една от развитите ски дестинации в Европа, не единствената разбира се. В цяла Европа, в страните от Европейския съюз, за последните две години са построени над 180 лифта. Зимният туризъм е много сериозно икономическо перо за всяка една икономика, която може да си го позволи, тоест висока добавена стойност! От друга страна той е много щадящ околната среда, защото на практика един от най-добрите начини за придвижване в планината е лифтът! Той е на електричество, най-чистото! Когато излизате встрани, извън определените пътеки, увреждате повече, отколкото когато се качите на лифт! Това символично предаване на щафетата наистина беше впечатляващо и човек можеше да се радва на успехите, които има Австрия! Те са подобни в Италия, Франция, Швейцария, да не ги изброяваме всичките”, анализира роденият през 1964 г. в гр. София политик. \r\n„Мечтата ни на всички, които бяхме там, беше това са се случи в България, да се случи в Пирин, да се случи в Рила! Човек трябва да го види с очите си, за да разбере каква съхранена природа, каква растителност! Ние даже си говорихме вчера, журналистите – къде са унищожените дървета? Да дойдат тука Зелените...”, вметна Илиана Беновска. „Един от сигурните елементи, за да има устойчиво опазване на околната среда – това е благосъстоянието на хората. Когато хората стават по-богати, те се грижат много повече за околната среда. Респективно, когато са по-бедни, е нормално да мислят първо за други приоритети и чак след това да мислят за околната среда. Развитието на икономиката е предпоставка за опазване на околната среда. Когато говорим за туризма, особено за зимния туризъм – това е един от най-чистите начини да развивате икономика”, констатира магистърът по Математика и информатика от СУ „Св. Климент Охридски”. \r\nКръговата икономика като синтез между икономически просперитет и опазване на околната среда.  \r\n„Добре, като говорим за икономика – нека да изтъкнем нещо, защото днеска сме ден първи, след като вече не сме председатели на Европа, и ставаме отново редови член на Европейския съюз, но с поуките вероятно, които сме си направили! Един факт – по време на българското председателство на Съвета на Европейския съюз имаше 129 срещи в областта на околната среда и климата, от които два Съвета на министрите на околната среда, в Брюксел и Люксембург, и един неформален Съвет на министрите на околната среда в София. Говорихме за икономика и една от най-важните теми, която трябва по-разбираемо да се вербализира, е планът на Европейския съюз и преходът към кръгова икономика (синхрон между икономически растеж и опазване на околната среда – бел. авт.)”, привнесе допълнителен щрих към темата Илиана Беновска. „Всъщност това беше един от основните успехи на българското председателство! През март, на първия съвет, проведохме политически дебат и успяхме през юни, на последния съвет, да формулираме заключенията, които да бъдат приети, и те бяха приети, и дадоха насока на Европейската комисия как да развива този проект оттук нататък. Всъщност кръговата икономика може би ще бъде едно от най-съществените промени в глобален мащаб на икономическото развитие изобщо, не само в Европейския съюз! Ние познаваме перфектната кръгова икономика – това е природата. В нея отпадък не съществува, там всичко се използва, там е абсолютна цикличност! При човека не е така, ние имаме линейно мислене. Има суровина, която се произвежда в продукт, този продукт е стока, която се употребява, и накрая се депонира и се изхвърля, тоест става боклук. Тази линейност има начало и край. Идеята на кръговата икономика е края да стане начало. Тоест този боклук – да престане да бъде боклук, а отново да стане суровина. От най-сериозните предизвикателства в момента – това са пластмасите. Завъртането на този цикъл може да изстреля на ново ниво цялата икономика, както откритието на огъня, на самото колело или парната машина! Това са кардинално нови начини, които няма да станат за една нощ, но усилието в тази посока крие огромен потенциал!”, категоричен беше докторът по Физика. \r\n„Добре де, но подготвени ли сме? Два въпроса най-малко, защото Вие, освен министър, сте човек с обществено мислене, не че министрите не трябва да са такива, излезе малко завъртяно! Подготвени ли сме ние морално, като отговорни хора, да влезнем в този процес на кръгова икономика? Второ – подготвени ли сме технологично? Ако не сме – каква инвестиция трябва да се направи и в двете посоки, интелектуалната и финансовата?”, попита Илиана Беновска. „Ние ще бъдем по-скоро подготвени технологично, отколкото ментално, защото нещо, което е имало практика в цялата история на човека, трудно ще се смени като манталитетно мислене!”, заяви бившият хоноруван лектор във Философския факултет на СУ „Св. Климент Охридски”. \r\nРолята на манталитета и възпитано в борбата за чиста околна среда. \r\n„Веднага ще Ви спра! Защо примерно, дори в съседна Гърция, която ние гледаме под око, заради финансовата й неизрядност през последните години – там не хвърлят по улицата отпадъци, фасове? Да не говоря за Централна Европа, да не говоря отново за Австрия, в която вчера, повтарям, там не видях нито един боклук, да не говоря за Азербайджан – мога да изреждам какви ли не дестинации!”, допълни Илиана Беновска. „Аз малко грешно разбрах въпроса! Под „дали сме готови” – не разбрах, че става дума само за България, защото това е нещо, което всички ще трябва да приемем!”, уточни  бившият научният сътрудник в Геофизичния институт към БАН. \r\n„Не Ви правя отговорен за цяла Европа, за целия свят”, каза с чувство за хумор Илиана Беновска. „Естествено това е въпрос и на манталитет! Нека сравним Сицилия с Милано и ще видим разликата. Има процес на еволюция. Този процес на еволюция трябва да бъде подпомаган. В началото на този сезон аз събрах във Варна концесионерите на плажовете, заедно с местната власт, заедно с оползотворяващите организации – да предложат тази година, на доброволни начала, по плажовете да се събира разделно пластмасата, защото един от основните източници за замърсяване на океаните и моретата с пластмаси е от брега! Не смятам, че ще има някакъв хипер успех! Доброволното в България не е нещо, което се прилага често! След края на сезона ще събера същата тази група, за да може да намерим такъв нормативен подход, че от следващата година да бъде задължително. Да дам пример, когато в 2001 г. започнаха коланите да се изискват – имаше едни шест месеца гратисен период, в който полицията спираше, но не глобяваше. Това беше успешно, защото много хора започнахме да си слагаме коланите!”, разкри бившият член на Генералната асамблея на Регионалния екологичен център в гр. Сентендре , Унгария. \r\n„Трябва да Ви кажа, че нихилистично се возих без колан и говорех по телефона в колата! Сега си слагам колана, казвам на децата на задната седалка да си слагат коланите и си пускам телефона по друг начин”, сподели Илиана Беновска. „Това е един път и аз имам този добър пример, за да се опитам да приложа по същия метод, с бавни стъпки!”, потвърди намеренията си бившият директор на дирекция „Програмиране и информация” към Изпълнителна агенция по околна среда. \r\n„Казвате концесионерите, а неохраняемите зони, претенциите за които имат много хора, и може би справедливо – тях как? Как тези свободно плажуващи ще им обясните да пазят хигиена? Те ще си изхвърлят боклуците, кой ще събира боклуците?”, заинтригува се Илиана Беновска. „Това не може да бъде решено за всички изведнъж! За така нареченото „свободно пребиваване на плажовете” трябва по друг начин да се решат, защото няма отговорни! Нека да започнем стъпка по стъпка. Ако решим проблема с плажовете, които са концесионирани – това ще бъде голямата част от проблема. Една от следващите стъпки, които подготвяме в момента, е увеличаване на целите за оползотворяващите организации, да обхванат и по-малките населени места. В момента големите са обхванати, но за малките няма интерес. Увеличавайки целите, което ще се случи законодателно през наредба, която министерството е подготвило – те ще обхванат и по-малките населени места! Целта да събираме все повече отпадък под формата на суровина може да бъде постигната. В това отношение България далеч не е изостанала. Когато говорим за пластмасовите торбички – ние бяхме едни от първите през 2011-2012, които въведоха продуктови такси. България днес изпълнява ангажиментите си по целите към 2020 година. 2020-та вероятно ще е покрила тези за 2025-та. Имаме добро темпо, което трябва да задържим!”, убеден е бившият член на Управителния съвет на Европейската агенция по околна среда. \r\nДържавната стратегия за опазване на Национален парк „Пирин”. \r\n„Като говорим за зони – знаете, че вицепремиерът, който отговаря за туризма и за екологията, Валери Симеонов, се върна заседание на Комитета за световно природно наследство към ЮНЕСКО в Бахрейн, от където съобщи, че е успял да представи и защити държавната позиция за опазване на Национален парк „Пирин”. Какво означава това?”, привнесе нов ракурс към проблематиката Илиана Беновска. „Държавата отвоюва своя територия, която има легитимното право да управлява, дадено от гласоподавателите!”, безапелационен беше Нено Димов, който е бил главен секретар и заместник-министър на околната среда и водите в правителството на Иван Костов (1997-2001). \r\nПлатени лобисти или алтруисти са представите на Зелените в Българи? \r\n„Това означава ли, че „Зелените”, в кавички, ще спрат своите платени протести?”, продължи Илиана Беновска. „Аз предполагам, че не, защото тука не говорим за опит да се опазва околната среда, а за съвсем ясна политическа и идеологическа основа. В Бахрейн всичките 21 държави, които бяха членове на комитета, подкрепиха българското правителство и подкрепиха решението, което беше предложено. Там беше защитен изключително интересът ни, както беше направено преди две години в Истанбул. Тогава имаше същото напрежение!”, обясни председателят на Управителния съвет на Института за дясна политика. \r\n„Да де, но хората не се интересуват! Научно е това, което Вие им казвате! Хората се питат – ще има ли втори лифт в Банско, ще мога ли аз да карам ски? Това ги интересува!”, обобщи обществените нагласи Илиана Беновска. „Тука не говорим за опазване на околната среда, тука говорим за идеологически и пропагандни внушения!”, заяви Нено Димов, който е бил член на преговорния екип за членство на България в Европейския съюз.  \r\n„Точно така, затова споменах „Зелените”, в кавички, казах – тези платени Сорос-протестиращи!”, безапелационна на свой ред беше Илиана Беновска. „Това е идеология на хора, които приемат човека за вредител, които, покрай „джендърската” история, приемат семейството за отживелица, за които местната общност са варвари, които експлоатират някакви земи по необичаен начин! Те по всякакъв начин се опитват да саботират икономическото развитие, независимо дали говорим за зимен туризъм, дали говорим за инфраструктура, какъвто е случая с магистралите, енергетиката!”, анализира носителят на Ордена на Кралство Швеция „Officer First Class” за принос в процеса на европейска интеграция на България.  \r\n„И какво правим с тях? Ние ги търпим! Борисов като види трима „зелени” отпред, не дочаква да дойде четвъртия и веднага отстъпва!”, възмути се Илиана Беновска. „Тука говорим за нещо, което не е само български феномен!”, отчете бившият народен представител от ДСБ в 40-ото Народно събрание. \r\n„Не е български феномен! Вчера, отново ще Ви кажа, в Австрия, в Алпите имаше едни „зелени”, които протестираха за нещо, не се разбра за какво! Младият канцлер Себастиан Курц въобще не им обърна никакво внимание! Погледна ги, Доналд Туск ги погледна, Борисов ги погледна – никой не им обърна внимание и те престанаха!”, довери Илиана Беновска. „Мисля, че това процес, в който ние сме започнали да отвоюваме обратно територията и държавата си от този тип организации, които са професионално гражданско общество!”, потвърди авторът на книгата „Околната среда – от енвиронментализма до свободата”.  \r\nВтори лифт в Банско – мираж или реална перспектива?\t \r\n„Ще имаме ли втори лифт в Банско? Кога?”, попита Илиана Беновска. „Аз силно се надявам, че ще развиваме изобщо зимният туризъм. Надявам се в много скоро време, има доста процедури по екологични оценки, които трябва да бъдат направени”, каза бившият гост лектор към фондация „Конрад Аденауер”, Европейският институт и Института за регионално икономическо развитие.  \r\n„Какво значи „много скоро време” – зимата ей сега ще дойде?”, безотказно продължи да търси конкретика Илиана Беновска. „Тази зима няма да има! При всички положения Общият устройствен план трябва да мине през екологична оценка за съответствие, а ако има инвестиционно намерение – плюс оценка за ОВОС (Оценката на въздействието върху околната среда – бел. авт.)”, отговори бившият член на Съвета на директорите на компания „Индустриални зони” ЕАД. \r\n„Кога беше срока за обсъждането на този план?”, попита Илиана Беновска. „Той още е в съда! Имаме още да чакаме!”, завърши Нено Димов разговора си с Илиана Беновска в ефира на „Радио К2” и „Канал 3” на 1 юли 2018 година.", "date": "2018.07.02", "title": "Министър Нено Димов: Професионалното гражданско общество на Зелените саботира икономическото ни развитие"}
{"url": "http://www.focus-news.net/news/2018/07/02/2540644/zam-ministar-krasimir-tsipov-bsp-oresharski-migratsiyata-da-pomogne-za-ikonomicheskoto-i-demografskoto-razvitie-na-es.html", "text": "Красимир Ципов, заместник-министър на  МВР, в разговор с Илиана Беновска в предаването „Беновска пита“ по  „Канал 3“  и  „Радио К2“ , заяви позиции по следните теми: \r\n„И понеже все още всичко е футбол в света ще си позволя да попитам г-н Ципов, в България всичко ли е престъпност?“, така стартира разговорът си Беновска с Красимир Ципов и му ритна топка. Той застопори топката  и  отговори, че се надява да не е така, но трябва да се търсят решения, заяви Ципов. \r\nПроблемте в ЕС на тема мигранти и вотът на недоверие на тема сигурност, внесен от БСП. \r\n„Започвам шеговито, защото темата е много тягостна. Как ще се търсят решения, когато освен всичкото се прибавя и наново и възбуждащият се проблем с бежанците? Европа не може да се справи със запратената й със силнаа ръка на Сорос вълна от бежанци, която нашите човешки, верски и личностни устои. Казвам го не преувеличено и която разруха води до увеличение на престъпността.“, попита Илиана Беновска. \r\nКрасимир Ципов заяви, че Европа не успя да намери единен отговор и общо решение по темата, макар че по време на българскто европредседателство сме положили сериозни усилия, за да дадем това общо решение. „Смятам, че стъпките, които предприехме бяха в правиална посока. Нашите  предложения бяха дадени от премиерът Борисов на последния Европейски съвет и смятам, че около нашите предложения успя да се постигне един консенсус и да се намери решение на този много сложен проблем. Съгласен съм с Вас, че той не трябва с лека ръка да бъде замитан настрани.“, коментира още Ципов. \r\n„Задавам Ви този въпрос така, защото покрай вота на недоверие се появиха изключително неверни..надявам се, че не са били злонамерено неверни, а са били неверни от неграмотност, твърдения от страна на Корнелия Нинова и нейни хора от БСП по отношение на постановления 2 и 8 на българското правителство за установяване на статута на бежанците и по отношение на националната ни стратегия?“, попита водещата Беновска. \r\nКрасимир Ципов отговори, че има едно неразбиране какво е бежанец и какво е незаконен мигрант. Той обясни, че бежанец е такова лице, което е бягало от държава, в която обикновено има военни действия и този бежанец може да кандидатства и да получи един такъв статут. Докато незакнният мигран е лице, което незаконно преминава съответните граници и не подава документи за такъв статут, обясни Ципов. „Имам чувството, че от БСП не разбират, че за това постановление и една наредба за сключване, прекратяване и изменение на споразумение за интеграция с лица получили международна закрила. Става дума точно за лица, които бягат от война, а не за икономически мигранти, такива на които станахме свидетели през 2015 г., когат беше голямата вълна.Според мене една много малка част, може би бяха лица, които търсеха международна закрила.“, коментира още гостът. \r\n„Вие бяхте и народен представител от ГЕРБ и сте излъчен от сегашното правителство и като представител на партията, но не искам да Ви призовавам към политически разговор по световно-чувствителна тема. Искам да Ви попитам именно в тази една оценка, защо БСП се възползват от такива чувствителни теми? Това не е ли взривоопасно?“, попита водещата своя събеседник. \r\nТой коментира, че е по-добре да се попитат лично тях. „Аз нямам такъв отговр...по скоро имам, но не бих искал да го споделя. Всъщност ще кажа, че може би търсят спекулация и манипулация на общественото мнение и за това внесоха такъв вот. Това беше по скоро един кризисен пиар от страна на БСП, които до момента е видно, че имат вътрешнопартийни проблеми, а самите мотиви на вота бяха изпъстрени с изводи, които са наистина неверни. Нещо, което не сме записали в управленската програма беше изкривено по един доста сериозен начин, че да повлиае на това обществено мнение.“, коментита Ципов. \r\n„А нито в националната стратегия за интеграция на бежанците.“, коментира водещата. \r\nГ-н Ципов даде за пример и каза, че същата формулировка за това как миграцията може да спомогне за демографското и икономическото развитие... \r\n„Да го кажем по ясно. БСП твърдят, че ГЕРБ и Бойко Борисов искат да подпомогнат икономиката и демографската криза с интеграция на бежанци. Мисля, че с последните си действия и думи, които каза, че той е  повече българин, отколкото европеец, по отношение на бежанците, то тази тема трябва да се затвори до край. Но все пак?“, попита водещата Илиана Беновска. \r\nКрасимир Ципов обясни,че има едно изречение извадено от контекста и абсолютно същото изречение, което е в същият смисъл. „Почти дословно ще го цитирам, а и то фигурира в една национална стратегия за интеграция на лица получили международна закрила, която от МС по време на правителството на Орешарски  три седмици преди края на правителството, цитирам: „Миграцията, когато бъде управлявана добре може да помогне за икономическото и демографското развитие на Европейския съюз, на държавите членки и на самите лиза получили международна закрила“.“, каза още Ципов. \r\n„Какво казвате, че БСП самоатакуват себе си? Правителството „Орешарски“ беше правителство на БСП и ДПС.“, попита Илиана Беновска. \r\nКрасимир Ципов каза, че не иска да прави такива квалификации. „Но ако трябва да спекулирам така, както спекулира БСП и  искам да попитам г-жа Нинова – не беше ли тя председател на Комисията по труда и социалната политика в 42-ят парламент и да не би да се окаже така, че нейни експерти да са участвали в разработването на тази Национална стратегия за интеграция на лица получили международна закрила. Съвсем различни трябва да бъдат подходите в програмата, която записахме и предизборна и предуправленска на ГЕРБ. Съвсем ясно фигурира каква трябва да е стъпката за противодействие на засиленият миграционен поток, а това са връщане на незаконно пребиваващи лица и ние тази програма я изпълняваме. В момента миграционният натиск е нулев в страната.“ \r\n„Но знаете г-н Ципов, че след разговорите през изминалата седмица в Европейския съвет по отношение на това как трябва да се постъпва с бежанците и излагането на трите важни точки, които Борисов настоя да бъдат приети. Изтече информация, че положението на Ангела Меркел никак не е стабилно в Германия, но това не е нова информация и че се правят опити да се въдворят отново и отново бежанци в Европа. Не на последно място ще напомня, че онова, за което говорите намаляването на бежански натиск, който е сведен почти до нула в България в много голяма степен се дължи на споразумението на Борисов и Ердоган за българските граници. Понеже тази тема няма как да бъде скрита и потушена без да бъде решена ефективно, трябва ли президента Радев като главнокомандващ да свика Консултативен съвет по национална сигурност по тази тема и то без забавяне?“, попита водещата Илиана Беновска. \r\nКрасимир Ципов отговори, че със сигурност е добре да се обсъди този въпрос, за да има България една единна позиция от всички представители на висшите институции. „Това е тема, по която безпорно трябва да се води дебат, за да се стигне до решение, което да можем ясно да изразим на такива формати, какъвто е Европейският съвет. И това направихме, там премиерът Борисов каза за какво настоява България, а това са центрове извън територията на държавите членки на ЕС и това решение беше прието. \r\n„Изнасилени, ограбени баби,избягали затворници, убити по пътищата, МВР“. \r\n„Връщам Ви към Вашата пряка дейност. МВР беше завършващят вот на недоверие и завършващя българското европредседателство. Аз озаглавих нашият разговор, „Изнасилени, ограбени баби, избягали затворници, убити по пътищата, МВР“, докога така? Беше ли основателен вотът и предлагам по-малко време да изразходвате за анализа на мотивите и да ми отговорите на въпроса какво трябва да се направи, за да се спре битовата престъпност, изнасилванията, ограбванията, както и убийставата по пътищата от пияни, дрогирани и неправоспособни шофьори?“, попита водещата Беновска. \r\nКрасимир Ципов отвърна, че за последната една година министерството е заложило ясни и конкретни мерки в програмата, за които за съжаление се прави спеколация. „ Едната спекулация, е че сме обещали полицаи във всяко населено място, а това което сме записали в програмата и това, което преизпълнихме е да засилим полицеското присъствие в малките и в средните населени места чрез назначаване на поне 1000 полицаи.“, коментира Ципов. \r\n„1000 полицаи за целия мандат? „, попита Беновска. \r\nСъбеседникът и отговори с положителен отговор. \r\n„А достатъчно ли е г-н Ципов?“, попита водещата. \r\nКрасимир Ципов заяви, че сигурно не е достатъчно и може би е необхдимо да бъдат назначени много повече полицейски служители. „Нека направя уточнението, че след като приключи конкурсът, полицаят бива изпращан на обучение, което е с продължителност 9 месеца. Все пяк не можем да изпратим неподготвени кадри да се борят срещу престъпността и за това записахме такава бройка. Но въпреки всичко към ден днешен са назначени повече от 1700 такива служители.“, коментира още той. \r\n„Назначени след обучението?“, попита Беновска. \r\nЦипов отвърна, че не е след обучението им, а след приключил конкурс. „В момента не малка част от тях са на такова обучение, което е в академията на МВР, а освен тва ние предвидихме в програмата и нещо друго. Предвидихме да бъдат обучени 6000 действащи полицаи, които да извършват първоначално процесунално следствени действия, а не така както беше спекулирано, че сме обещали да назначим 6000 полицаи. В момента униформената полиция е над 15 хиляди, но е хубаво БСП да говорят защо в рамките на две седмици, през месец юли общата щатна численост на министерството 55 хиляди намаля на 49 хиляди. И колко от тези свободни бройки са били полицейски. Аз питам от доста време, но за съжаление не получавам отговр от тях.“, коментира още Ципов. \r\n„Е, няма да получите. Фактите са такива. По времето на Орешарски това се случи.“, коментира Илиана Беновска. \r\nКрасимир Ципов отвърна, че тогава се е приел нов закон, за който се твърдяли, че е финансово обезпечен. „ Оказа се, че толкова добре  е финансово обезпечен, че в края на 2014 г. в МВР заварихме 210 милиона дефицит.“, коментира още Ципов. \r\n„Самата опозиция признава, че процесите, които са довели до сегашното състояние на качествоо на дейност на МВР, ако мога да се изразя деликатно, са многогодични. Но средоточете се върху друго. Ние живеем дне и сега. Всеки човек иска днес и сега да спрат телефонните измами, убийставата, изнасилванията, катастрофите, пияните шофьори.“, попита Беновска. \r\nКрасимир Ципов заяви, че със сигурност има още какво да се желае. „Има още какво да се подобри в дествията ни. На първо място трябва да увеличим тези така наречени мобилни екипи. Към настоящем сме сформирали 630 мобилни екипа, които обикалят всички населени места и които получават сигнали и жалби на граждани предприемайки съдействия. Трябва да се подобри и взаимодействията със съдебната власт, за да може да се получават тези активни присъди, които всички очакват.“. \r\n„Искам да чуя конкретно. Казвате 600 мобилни екипа, хубаво, н кога ще се подобри взаимодействието със съдебната власт?“, попита водещата Илиана Беновска. \r\nКрасимир Ципов отговори, че според него те работят добре със съдебната власт. „Да сигурно има още какво да се желае, сигурно и ние трябва да положим повече усилия, за да снабдим и прокуратурата и в последствие и съда с достатъчно доказателства.“ \r\n„Кога ще спрем убийствата на бабички и дядовци?“, попита Беновска. \r\nЦипов отговори, че се надява това да се случи много скоро с целенасочени действия от прокуратурата и съдебната власт. \r\n„Какви действия?“, попита водещата. \r\nКрасимир Ципов заяви, че не малък принос ще допринесе и изграждането на неинтегрирани системи за видеонаблюдение. „ В 25 бщини за последните 2 години са изградени такива системи и там престъпността е спаднала с повече от 50 %.“, заяви още гостът. \r\n„Да не Ви отговарям иронично, понеже ще изглеждам като опозиционен говорител. В затворът имаше видеонаблюдение, двамата затворници Пелов и Колев, които избягаха бяха фиксирани във видеонаблюдението. Пелов се самоуби или го убиха, а Колев все още не е заловен, незвисимо от видеонаблюдението?“, попита Илиана Беновска. \r\nКрасимир Ципов отвърна, че очаква скоро да бъде заловен и той. „Така, както заловихме един избягал рецидивист миналата седмица, както и избягалият ученик, който беше зафържан. Когато се работи целенасочено г-жо Беновска, рано или късно резултатите идват. Да, на всички ни се иска тези резултати да дойдат веднага, но за съжаление понякога и ние трябва да си признаем, че не винаги дествията са достатъчни. Но тогава, когато се работи, рано или късно резултатите ще дойдат, а те ще се видят, но не и тогава, когато се спекулира по такъв начин, че да всява страх в хората. \r\n„Позволете ми да Ви подаря клубната тениска  на „Беновска пита“ с надписът „Защо?“. Защо не успяваме да се справим в България с престъпността, така както успяват в Австрия, например?“, попита водещата Илиана Беновска. \r\nКрасимир Ципов отговори, че не знае каква е картината в Австрия, но се надява скоро и България да успее да покаже такива резултати, каквито очакват всички български граждани.Така завърши предаването „Беновска пита“ в ефира на „Радио К2“ и „Канал 3“ на 01.07.2018 г.", "date": "2018.07.02", "title": "Зам.-министър Красимир Ципов: БСП, Орешарски: “Миграцията да помогне за икономическото и демографското развитие на ЕС“"}
{"url": "http://www.focus-news.net/news/2018/07/02/2540645/plovdiv-arhiereiska-sveta-liturgiya-shte-bade-otsluzhena-v-mitropolitskiya-hram-sv-vmtsa-marina.html", "text": "Архиереиска света Литургия ще бъде отслужена в митрополитския храм \"Св. вмца Марина\", град Пловдив, предаде репортер на  Агенция \"Фокус\" . На 2 юли  всяка година  Православната църква чества Полагане честната дреха на Пресвета Богородица във Влахерна. По този повод в митрополитския храм  “Св. вмца Марина\", град Пловдив, ще бъде отслужена Архиерейска св. Литургия. Началото е от 9.00 часа.  \r\nНикола ПЕТКОВ", "date": "2018.07.02", "title": "Пловдив: Архиереиска света Литургия ще бъде отслужена в митрополитския храм \"Св. вмца Марина\""}
{"url": "http://www.focus-news.net/news/2018/07/02/2540640/burgas-v-grada-shte-se-provede-mezhdunarodno-matematichesko-sastezanie-bimc2018.html", "text": "От 10.30 часа днес в Летния театър с изискана церемония ще бъде открито престижното Международно математическо състезание - BIMC`2018, чиито домакин е град Бургас. Това съобщиха от пресцентъра на  Община Бургас . По време на тържественото откриване от сцената на Летния театър с кратка програма ще бъдат представени държавите и отборите-участници в състезанието. Тази година общият брой на отборите е 167 от 30 страни от цял свят. 19 са българските представители, 4 от които са от Бургас.  \r\nМатематическото състезание ще се проведе за втори път в Бургас, след успешното домакинство през 2013-та година, което бе и първо извън пределите на Азия, от създаването му.", "date": "2018.07.02", "title": "Бургас: В града ще се проведе Международно математическо състезание - BIMC`2018"}
{"url": "http://www.focus-news.net/news/2018/07/02/2540646/pregled-na-osnovnite-temi-v-starozagorskiya-pechat.html", "text": "„В Павел бавя откриха дълго мечтания паметник на руския княз Павел Романов“ е водещо заглавие от страниците на вестник  „Старозагорски новини“ . Висок 2.4 м паметник от бронз в цял ръст на великия княз Павел Александрович Романов, син на руския император Александър II Освободител, бе осветен тържествено за празника на светите равноапостоли Петър и Павел в курортния град Павел баня. Бялото платно, с което бе покрита творбата на харманлийския скулптор Тамер Халил, свали вицепрезидентът Илиана Йотова, асистирана от кмета на общината Станимир Радевски. Градоначалникът припомни, че направата на бронзовата фигура е отколешна мечта на местните жители, които не са забравили, че градчето е било построено на празно място веднага след Освободителната война, в която е участвал и най-малкият императорски син, като своеобразен \"талисман\" на елитния хусарски Гродненски полк, чиито командири са били генералите Гурко и Скобелев.  \r\n\"Проектът стартира през юни 2017 г., около 3 месеца работих от гипс фигурата, която беше отлята в може би най-доброто място за художествено леене на Балканите - Марковстудио в София\", уточни Тамер Халил, който е изобразил княза с протегната ръка, държащ декрета за създаването на село Павел. По ирония на случайността паметникът на разстреляния от болшевиките на 29 януари 1919 година княз се намира на броени метри от бюста на някогашния пролетарски вожд Георги Димитров, чието събаряне през 1990/1991 година искаше местното СДС. В словото си вицепрезидентът Илиана Йотова заяви: \"Ние, българите, сме признателни на всички онези, които загубиха живота си за свободата ни. В дългата си история българският народ и българската държава са водили много войни, но една се казва Освободителна. И това е Руско-турската от 1877/1878 година. Тя не просто освобождава един народ, тя възстановява българската държава. Слага я на политическата сцена до всички други народи, за да ни има днес, в ХХI век. Никой няма право да пренаписва българската история. Задължени сме да пренасяме своето преклонение напред и да я го предаваме на своите деца и внуци. Защото няма бъдеще народ, който не уважава своето минало, не тачи своята история и не цени героите си. В юбилейната 140-годишнина трябва да си припомним, че свободата никога не идва \"отгоре\", за нея трябва да се бориш\". Почетна рота от 61-ва Стрямска механизирана бригада отдаде воински почести пред бронзовия монумент, прозвучаха и строфите на Вазовото \"Опълченците на Шипка\", в изпълнение на 84-годишия актьор Иван Нестеров, което в продължение на цели 43 сезона е било част от трупата на Младежкия театър. Сред дошлите на тържеството на Павел баня бяха народните представители от групата на БСП проф. Михаил Миков, Димитър Велков и Красимир Янков, дипломати от посолството на Руската федерация. Княз Павел Алексанрович Романов е 6-ят син на руския император Александър II и 8-ото му дете от неговата първа съпруга - императрица Мария Александровна. Неговото раждане на 3 октомври 1860 година е отпразнувано с преименуването на град Павлодар в Казахстан. Павел Александрович постъпва в руската армия и се издига до генерал-адютант. Едва 18-годишен взема участие в Руско-турската освободителна война. По време на Първата световна война е назначен за командващ на Първи корпус на Императорската гвардия, а по-късно е преместен в Главната квартира. През 1917 г. той опитва да убеди суверена да дари конституция, но опитите му се провалят. През август 1918 г. е арестуван и отведен в затвора на територията на Петропавловската крепост в Санкт Петербург, където на 29 януари 1919 г. е разстрелян заедно с братовчедите си княз Дмитрий Константинович, Николай Михайлович и Георги Михайлович. Телата им са хвърлени в масов гроб, който е установен едва през 2011 година.  \r\n„Има нещо много, ама много сбъркано в системата...“, пише още вестникът. \"Има нещо много, ама много сбъркано в системата, която позволява един човек, който е погубил детето ти, да излезе предсрочно от затвора. Съзнавам, че законът позволява това да се случи, но за мен това не е морално. Унищожава се респектът от наложеното наказание, поне така е според мен\", коментира психоложката Красимира Иванова, майката на 4-годишния Паоло, който загина под гумите на джип, управляван от бизнесмена Георги Сапунджиев, на 2 юни 2014 година насред пешеходната зона в Стара Загора. Сапунджиев бе осъден на 6 години затвор при общ режим на изтърпяване на присъдата и поиска на 28 юни т.г. от съда да бъде пуснат предсрочно от килията. Той се възползва от направената законова промяна, даваща право на всеки, който е изтърпял 1/2 от наказанието си, да поиска сам авансово освобождение. В залата на Окръжния съд искането му бе подкрепено от затворническата администрация, според която Сапунджиев е бил с изрядно поведение и дори изкарал специализиран психологичен курс \"Отговорни шофьори\". През времето в мястото за изтърпяване на наказанието бизнесменът от Змейово работел във ферма на НИГО и за доброто си поведение почти всяка седмица получавал домашни отпуски, ползвал се с авторитет пред останалите затворници. Представителят на държавното обвинение също нямаше възражения за предсрочното освобождаване, единственото за което настоя бе пробационният режим да се разпростре върху целия остатък от присъдата от 22 месеца и 10 дни, което бе прието от съдия Спасена Драготинова и беше вписано в определението. Изненадващо, само три часа след края на заседанието, от прокуратурата обявиха, че ще протестират предсрочното излизане на Сапунджиев пред Апелативен съд - Пловдив. Никой от там обаче не пожела да коментира с какви аргументи, подсказано бе, че тази промяна е в резултат на общественото мнение в социалните мрежи. Ден преди заседанието на съда в личната си страничка във фейсбук Красимира Иванова авансово \"честити\" предсрочно освобождаване, \"г-н\" Сапунджиев.\" В петък майката на Паоло призна, че не следи реакциите на хората в социалните мрежи, защото е прекалено ангажирана с отглеждането на родената на 14 февруари м.г. дъщеричка Бела, която от няколко дни била с висока температура. Освен това помагала и на току-що завършилата първи клас Анжела - близначката на Паоло, която по чудо се размина в деня на катастрофата без наранявания.  \r\n\"Разбирам, че в този случай ние не сме страна по делото, далеч съм от съдебната система и не бих се наела да коментирам защо прокуратурата не е настояла да не бъде пускан предсрочно. Смятам, че нещо трябва да се промени, за да има респект пред закона!\", допълни психоложката.  \r\n„Разнобой в Областната структура на социалистите“ е друго заглавие от страниците на ежедневника. Ръководството на Областния съвет на БСП - Стара Загора, настоя Спас Панчев да напусне парламента. Някои от общинските организации на партията обаче не са съгласни  \r\n\"Областният съвет на БСП остро осъжда поведението на народния представител от 27 МИР Спас Янев Панчев. Поведението му е знак за отстъпление от предизборни ангажименти и категорична подмяна на идентичност и цели на коалиция \"БСП за България\", с чиято листа влезе в 44-тото НС... Настояваме депутатът Спас Панчев да напусне парламента и да освободи мястото за следващия от листата в Стара Загора\", се казва в позиция, която в петък беше разпространена до медиите от областната централа на БСП в Стара Загора. От там съобщиха, че позицията е приета на заседание на Изпълнителното бюро и че това са поискали в декларации партийните органи в Стара Загора, Казанлък, Братя Даскалови и др. В Областната структура на БСП обаче има общо 11 общински организации. Действително две от тях - в Казанлък и Стара Загора, авансово изпратиха декларациите си до медиите, вероятно има такава и от малката общинска организация в Братя Даскалови. Каква е позицията на останалите общински организации обаче, не стана ясно... Защото заседание на Областен съвет - Стара Загора, не се е състояло по темата с третия в старозагорската червена листа настоящ депутат Спас Панчев, чиято партия ЗС \"Александър Стамболийски\" - коалиционен партньор на \"БСП за България\", на 23 юни, на редовния си конгрес взе решение да напусне коалицията. Но вместо от низините, явно решенията в БСП се вземат от висините и се свеждат информативно до знанието на местните общински организации постфактум. Въпреки че БСП е продухала ушите на българския електорат, че за разлика от лидерската ГЕРБ, тя е демократична партия. Да, ама не, защото самият Спас Панчев в петък съобщи пред медията ни, че е получил обаждане от местни структури на БСП в Старозагорска област, от чийто избирателен район е, \"че няма да участват в подписката срещу него\". За трети пореден път той потвърди пред \"Старозагорски новини\" позицията си, че няма да напусне парламента и остава като независим народен представител.  \r\n\"Искам още веднъж да уточня два важни факта. Първият е, че ЗС \"Александър Стамболийски \"реши да напусне коалиция \"БСП за България\" на нашия конгрес на 23 юни. И вторият - преди от БСП да внесат в НС решение, че ме отстраняват от Парламентарната група на коалицията, аз вече бях подал молба до председателя на Народното събрание Цвета Караянчева и лидера на БСП - Корнелия Нинова. Това го обявих и на заседанието на 25 юни на \"Позитано\" 20, преди техните решения. Те поискаха от мен да напусна НС с мотива, че подменям вота на избирателите. Аз им казах, че оставам да работя в парламента, защото за 44-то НС за коалиция \"БСП за България\" са гласували и няколко хиляди земеделци, симпатизанти на партията ни, мои близки привърженици, пред които аз и партията, която представлявам, сме дали предизборни обещания. И защото законът ми дава това право. Това е истината. Всичко останало е интерпретация\", коментира Спас Панчев. Тъй като в позицията на Областния съвет на БСП - Стара Загора, се твърди, че структурата е против заявените от Спас Панчев \"компромисни политики с ГЕРБ\", лидерът на ЗС \"Александър Стамболийски беше категоричен:  \r\n\"Официално на срещата на \"Позитано\" с коалиционните партньори и ИБ на БСП аз заявих дословно, че 4 години е дълъг хоризонт от време, в който ние ще работим като опозиция и за тези 4 години по-важните теми за българското общество като бедността, социалната политика, здравеопазване и образование ние трябва да търсим единодействие с управляващите, защото нашите избиратели очакват нещо добро да се случи с тях, а не да ни слушат как само се караме от парламентарната трибуна. Беше ми отговорено, че не се приема моята теза за широко правителство с ГЕРБ. Наложи се да уточня, че такава дума за широко правителство не съм използвал в речника си, а говоря за компромиси, от които обществото има нужда и очаква от нас нещо добро да се случи, дори да сме в опозиция. Дори не ги попитах, но тук е въпросът: след като коалиция \"БСП за България\" е тотално против всички предложения на управляващите, защо след като от ГЕРБ предложиха да се рестартира проектът АЕЦ \"Белене\", ние се съгласихме да ги подкрепим\", заключи Спас Панчев.", "date": "2018.07.02", "title": "Преглед на основните теми в старозагорския печат"}
{"url": "http://www.focus-news.net/news/2018/07/02/2540649/burgas-dvizhenieto-e-ogranicheno-za-mps-nad-10-t-po-patya-varovnik-valchanovo-hanche-ot-km-20000-do-39200-poradi-stesnyavane-na-patnoto-platno.html", "text": "Пътните настилки в областта са сухи, видимостта е добра. Временно са въведени няколко ограничения за движение на МПС. Това каза за  Радио „Фокус“ – Бургас  дежурният в Областно пътно управление. Движението е ограничено за МПС над 10 т по пътя Варовник – Вълчаново ханче от км 20+000 до 39+200 поради стесняване на пътното платно. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31 декември 2018 г. Движението и по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е до края на годината. С нормална интензивност се осъществява движението по централните бургаски улици и булеварди „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“, както и в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“. \r\nЯнислава КРЪСТЕВА", "date": "2018.07.02", "title": "Бургас: Движението е ограничено за МПС над 10 т по пътя Варовник – Вълчаново ханче от км 20+000 до 39+200 поради стесняване на пътното платно"}
{"url": "http://www.focus-news.net/news/2018/07/02/2540647/dobrich-na-2-yuli-izticha-srokat-v-koyto-se-plashta-parva-vnoska-za-danak-varhu-prevoznite-sredstva-za-2018-g.html", "text": "На 2 юли изтича срокът, в който се плаща първа вноска за данък върху превозните средства за 2018 г. Това съобщиха от пресцентъра на  Община град Добрич . На същата дата изтича и срокът, в който се плаща първа вноска за данък върху недвижимите имоти и такса за битови отпадъци за 2018 г. \r\nНа 31 юли 2018 година изтича срокът, в който се заплаща трета вноска за патентен данък за 2018 година \r\nЗадълженията се изпълняват доброволно в законоустановените срокове чрез плащане: \r\n-\tкасово - в касата на дирекция “Местни данъци и такси” към Община град Добрич на адрес: ул. “Независимост” № 7, етаж 3, стая 313 с работно време 8.00 до 16.00 часа;  \r\n-\tв касите на Easy Pay в цялата страна; \r\n-\tв касите на “ Български пощи ” ЕАД в цялата страна; \r\n-\tбезкасово - с пощенски запис или с платежно нареждане /вносна бележка/ чрез банка по:  \r\nIBAN сметка - BG 06 SOMB 9130 84 10000644 \r\nбанков код - SOMBBGSF \r\n“Общинска банка” АД – Добрич; \r\n- по електронен път – за регистрирани клиенти в ePay.bg \r\nкод за вид плащане – патентен данък - 44 14 00 \r\nкод за вид плащане - данък върху недвижимите имоти - 44 21 00 \r\nкод за вид плащане - такса за битови отпадъци - 44 24 00 \r\nкод за вид плащане – данък върху превозните средства -  44 23 00. \r\nНевнесените в срок данъци и такси се събират заедно с лихвите по Закона за лихвите върху данъци, такси и други подобни държавни вземания по реда на Данъчно – осигурителния процесуален кодекс. \r\nСправки за задълженията могат да се правят на място в дирекция “ Местни данъци и такси ” към Община град Добрич, на адрес ул. “ Независимост ” № 7, етаж 3 и на интернет страницата на общината с адрес www.dobrich.bg.    \r\nПроверката на задълженията се извършва по единен граждански номер (ЕГН), личен номер на чужденец (ЛНЧ) или единен идентификационен код (ЕИК), персонален ПИН код и код за сигурност. Задължените лица ще получават персоналния си ПИН код от служителите в дирекция МДТ лично с представена лична карта за физическите лица и лично с представена лична карта от представляващия за юридическите лица.  Упълномощени лица също могат да го получат, но с нотариално заверено пълномощно и лична карта на упълномощеното лице. Кодът за сигурност е случаен и съдържа поредица от пет символа, които трябва да бъдат въведени от клавиатурата точно – букви на латиница и цифри.       `", "date": "2018.07.02", "title": "Добрич: На 2 юли изтича срокът, в който се плаща първа вноска за данък върху превозните средства за 2018 г."}
{"url": "http://www.focus-news.net/news/2018/07/02/2540648/gabrovo-ogranichenie-za-tovarni-avtomobili-nad-5-tona-e-vavedeno-v-uchastak-ot-patya-mezhdu-selo-draganovtsi-i-gabrovo-zaradi-remont-na-patno-saorazhenie-pri-km-18693.html", "text": "Ограничение за товарни автомобили над 5 тона е въведено в отсечка от пътя между село Драгановци и областния център. В участъка от км 18+000 до км 18+965 тече ремонт на пътно съоръжение при км 18+693. Това съобщиха за  Радио „Фокус“ – Велико Търново  от Областно пътно управление – Габрово. Движението по направление Габрово – Севлиево се пренасочва през пътен възел „Попови“ по път III-5004 към село Рязковци, оттам по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември. Условията за пътуване в региона са нормални. Времето е предимно облачно, без валежи. Настилките са сухи. Ограничено е движението и в района на село Новаковци, по път II-44 Севлиево – Габрово, от км 18+000 до км 18+965. Причината отново е ремонт на пътно съоръжение, при км 18+693. Движението по направление Габрово – Севлиево се организира през селата Горна Росица, Райновци, Враниловци и град Севлиево. Трафикът по направление Севлиево – Габрово се организира по път III-4402 през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. Срокът за приключване отново е 12 септември. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. \r\nЛуиза ТРАНЧЕВА", "date": "2018.07.02", "title": "Габрово: Ограничение за товарни автомобили над 5 тона е въведено в участък от пътя между село Драгановци и Габрово заради ремонт на пътно съоръжение при км 18+693"}
{"url": "http://www.focus-news.net/news/2018/07/02/2540650/pazardzhik-ogranicheno-e-dvizhenieto-na-tovarni-avtomobili-nad-10-tona-po-mosta-v-selo-boshulya-poradi-remont.html", "text": "Натоварено е движението по главните пътища на областта. Това съобщи за  Радио „Фокус“ – Пазарджик  дежурният в Областно пътно управление – Пазарджик. Пътните настилки са частично мокри. Ограничение има на моста в село Бошуля, който е част от републиканската пътна мрежа.Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.07.02", "title": "Пазарджик: Ограничено е движението на товарни автомобили над 10 тона по моста в село Бошуля поради ремонт"}
{"url": "http://www.focus-news.net/news/2018/07/02/2540642/der-spiegel-horst-zeehofer-obvarza-badeshteto-si-v-politikata-s-promyana-v-pozitsiite-na-hds-v-spora-za-bezhantsite-reshenieto-za-ostavkata-si-shte-obyavi-v-tridneven-srok.html", "text": "Федералният министър на вътрешните работи на Германия Хорст Зеехофер обвърза политическото си бъдеще с отстъпки от страна на Християндемократическия съюз (ХДС) на канцлера Ангела Меркел в спора за бежанците. Това стана ясно след извънредно заседание на Християнсоциалния съюз (ХСС), проведено в нощта срещу понеделник в баварската столица Мюнхен, пише водещото германско издание  Der Spiegel . \r\nОчаква се по-късно през деня да бъде организирана нова среща между ръководството на двете „сестрински“ партии от Съюза (ХДС/ХСС), след което в срок до три дни Зеехофер ще обяви окончателното си решение. Източници вече съобщиха, че се подготвя последен опит за намиране на компромис в спора за политиката в областта на убежището.  \r\nСъщевременно Зеехофер потвърди, че е предложил на съпартийците си да подаде оставка и като лидер на ХСС, и като федерален вътрешен министър на Германия. „Казах, че ще се оттегля и от двата поста, ще го обявя през следващите три дни“, поясни Зеехофер в ранните часове на деня, като допълни, че „междинната стъпка“ ще бъде провеждането на разговор с ръководството на ХДС „с надеждата, че ще комуникираме. Всичко останало ще бъде решено след това“, отбеляза лидерът на ХСС.  \r\nПредседателят на фракцията на ХСС в Бундестага Александер Добринд на свой ред обясни, че се е опитал да убеди Зеехофер да не подава оставка. Що се отнася до спора за бежанците, Добринд бе лаконичен: „Не мога да говоря от името на министъра на вътрешните работи“.  Тереза Герова", "date": "2018.07.02", "title": "Der Spiegel: Хорст Зеехофер обвърза бъдещето си в политиката с промяна в позициите на ХДС в спора за бежанците, решението за оставката си ще обяви в тридневен срок"}
{"url": "http://www.focus-news.net/news/2018/07/02/2540652/plovdiv-zapochva-prodazhbata-na-ednochasovi-bileti-za-gradskiya-transport.html", "text": "От днес започва продажбата на едночасови билети за градския транспорт в Пловдив. Това съобщи за  Радио „Фокус“ - Пловдив  директорът на ОП „Организация и контрол на транспорта“ инж. Борислав Кръстев. От днес са активирани 21 автомата (TVM) на автобусните спирки в Пловдив, от които следващата седмица жителите и гостите на града ще могат да закупуват едночасови билети с прекачване за масовия вътрешноградски транспорт. Цената от 1.50 лева се заплаща с точна сума в монети от 1 лв., 50, 20 и 10 стотинки. Върху билета е отпечатан часът на закупуването и крайният час на валидност. През това време пътниците могат да ползват всички автобусни линии. Тъй като за улеснение на гражданите в момента е активирана само тази функция на вендинг машините, процедурата е бърза и лесна – трябва само да се следват инструкциите върху екрана на автомата с няколко последователни докосвания. \r\nВърху началната електронна страница „Добре дошли“ се избира „Еднократен билет с прекачване“. Следва автоматично зареждане на втората страница – „Начин на плащане“, при което купувачът трябва да докосне „В брой“, а щом се появи надписът „Моля, платете сумата“ – да пусне монетите. Тогава върху монитора се изписва „Издаване на билет. Моля, изчакайте“ и след секунди билетът е отпечатан. \r\nЕднократният хартиен билет с прекачване в рамките на 1 час ще бъде проверяван от кондукторите в автобусите визуално по атрибутите, които съдържа. Тъй като има баркод, неговата редовност може да се удостовери и от инспекторските устройства на контрольорите от ОП „Организация и контрол на транспорта“. Важно за пътниците е да се качат в избрания автобус преди да изтече крайният срок на едночасовия им превозен документ. Ако например закупеният билет важи от 09.30 часа до 10.30 часа, а хванат рейса в 10.25 часа, гражданите спокойно могат да пътуват до желаната спирка, но при условие, че веднага – още преди 10.30 часа – покажат своя билет на кондуктора, шофьора или контрольора. \r\nПускането на автоматите в работен режим е поредната крачка към подобряване на транспортната услуга в града, коментира инж. Борислав Кръстев. По думите му веднага след като всички нови автобуси бъдат оборудвани и включени в системата за електронно таксуване ще се активират и другите функции на машините – зареждане на електронни карти, продажба на еднодневни хартиени и електронни билети, заплащане с банкноти и банкови карти. За улеснение на хората със зрителни увреждания върху TVM-ите са поставени брайлови етикети. \r\nПървите 21 автомата, от които могат да се купуват билетите, са на спирка „Байкал“ – срещу ПУ „Паисий Хилендарски“, до „Тримонциум“ и отсреща, срещуположните спирки от двете страни на Тунела, както и на площад „Съединение“, Централна гара и Сточна гара, търговски център „Форум“ и блок 1  в „Тракия“, ДКЦ-2, „Чайка фарма“, хотел „Марица“, кметството на район „Южен“, автогара „Север“ и бул. „Цариградско шосе“ /до ул. „Ландос“/. Поетапно предстои да бъдат активирани и останалите 20 от общо 41 автомата, монтирани на автобусни спирки в Пловдив.", "date": "2018.07.02", "title": "Пловдив: Започва продажбата на едночасови билети за градския транспорт"}
{"url": "http://www.focus-news.net/news/2018/07/02/2540653/pregled-na-osnovnite-temi-vav-velikotarnovskiya-pechat.html", "text": "„Президентът Румен Радев почете празника на Павликени“ е заглавие от първа страница на областния всекидневник  „Янтра Днес” . Президентът Румен Радев уважи празника на Павликени на 29 юни, когато се отбелязва Денят на св. равноапостоли Петър и Павел. Той поздрави жителите на града, който чества 75 години от обявяването му за община. „Нови цени на тока и парното за великотърновци от 1 юли“, пише още вестникът. С 2.78% поскъпна цената на електроенергията за клиентите на електроразпределителното дружество от 1 юли. Това реши Комисията за енергийно и водно регулиране. „Бижута за 40 000 лв. задигнаха от златарско ателие във В. Търново“ е новина от криминалната хроника. В изданието ще откриете и материал, разказващ за това как премина Средновековния фестивал, който организираха на Царевец през уикенда.  \r\n„Данъчните погват 290 богаташи без официални доходи, но похарчили по 50 хиляди за година“ е заглавие от другия областен ежедневник  „Борба“ . Данъчните започват проверки на богаташи, които официално нямат доходи,но живеят в охолство и харчат крупни суми, информираха от Приходната администрация. По оперативни данни първите разследвани е са 290 души. „Огнеборци спасиха семейство от Израел с две малки деца край Емен“ е друга тема от вестника. Огнеборци спасиха в петък семейство с две момичета на 4 и 15 години от Израел в Еменския каньон. Туристите тръгнали на преход през пътеката, но поройният дъжд ги застигна и те се уплашили. „Баба Пенка от Джулюница даде 13 хиляди лева и 500 паунда на ало измамници“ е друга тема от всекидневника. 72-годишна от Джулюница даде в четвъртък събирани от тежък труд за гледане на животни 13 хиляди лева и 500 паунда на изкусни телефонни измамници. На първа страница на областния ежедневник е поместен и материал, разказващ за летни училища за уязвими групи, които предстои да се случат в Елена.", "date": "2018.07.02", "title": "Преглед на основните теми във великотърновския печат"}
{"url": "http://www.focus-news.net/news/2018/07/02/2540651/pregled-na-osnovnite-temi-v-dobrudzhanskiya-pechat.html", "text": "„Юбилей на съкровищницата на българщина – „Песни и танци от слънчева Добруджа“, съобщава на първа страница вестник  „Нова добруджанска трибуна“ . В съботния ден Община Добричка е била домакин на едно от най-големите културни събития в областта – фолклорния събор, провел се за 50-ти път. По традиция той се провежда в гората край село Дебрене. Тази година заради лошото време се е провел в пет читалища в пет различни села. Над 20 фолклорни състава са представили своето песенно и танцово творчество. Изследва се труп на диво прасе, открит на плажа край шабленското село Крапец, съобщава изданието. Отправен е апел във връзка с прилагане на мерки за недопускане разпространението на болестта африканска чума по свинете – да се търсят ветеринарни лекари при съмнения за заболявания при животните. Призивът е на областния управител на Добрич Красимир Кирилов и на директора на Областната дирекция по безопасност на храните д-р Анелия Андонова. „За трета поредна година ще се проведе детския фестивал „Пясъчни творения“, съобщава всекидневникът. Датата е 14 юли, мястото – плажът пред „Двореца“ в Балчик. Събитието е по инициатива на Мартин Кръстев, който тази година стана носител на Будителската младежка награда за благородство и доблест, връчена му лично от цар Симеон II. Два нови момента има в тазгодишното издание на фестивала, който е с награден фонд, осигурен от Културния център, морската община и спомоществователи.  \r\n„Опасността от разпространение на африканска чума по свинете – все по-реална“, съобщава на първа страница другият регионален вестник  „Добруджанска трибуна“ . Пред представители на ловни сдружения и дружинки директорът на Североизточно държавно предприятие инж. Веселин Нинов е заявил, че се разчита на подкрепата на самите ловци за предотвратяване на болестта. Намаляването на популацията на дивата свиня е от решаващо значение и това трябва да стане в максимално кратки срокове. Първо издание на пленер „Бялата лястовица“ се е провел в село Красен, съобщава изданието. В рамките на седмица художници от цяла България са се събрали, за да творят в областта на живописта. Генералтошевското село е известно с това, че преди малко по-малко от 100 години в него е живял, преподавал и творил Певецът на Добруджа Йордан Йовков. В рубриката „Палитра“ на днешното издание на вестника е продължението на поредицата комикси „Ангели“ по сценарий и рисунки на Венцислав Великов. От спортната страница – съобщават за оптимистично начало на контролите от предсезонната подготовка при футболистите от „Добруджа“. Макар че са отстъпили пред московския „Динамо“ с 0:2 избраниците на Диян Божилов са демонстрирали хъс и мотивация за игра. Срещата се е състояла на основния терен в курортния комплекс „Албена“.", "date": "2018.07.02", "title": "Преглед на основните теми в добруджанския печат"}
{"url": "http://www.focus-news.net/news/2018/07/02/2540654/dobrich-tarzhestvena-tseremoniya-po-zazhanvane-na-razhta-v-ramkite-na-initsiativata-hlyab-na-mira-shte-se-provede-kray-grad-general-toshevo.html", "text": "Тържествена церемония по зажънване на ръжта в рамките на инициативата „Хляб на мира“ ще се проведе край град Генерал Тошево. Организатор на събитието е Националната асоциация на зърнопроизводителите (НАЗ), а домакин - „Асоциацията на българските зърнопроизводители 2006” – Генерал Тошево, предаде кореспондентът на  Радио „Фокус” – Варна . Инициативата е в рамките на друга с международен мащаб – „Хляб на мира“. Церемонията по зажънването ще започне в 10.30 часа, ще бъде отбелязана в духа на българския празничен фолклорен обичай, а реколтата от ръж, заедно с тези от останалите 11 партньорски държави, ще бъде изпратена и използвана за приготвянето на тазгодишния „хляб на мира” на международната конференция „Мир и земеделие”, която ще се проведе през месец септември. Поканен за участие в церемонията е зам.-министърът на земеделието, храните и горите г-н Атанас Добрев, по информация на НАЗ. Проектът „Хляб на мира“ стартира през 2013 г., когато в 12 страни от Централна и Източна Европа бе засята ръж с идеята чрез замесването на хляб от получената реколта да бъде символично отбелязана 25-ата годишнина от падането на Берлинската стена. Разрушаването на Берлинската стена олицетворява премахването на политическите и икономическите граници, както и преодоляване на разделението на континента. С приетата през есента на 2014 г. обща декларация между държавите-партньори за продължаване на инициативата тя вече се провежда всяка година под патронажа на германския министър на прехраната и земеделието. През миналата година България бе официален домакин на Четвъртата международна конференция „Мир и земеделие”, като на форума бе поставено началото на международния дебат относно бъдещата Обща селскостопанска политика на ЕС след 2020 г. През 2018-та домакинството на Петата международна конференция „Мир и земеделие” ще бъде споделено от Латвия и Естония. Участие в празника край добруджанското градче ще вземе Професионалният фолклорен ансамбъл „Добруджа“.  \r\nЖулиета НИКОЛОВА", "date": "2018.07.02", "title": "Добрич: Тържествена церемония по зажънване на ръжта в рамките на инициативата „Хляб на мира“ ще се проведе край град Генерал Тошево"}
{"url": "http://www.focus-news.net/news/2018/07/02/2540656/sport-grigor-dimitrov-zapazva-shestata-si-pozitsiya-v-svetovnata-ranglista-nyama-promeni-v-top-10.html", "text": "Григор Димитров запазва позицията си в световната ранглиста и през новата седмица първата ракета на България остава на шесто място.  \r\nВ „Топ 10“ няма промени. На върха остава испанецът Рафаел Надал, следван от Роджър Федерер от Швейцария и Александър Зверев от Германия.  \r\nХуан Мартин дел Потро е четвърти, а миналогодишният финалист от Уимбълдън Марин Чилич е пети. Десетката допълват Доминик Тийм, Кевин Андерсън, Давид Гофен и Джон Иснър. \r\nПри българите втората ни ракета Димитър Кузманов губи една позиция до номер 330. Александър Лазов е 443-ти.", "date": "2018.07.02", "title": "Спорт: Григор Димитров запазва шестата си позиция в световната ранглиста, няма промени в \"Топ 10\""}
{"url": "http://www.focus-news.net/news/2018/07/02/2540655/ministar-valentin-radev-vseki-den-stavame-po-dobri.html", "text": "Всеки ден ставаме по-добри. Трябва обаче да бъде решен проблемът с недостига на полицаи. Това каза министърът на вътрешните работи Валентин Радев в сутрешния блок \"Здравей, България\" на  Нова телевизия.  \"Като погледна тенденциите, излиза, че се справяме добре. Нямам предвид себе си, а МВР и правителството\", допълни Радев. Той коментира мотивите на опозицията за искания вот на недоверие на тема „Сигурност”, който беше отхвърлен на гласуването в парламента. „В мотивите си хващаха отделни случаи и върху тях градяха някаква логика. Според мен не е правилно. Трябва да се правят анализи и тогава да се атакува нещо”, заяви Радев. По думите му тенденциите ясно сочат, че МВР се справя добре с работата си. „За да кажем дали сме добре, трябва да се сравним с предишни периоди – какво е било преди година, 2-3-10”, заяви Радев. По думите му анализите сочат, че сравнение с преди години, както и сравнено с други държави, МВР се справя добре.„Мога да ви покажа за убийствата в другите държави. Графиките показват, че в държавите, с които се сравняваме, убийствата са в пъти повече”, заяви Радев. Като пример той даде Белгия и Финландия, където убийствата на 100 000 души били повече. „Стремим се и всеки ден ставаме по-добри”, заяви Радев.", "date": "2018.07.02", "title": "Министър Валентин Радев: Всеки ден ставаме по-добри"}
{"url": "http://www.focus-news.net/news/2018/07/02/2540636/radio-svobodna-evropa-makedoniya-v-atina-i-solun-se-provedoha-demonstratsii-sreshtu-dogovora-za-imeto.html", "text": "В Атина и Солун се проведоха демонстрации срещу постигнатия договор за името на северния гръцки съсед, предава   Радио „Свободна Европа“  в македонската си редакция. \r\nВ гръцката столица се стигна до сблъсъци между протестиращи и полиция, която употреби сълзотворен газ, за да разпръсне демонстрантите. Съобщено бе и за маскирани лица, нападнали силите за сигурност с пиротехнически средства и различни други предмети. По предварителни данни са арестувани трима души, има и един пострадал. Сред демонстрантите е имало и симпатизанти на крайнодясната партия „Златна зора“, които да разпространявали листовки с лозунга „Македония е гръцка“ и в които управляващите в Атина са определени като предатели. Тереза Герова", "date": "2018.07.02", "title": "Радио „Свободна Европа“ (Македония): В Атина и Солун се проведоха демонстрации срещу договора за името"}
{"url": "http://www.focus-news.net/news/2018/07/02/2540657/dobrich-prodalzhavat-chastichnite-remontni-deynosti-na-asfaltovata-nastilka-po-chast-ot-patya-dobrich-varna.html", "text": "До 31 юли продължават частичните ремонтни дейности на асфалтовата настилка по част от пътя Добрич-Варна, предаде кореспондентът на  Радио „Фокус” – Варна . Няма въведени временни ограничения на движението на автомобили в областта. Движението по път II-71 Силистра – Добрич също се осъществява с повишено внимание, поради ремонтни дейности на асфалтовата настилка. Срокът за изпълнение на дейностите по тази пътна отсечка е до 22 август. В друг участък по същия път II-71 Силистра – Добрич в района на с. Коларци движението на автомобили се осъществява с повишено внимание поради пропадане на част от пътното тяло. Продължават ремонтните дейности и по Околовръстния път на Добрич. Срокът за приключване е 30 септември. Навсякъде движението е регулирано с пътни знаци. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват в различни зони в града. Ежедневно на сайта на Община град Добрич се публикува актуална информация за местата на строителни дейности. Въведена е временната организация на движение по много улици в града заради дейности по обновяване на водния сектор. Община град Добрич призовава шофьорите да спазват временната организация на движение по ул. „Панайот Хитов“ и уличките в близост до входа на Многопрофилната болница за активно лечение (МБАЛ) -  Добрич, въведена във  връзка с реализиране на дейности - част от Интегрирания проект за подобряване на водния сектор в града. Водачите са призовани да не паркират на забранени участъци, за да се осигури нормалното обезпечаване на работата на Центъра за спешна помощ. В Добрич времето е слънчево и ясно, тихо е, температурата на въздуха е около 18 градуса към 8,30 часа.  \r\nЖулиета НИКОЛОВА", "date": "2018.07.02", "title": "Добрич: Продължават частичните ремонтни дейности на асфалтовата настилка по част от пътя Добрич-Варна"}
{"url": "http://www.focus-news.net/news/2018/07/02/2540659/smolyan-propadnali-patni-banketi-i-platna-zatrudnyavat-dvizhenieto-po-nyakolko-napravleniya-v-oblastta.html", "text": "Нормално проходими са пътищата в област Смолян, пътните настилки са сухи. Това съобщиха за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Повишена е опасността от падащи камъни по всички направления в областта, затова водачите трябва да шофират с повишено внимание и съобразена скорост. \r\nПропаднали пътни банкети и платна от поройните валежи от миналата седмица затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Заради свлечена земна маса на пътното платно, движението по пътя Момчиловци – Лъки е ограничено за всички МПС. Обходния маршрут е Момчиловци – Соколовци – проход Рожен и обратно. \r\nДвижението по пътя Сатовча – Доспат – Грохотно се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян пътните настилки са сухи. Автомобилният трафик в сутрешните часове е по-интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.07.02", "title": "Смолян: Пропаднали пътни банкети и платна затрудняват движението по няколко направления в областта"}
{"url": "http://www.focus-news.net/news/2018/07/02/2540661/pregled-na-osnovnite-temi-v-burgaskiya-pechat.html", "text": "„37 регистрирани алтернативни лечители практикуват в Бургаско“ е водещото заглавие на ежедневника  „Черноморски фар“ . „Заради случаи на злоупотреба искат по-строг контрол за предлагащите нетрадиционни здравни методи“ се чете в подзаглавието на статията. Случаят с онкоболната българска, която потърси чудодейно спасение в Бразилия, а после бе измъкната от капана, в който сама попадна, за съжаление приключи трагично, но отново постави на дневен ред въпроси за алтернативни начини на лечение. „Хиляди посрещнаха първото юлско утро по цялото крайбрежие. В Бургас слънцето се появи точно в 5:34 и даде заявка, че най- накрая лятото истински ще настъпи и дъждовете и студът ще си отидат“ е другото заглавие на всекидневника. „Стопаните на умъртвените животни в Кости ще съдят държавата в Страсбург“ е темата в днешния брой. Двамата фермери, чиито стада бяха евтанизирани заради чума по овцете в странджанското село Кости ще използват обезщетенията за животните си, за да съдят държавата в Страсбург, заявиха Атанас Петров и Венко Георгиев в предаването на „Часът на  Милен Цветков“. е едно от заглавията на вестника. „Цял автосервиз на дъното на пристанищния залив в Ахтопол“, „Панайот Рейзи подари нов дрегер за наркотици на созополската полиция“ са други заглавия на днешния ежедневник. Интервюто в днешния брой е със събеседник Деница Колева. Темата е: „Слънчев бряг стана по-тих и спокоен курорт“", "date": "2018.07.02", "title": "Преглед на основните теми в бургаския печат"}
{"url": "http://www.focus-news.net/news/2018/07/02/2540658/ostavat-4-dni-do-finala-na-klasatsiyata-lyubimite-marki.html", "text": "До 5 юли (включително) са финалните дни за десетото издание на класацията, в рамките на които потребителите могат да посочат своята любима марка в третия, последен етап от единствената потребителска класация у нас „Любимите марки”. Това съобщиха организаторите от  списание Business Lady . Общо 105 марки в 35 категории се борят за първо, второ и трето място във финалния кръг на конкурса. По 3 бранда във всяка категория се състезават за титлата ЛЮБИМА МАРКА. До момента в десетото, юбилейно издание на конкурса са взели участие близо 32 хиляди потребители.  \r\nГласуването се извършва след предварителна регистрация на интернет адрес www.mylovemarks.eu. Потребителите номинират или гласуват в поне половината от категориите, след което потвърждават избора си през линк, изпратен автоматично на електронната им поща, посочена за контакт. Непотвърдените гласове не се отчитат!  \r\nПодбрани са 35 категории: \r\n- ВИСОКОАЛКОХОЛНИ НАПИТКИ. \r\n- БУТИЛИРАНИ ВОДИ. \r\n- КАФЕ И ТОПЛИ НАПИТКИ. \r\n- ЯДКИ, ЧИПС, СОЛЕТИ. \r\n- ЗАХАРНИ ИЗДЕЛИЯ. \r\n- МЕСНИ ПРОДУКТИ. \r\n- МЛЕЧНИ ПРОДУКТИ. \r\n- МАЙОНЕЗИ, ЛЮТЕНИЦИ И СОСОВЕ. \r\n- БИО ПРОДУКТИ И СУПЕР ХРАНИ. \r\n- КОЗМЕТИКА. \r\n- БИО И НАТУРАЛНА КОЗМЕТИКА. \r\n- ДЕРМО И МЕДИЦИНСКА КОЗМЕТИКА. \r\n- БЕБЕШКА КОЗМЕТИКА. \r\n- БЕБЕШКИ И ДЕТСКИ ПРОДУКТИ. \r\n- АВТОМОБИЛИ. \r\n- БЯЛА И ЧЕРНА ТЕХНИКА. \r\n- ЗАВЕДЕНИЯ. \r\n- УЕБ МЕДИИ И САЙТОВЕ. \r\n- РАДИО. \r\n- ТЕЛЕВИЗИЯ. \r\n- ЗАСТРАХОВАТЕЛНИ КОМПАНИИ И БРОКЕРИ. \r\n- БЪЛГАРСКА МАРКА. \r\n- БЪЛГАРСКА МАРКА – ХРАНИ И НАПИТКИ. \r\n- ФАРМАЦЕВТИЧНИ ПРОДУКТИ. \r\n- ВИТАМИНИ И ХРАНИТЕЛНИ И ДОБАВКИ. \r\n- БАНКИ. \r\n- ФИНТЕХ КОМПАНИИ. \r\n- ТУРИСТИЧЕСКИ ХОТЕЛИ И КОМПЛЕКСИ. \r\n- ТЪРГОВСКИ ЦЕНТРОВЕ – МОЛ. \r\n- ТЪРГОВСКИ ВЕРИГИ. \r\n- ЕЛЕКТРОННА ТЪРГОВИЯ. \r\n- ИТ И СОФТУЕРНИ ПРОДУКТИ. \r\n- ЛЮБИМ РАБОТОДАТЕЛ. \r\n- ИНОВАТИВНИ МАРКИ. \r\n- ПОЧИСТВАЩИ ПРЕПАРАТИ.  \r\nЗа разлика от други класации, „Любимите марки” не разчита на жури при номинациите – те са свободни, основани единствено на потребителските предпочитания и не включват специални пазарни критерии. По този начин „Любимите марки” представя не експертното, а потребителското мнение за брандинга. \r\nЦеремонията по награждаването ще се състои на 12 юли. \r\nВсяка година в класацията „Любимите марки” взимат участие над 30 000 потребители. Инициативата е израз на потребителските предпочитания към дадени брандове в различни отрасли. И не просто на предпочитанията, а на една истинска емоционална привързаност към конкретни марки, които ако изчезнат биха ни липсвали. Любимите ни марки се избират единствено чрез гласуване от страна на крайните потребители.", "date": "2018.07.02", "title": "Остават 4 дни до финала на класацията „Любимите марки”"}
{"url": "http://www.focus-news.net/news/2018/07/02/2540664/aktsenti-v-predavaneto-zona-kyustendil-na-radio-fokus-pirin.html", "text": "В днешното издание на съвместното предаване на  Радио „Фокус” – Пирин  и Община Кюстендил „Зона Кюстендил” ще говорим за образование и култура. Наш гост ще бъде зам.-кметът на Община Кюстендил Светослав Василев, който е с ресор „Култура, образование, туризъм, младежки дейности и спорт“. С него ще поставим акцент върху работата на детските градини през лятото, осъщественият прием в първи клас, предстоящите ремонтни дейности в училищата и в детските заведения. Директорът на Регионална библиотека „Емануил Попдимитров“ София Пейчева ще ни разкаже за инициативите, включени в програмата „Лято в библиотеката“, както и възможността учениците да открият в библиотечните отдели необходимата им литература от препоръчителните списъци за четене през лятната ваканция. В предаването ще ви срещнем и с директора на Регионален исторически музей Валентин Дебочички, с когото ще поставим акцент върху приключилото спасително археологическо проучване в района на парк „Галерията“ в Кюстендил, както върху предстоящите редовни археологически проучвания на терен в централната градска част. Друга тема в предаването ще бъдат и предстоящите събития, включени в общинския културен календар за месец юли. С тях ще ни запознае Дима Укалска, началник на отдел „Култура и духовно развитие“ към Община Кюстендил. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.07.02", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/07/02/2540662/kyustendil-vavedeno-e-ogranichenie-na-skorostta-v-uchastak-ot-patya-rila-rilski-manastir-zaradi-svlachishte.html", "text": "Въведено е ограничение на скоростта в участък от пътя Рила – Рилски манастир заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. В района на свлачището са предприети аварийни и укрепителни дейности. Пътуването по третокласния път е безопасно. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента. Срокът е до 2 юли. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.02", "title": "Кюстендил: Въведено е ограничение на скоростта в участък от пътя Рила – Рилски манастир заради свлачище"}
{"url": "http://www.focus-news.net/news/2018/07/02/2540665/shumen-ogranicheno-e-dvizhenieto-na-avtomobili-nad-35-tona-po-patya-sekulovo-todor-ikonomovo.html", "text": "В сила е ограничението за автомобили над 3.5 тона по пътя Секулово – Тодор Икономово от км 9 до км 16 поради компрометирано състояние на мостово съоръжение, предаде репортер на > Радио „Фокус“ - Шумен . Въведен е обходен маршрут. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходният маршрут е Шумен – Овчарово – Друмево. Настилките в Шумен и областта са сухи. Видимостта е нормална. Върбишки проход остава затворен за всички видове пътни превозни средства. \r\nИвелина ИВАНОВА", "date": "2018.07.02", "title": "Шумен: Ограничено е движението на автомобили над 3.5 тона по пътя Секулово – Тодор Икономово"}
{"url": "http://www.focus-news.net/news/2018/07/02/2540663/natsionalniyat-osiguritelen-institut-shte-zapochne-izplashtaneto-na-pensiite-za-mesetsa-ot-9-yuli.html", "text": "Националният осигурителен институт (НОИ) информира, че изплащането на пенсиите за месец юли ще започне от 9 юли (понеделник) и ще приключи на 20 юли (петък) 2018 г. Това съобщиха от пресцентъра на  НОИ . Изплащането на пенсиите чрез пощенските станции ще бъде извършено съобразно изготвен график, който ще бъде предварително обявен във всяка пощенска станция. Сметките на пенсионерите, които получават пенсиите си по банков път, ще бъдат заверени на 9 юли 2018 г. \r\nСчитано от 1 юли 2018 г. са преизчислени размерите на пенсиите, свързани с трудова дейност, отпуснати до 31.12.2017 г. включително. Преизчислението е извършено с новата по-висока тежест от 1,169 за всяка година зачетен осигурителен стаж на лицата. Осигурено е увеличение с 3,8 на сто на получавания към 30.06.2018 г. размер на пенсиите от трудова дейност. \r\nОт 1 юли 2018 г. се прилага и нов минимален размер на пенсията за осигурителен стаж и възраст - 207,60 лв. Нови минимални размери имат и всички пенсии, свързани с трудова дейност, тъй като се определят като процент от тази сума. Такива са:  \r\n- пенсиите за осигурителен стаж и възраст, отпуснати при непълен осигурителен стаж, за които минимумът се определя на 176,46 лв. (85% от 207,60 лв.);  \r\n- пенсиите за инвалидност поради общо заболяване и за инвалидност поради трудова злополука и професионална болест, чиито минимален размер зависи и от определения на пенсионера процент трайно намалена работоспособност; долната граница при първите ще е между 176,46 лв. и 238,74 лв. (между 85% и 115% от 207,60 лв.), при вторите – между 207,60 и 259,50 лв. (между 100% и 125% от 207,60 лв.);  \r\n- наследствените пенсии, чийто минимален размер става 155,70 лв. (75% от 207,60 лв.). \r\nОт 1 юли 2018 г. се увеличава и размерът на социалната пенсия за старост - 125,58 лв. Спрямо него са определени нови размери на всички пенсии, несвързани с трудова дейност, каквито са пенсиите за военна инвалидност, пенсиите за гражданска инвалидност, социалните пенсии за инвалидност и персоналните пенсии, както и различните видове добавки към пенсиите, които се определят в процент от социалната пенсия за старост. \r\nНОИ напомня, че в случаите на служебно преизчисляване или определяне на нов размер на пенсиите не се изпращат разпореждания на лицата. Пенсионерите могат да се информират за тях чрез електронната услуга на НОИ „Справка за издадени пенсионни разпореждания“, която се достъпва чрез интернет страницата на института с въвеждане на ПИК и ЕГН или като заявят безплатното получаване на екземпляр от разпореждането в съответното териториално поделение на НОИ.", "date": "2018.07.02", "title": "Националният осигурителен институт ще започне изплащането на пенсиите за месеца от 9 юли"}
{"url": "http://www.focus-news.net/news/2018/07/02/2540666/plovdiv-zapochva-remontat-na-bul-maritsa-yug.html", "text": "Започва ремонтът на бул. „Марица-юг“ в Пловдив, предаде репортер на  Радио „Фокус“ – Пловдив . Реконструкцията ще обхване част на булеварда от Водната палата до бул. „Източен“. Частично ремонтирани ще бъдат тротоарите, а осветлението ще бъде изцяло подменено. В проекта е заложено и обновяване на зелената зона между бул. „Марица – юг“ и реката, както и укрепване на около 100 метра подпорна стена. По време на ремонтните дейности ще има временна организация на движението в района, която е съгласувана с Пътна полиция, съобщи кметът. \r\nДнес от 10.30 часа кметът Иван Тотев ще направи първа копка и ще обяви през какви етапи ще премине ремонта на булеварда. Първоначално той обяви, че се очаква булевардът да е напълно готов до края на месец септември. \r\nЦветана ТОНЧЕВА", "date": "2018.07.02", "title": "Пловдив: Започва ремонтът на бул. „Марица-юг“"}
{"url": "http://www.focus-news.net/news/2018/07/02/2540667/pazardzhik-v-strelcha-zapochva-programata-detsko-lyato-2018.html", "text": "От днес започва програмата „Детско лято 2018“в Стрелча. Това съобщиха за  Радио „Фокус“ – Пазарджик  организаторите. Целта на програмата е да спомага за развитието на деца в различни области, а нейни организатори са Общината, училищата в Стрелча, читалището, Историческия музей и Местната комисия за борба с противообществените прояви на малолетни и непълнолетни. Програмата се открива със спортни игри на открито. В рамките на „Детско лято 2018“ са предвидени състезания, спортни игри, различни изложби, търсене на съкровище, турнир по шах. Тя ще продължи до 27 август. \r\nРадослава МУРДЖЕВА", "date": "2018.07.02", "title": "Пазарджик: В Стрелча започва програмата „Детско лято 2018“"}
{"url": "http://www.focus-news.net/news/2018/07/02/2540669/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) при БЧК. Температурите са между 10 и 16 градуса. Има променлива облачност. От ПСС препоръчват при излизане в планината внимателно да се следят метеорологичните прогнози, тъй като времето може бързо да се влоши. Единствено в Пампорово и Боровец работят лифтовите съоръжения.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2018.07.02", "title": "ПСС: Добри са условията за туризъм в планините"}
{"url": "http://www.focus-news.net/news/2018/07/02/2540668/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това каза за  Радио „Фокус“ – Пирин  дежурният служител в Областно пътно управление - Благоевград. Нормално интензивно е движението по главен път Е-79 и автомагистрала „Струма“ в участъка от областта. Няма ремонтни дейности и въведени ограничения по републиканската пътна мрежа. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nНатали СТЕФАНОВА", "date": "2018.07.02", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/07/02/2540671/simeon-nikolov-evropeyskite-lideri-ne-uspyaha-da-zasegnat-vazhnite-temi-za-migrantskiya-vapros-pridarzhayki-se-kam-po-bezboleznenite-takiva.html", "text": "Европейските лидери не успяха да засегнат важните теми за мигрантския въпрос, придържайки се към по-безболезнените такива. Това каза за сутрешния блок „Добро утро, България“ на  Радио „Фокус“  директорът на Центъра за стратегически изследвания в сигурността и международните отношения Симеон Николов във връзка със срещата на върха в Брюксел. По думите му бяха изложени теми, които по същество са несъстоятелни, без възможност за практическо приложение, доказателство за което е острата реакция и категоричен отказа на някои страни за разкриване на бежански центрове на своя територия. Той уточни, че на фона на опасните прогнози от страна на ръководителите на главните европейски институции за евентуален разпад на ЕС след тази среща, постигнатите резултати в Брюксел са по-добри от очакваните. „Три основни линии бяха по-реалистични за постигане цели, затова и се наблегна на тях: по-добра защита на външните граници, отпускане на средства за Турция с цел овладяване на мигрантските потоци и опит страни извън ЕС да бъдат убедени да приемат бежанци и да създадат центрове на своя територия. Третата разкри цялата несъстоятелност на предложенията на канцлера Ангела Меркел за създаване на лагери както в Северна Африка, така и на територията на Европа на доброволен принцип. Учудваща е некомпетентността на съветниците на Меркел. Според юристите мигрантите нямат право сами да избират страната на убежище. Не е просто правно невъзможно, а е задължително на границата да бъдат връщани мигранти с регистрация в други страни. ЕС и Ангела Меркел избързват спешно по всички тези въпроси, а забравят, че първо е необходимо единно европейско право“ обясни Симеон Николов. Той коментира още, че рисковете за България стоят в цялостното развитие на ЕС и запазването или не на политическите позиции на германския канцлер Меркел, изходът от което може да доведе до цялостна дестабилизация в Общността и добави, че друга опасност за България е отлагането на Дъблинската реформа, което би задължило България да поеме грижите за мигрантския поток като първа страна на входа на Европа. Николов обясни, че опасността от мигрантни потоци остава реална, като към момента 2 милиона бежанци са готови да тръгнат от бреговете на Северна Африка. За смекчаването на проблема обаче е необходим последователен подход, добави той.", "date": "2018.07.02", "title": "Симеон Николов: Европейските лидери не успяха да засегнат важните теми за мигрантския въпрос, придържайки се към по-безболезнените такива"}
{"url": "http://www.focus-news.net/news/2018/07/02/2540672/dobrich-tri-sela-v-obshtina-dobrichka-sa-s-narusheno-vodopodavane-poradi-otstranyavane-na-avarii.html", "text": "Три села в Община Добричка са с нарушено водоподаване поради отстраняване на аварии, по информация на ВиК-Добрич, предаде кореспондентът на  Радио „Фокус” – Варна . В областта с нарушено водоподаване са в район Добрич-селска с. Житница, с. Стефаново, с. Ловчанци и Помпена станция - Росеново, в Район Крушари - с. Лозенец, в Район Генерал Тошево – ул. „Асен Златаров“ в града и с. Пчеларово, в Район Шабла -  ул. „Добруджа“ в морския град и с. Стаевци.  \r\nЖулиета НИКОЛОВА", "date": "2018.07.02", "title": "Добрич: Три села в Община Добричка са с нарушено водоподаване поради отстраняване на аварии"}
{"url": "http://www.focus-news.net/news/2018/07/02/2540673/kyustendil-nad-100-detsa-shte-preminat-prez-kurs-za-parvonachalni-pluvni-umeniya-v-grada.html", "text": "Над 100 деца ще преминат през курс за първоначални плувни умения в Кюстендил. Това съобщи за  Радио „Фокус” – Кюстендил  Байко Малинов, директор на Обединен детски комплекс – Кюстендил. Началото на курса ще бъде поставено от 10.00 часа на басейна в общинския плажен комплекс. Курсът се провежда по традиция в началото на месец юли и продължава 10 дни. Той е включен в лятната програма за работа с децата на Обединен детски комплекс – Кюстендил. „Курсът се провежда на общинския плаж. Осигурили сме двама треньори. Надявам се, че всичко ще премине нормално. От страна на Община Кюстендил имаме пълно съдействие, осигурени са повече чадъри и шезлонги”, каза Бойко Малинов. По думите му има осигурени и медицински лица. Курсът по плуване е едно от най-масовите и желани дейности, организирани от ОДК през лятната ваканция. \r\nВенцеслав ИЛЧЕВ", "date": "2018.07.02", "title": "Кюстендил: Над 100 деца ще преминат през курс за първоначални плувни умения в града"}
{"url": "http://www.focus-news.net/news/2018/07/02/2540674/ekipi-na-planinskata-spasitelna-sluzhba-sa-okazali-pomosht-na-turisti-v-rila.html", "text": "Екипи на Планинската спасителна служба са оказали помощ на туристи в Рила. Това съобщиха за  Агенция „Фокус“  от  Планинската спасителна служба (ПСС)  при БЧК. Две жени са се изгубили в район Фенерски камък в Рила вчера. Те са открити от спасителен екип в 12.00 ч. на 1 юли.  \r\nПрез изминалото денонощие служители на ПСС са реагирали и на сигнал за счупен глезен в района на Седемте рилски езера. \r\nЦветилена СИМЕОНОВА", "date": "2018.07.02", "title": "Екипи на Планинската спасителна служба са оказали помощ на туристи в Рила"}
{"url": "http://www.focus-news.net/news/2018/07/02/2540677/sliven-dvizhenieto-se-osashtestvyava-v-ednata-lenta-v-uchastaka-ot-selo-mokren-do-krastovishteto-petolachkata-poradi-remont-na-patya.html", "text": "Движението се осъществява в едната лента в участъка от село Мокрен до кръстовището „Петолъчката“ от км 232+550 до км 233+550 поради ремонт на пътя. Движението се регулира с пътни знаци. Ремонтът ще приключи в края на август. Трафикът в областта е интензивен. Това съобщиха от  Областно пътно управление . Затворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.07.02", "title": "Сливен: Движението се осъществява в едната лента в участъка от село Мокрен до кръстовището „Петолъчката“ поради ремонт на пътя"}
{"url": "http://www.focus-news.net/news/2018/07/02/2540676/plovdiv-narodnite-predstaviteli-ot-gerb-shte-provedat-priemni-s-grazhdani.html", "text": "Народните представители от ГЕРБ-Пловдив ще проведат приемни с граждани от избирателния си район. Това съобщиха от пресцентъра на  ГЕРБ . Менда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91. Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2. Инж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21. Спас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.07.02", "title": "Пловдив: Народните представители от ГЕРБ ще проведат приемни с граждани"}
{"url": "http://www.focus-news.net/news/2018/07/02/2540678/smolyan-vodata-v-kvartal-ustovo-veche-e-godna-za-piene.html", "text": "Водоснабдителното дружество в Смолян уведомява своите потребители, че водата в квартал „Устово“ е годна за пиене и отговаря на качествата по Наредба №9. Тя бе замътена от проливните дъждове през миналата седмица и негодна за питейно-битови нужди в продължение на няколко дни.", "date": "2018.07.02", "title": "Смолян: Водата в квартал „Устово“ вече е годна за пиене"}
{"url": "http://www.focus-news.net/news/2018/07/02/2540675/blagoevgrad-intenziven-e-trafikat-za-tovarni-avtomobili-na-gkpp-kulata-na-izhod-ot-stranata.html", "text": "Интензивен е трафикът за товарни автомобили на ГКПП „Кулата“ на изход от страната. Това съобщиха за  Радио „Фокус“ - Пирин  от Гранична полиция. Без забавяне се осъществява преминаването през  ГКПП „Илинден“. Спокойно се осъществява преминаването и на останалите гранични пунктове с Република Гърция. \r\nНатали СТЕФАНОВА", "date": "2018.07.02", "title": "Благоевград: Интензивен е трафикът за товарни автомобили на ГКПП „Кулата“ на изход от страната"}
{"url": "http://www.focus-news.net/news/2018/07/02/2540680/afp-navodneniyata-v-rumaniya-otneha-zhivota-na-chetirima-dushi-nad-100-grada-v-stranata-sa-zasegnati.html", "text": "Проливните дъждове, които обхванаха Румъния в продължение на няколко поредни дни, отнеха живота на четирима души и принудиха над 250 други да напуснат домовете си, предава  AFP , като се позовава на данни от местните власти. \r\nДвама мъже и една жена са били завлечени от придошлите води, а четвъртата жертва е загинала при срутване на дома й. Сериозна е ситуацията в района на Ковасна в централната част на Румъния, където под вода остават няколко населени места заради скъсване на дига.  \r\n„Задействани са пожарникари и паравоенна полиция\", заяви говорителят на службата за извънредни ситуации Мариус Толвай. „В момента работим за възстановяването на дигата, за да можем да изпразним водата от наводнените къщи\". \r\nНаводненията засегнаха около 100 града в Румъния, разрушиха мостове и десетки домове.   Тереза Герова", "date": "2018.07.02", "title": "AFP: Наводненията в Румъния отнеха живота на четирима души, над 100 града в страната са засегнати"}
{"url": "http://www.focus-news.net/news/2018/07/02/2540681/sliven-nyakolko-rayona-na-shte-badat-bez-voda-poradi-rekonstruktsiya-na-kragovite-krastovishta.html", "text": "Десет квартала в Сливен ще бъдат без вода поради извършване на реконструкция на кръговите  кръстовища в града, съобщиха от  ВиК – Сливен . Във вторник от 8.00 до 18.00 часа ще бъде прекъснато водоподаването в следните райони:  Централна градска част, кв. „Руски“, кв. „Младост“, кв. „Дружба“, местност Рамануша, кв. „Даме Груев“, кв. „Стоян Заимов“, кв. „Индустриален“, кв. „Надежда“. След възстановяване на водоподаването е възможно временно повишаване мътността на водата.", "date": "2018.07.02", "title": "Сливен: Няколко района на ще бъдат без вода поради реконструкция на кръговите кръстовища"}
{"url": "http://www.focus-news.net/news/2018/07/02/2540683/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ в град Пловдив организират приемни за граждани. Това съобщиха от пресцентъра на  ПП ГЕРБ . Днес приемни ще проведат: \r\nДаниела Дженева - от 17:00 до 18:00 часа в офиса на ГЕРБ в район „Южен\", ул. „Академик Петър Динеков\" № 1А; \r\nСпартак Николов - от 17:00 до 18:30 часа в офиса на ГЕРБ в район „Източен\" на ул. „Коста Паница\" №5; \r\nВихър Захов - от 17:00 до 18:30 часа в офиса на ГЕРБ в район „Източен\" на ул. „Коста Паница\" №5; \r\nВера Тоскова - от 16:00 до 18:00 часа в офиса на ГЕРБ в район „Тракия\" в жк. „Тракия\" бл.91; \r\nЕли Гатева - от 16 до 18:00 часа в офиса на ГЕРБ в район „Тракия\" в жк. „Тракия\" бл.91; \r\nАлександър Радев - от 17:30 до 19:00 часа в офиса на ГЕРБ в район „Централен\" на ул. „Прага\" №2;  \r\nАтанас Узунов - от 17:30 до 19:00 часа в офиса на ГЕРБ в район „Южен\" на ул. „Академик Петър Динеков\" №1А. \r\nОбщинският съветник от ГЕРБ в Общински съвет – Пловдив, Иван Вичков ще приема граждани на 3 юли 2018 г. от 16:00 до 18:00 часа в офиса на ГЕРБ в район „Тракия\" в блок 91.  \r\nНа 4 юли 2018 г. приемни с граждани ще проведат следните общински от ГЕРБ в Общински съвет - Пловдив: \r\nГеорги Василев, от 16 до 18:00 часа в офиса на ГЕРБ в район „Южен\" на ул. „Академик Петър Динеков „№1А;  \r\nАни Лафчиева, от 17:00 до 18:30 часа в офиса на ГЕРБ в район „Източен\" на ул. „Коста Паница\" №5;  \r\nЕмил Русинов, от 17:30 до 19:00 часа в офиса на ГЕРБ в район „Източен\" на ул. „Коста Паница\" №5.  \r\nВ четвъртък, 5 юли 2018 г. общинските съветници от ГЕРБ в Пловдив ще проведат приемни с гражданите, както следва: \r\nПетър Попов, от 17:30 до 19:00 часа в офиса на ГЕРБ в район „Западен\" на ул. „Царевец\" №9;  \r\nЯсен Михайлов, от 17:30 до 19:00 часа в офиса на ГЕРБ в район „Западен\" на ул. „Царевец\" №9;  \r\nДамян Петров, от 17:30 до 19:00 часа в офиса на ГЕРБ в район „Западен\" на ул. „Царевец\" №9;  \r\nГошо Къчков, от 17:30 до 19:00 часа в офиса на ГЕРБ в район „Северен\" на бул. „Марица\" №91;  \r\nПенчо Малинов, от 17:00 до 18:30 часа в офиса на ГЕРБ в район „Източен\" на ул. „Коста Паница\" №5;  \r\nВеселин Маневски, от 16:00 до 18:00 часа в офиса на ГЕРБ в район „Южен\" на ул. „Академик Петър Динеков\" №1А.", "date": "2018.07.02", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/07/02/2540684/stara-zagora-ministarat-na-ikonomikata-emil-karanikolov-shte-otkrie-informatsionen-den-za-predstavyane-na-protsedura-nasarchavane-na-predpriemachestvoto-po-opik.html", "text": "Министърът на икономиката Емил Караниколов ще открие днес в Стара Загора информационен ден за представяне на процедура „Насърчаване на предприемачеството“ по ОПИК, съобщиха то  пресцентъра на Община Стара Загора.  Главна дирекция „Европейски фондове за конкурентоспособност”, в качеството си на Управляващ орган на Оперативна програма „Иновации и конкурентоспособност” 2014-2020, организира информационна кампания за представяне на процедура BG16RFOP002-2.024 „Насърчаване на предприемачеството“  по Оперативна програма \"Иновации и конкурентоспособност\" 2014-2020.  \r\nКампанията ще се проведе в периода от 02 до 11 юли 2018 г.  В рамките на информационните дни експерти от Главна дирекция „Европейски фондове за конкурентоспособност” ще представят процедурите пред заинтересованите страни.  \r\nМинистър Караниколов ще открие Информационния ден в 15.00 ч. в зала „П. Р. Славейков“ на Община Стара Загора.", "date": "2018.07.02", "title": "Стара Загора: Министърът на икономиката Емил Караниколов ще открие информационен ден за представяне на процедура „Насърчаване на предприемачеството“ по ОПИК"}
{"url": "http://www.focus-news.net/news/2018/07/02/2540682/sofiya-vremenno-e-ogranicheno-dvizhenieto-v-krayna-lyava-i-krayna-dyasna-lenta-v-tunel-vitinya-na-am-hemus-v-posoka-sofiya-poradi-ptp.html", "text": "Временно е ограничено движението в крайна лява и крайна дясна лента в тунел \"Витиня\" на АМ „Хемус“, в посока София, при км 34+400, поради ПТП. Това съобщиха от пресцентъра на   Агенция „Пътна инфраструктура“ . Трафикът се осъществява само в средната лента и се регулира от \"Пътна полиция\". Шофьорите да се движат с повишено внимание и съобразена скорост.  \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.02", "title": "София: Временно е ограничено движението в крайна лява и крайна дясна лента в тунел \"Витиня\" на АМ „Хемус“, в посока София, поради ПТП"}
{"url": "http://www.focus-news.net/news/2018/07/02/2540687/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "***  Намирането на компромис, колапс между „сестринските“ ХДС и ХСС или разпадане на управляващата коалиция в Берлин. Това са трите сценария, по които може да се развие спорът между двете партии от Съюза (ХДС/ХСС), е заключението на редакцията на водещия германски национален ежедневник  Die Welt .  \r\nВ ранните часове на понеделник стана ясно: развръзката на сблъска между ХДС и ХСС ще бъде отложена с още няколко часа: лидерите им Ангела Меркел и Хорст Зеехофер ще се изправят един срещу друг в нов рунд преговори за намирането на компромис в спора за политиката в областта на убежището.  \r\nФедералният министър на вътрешните работи на Германия Хорст Зеехофер обвърза политическото си бъдеще с отстъпки от страна на Християндемократическия съюз (ХДС) на канцлера Ангела Меркел в спора за бежанците. Това стана ясно след извънредно заседание на Християнсоциалния съюз (ХСС), проведено в нощта срещу понеделник в баварската столица Мюнхен. \r\nОчаква се по-късно през деня да бъде организирана нова среща между ръководството на двете „сестрински“ партии от Съюза (ХДС/ХСС), след което Зеехофер ще обяви окончателното си решение. Източници вече съобщиха, че се подготвя последен опит за намиране на компромис в спора за политиката в областта на убежището.  \r\nСъщевременно Зеехофер потвърди, че е предложил на съпартийците си да подаде оставка и като лидер на ХСС, и като федерален вътрешен министър на Германия. „Казах, че ще се оттегля и от двата поста, ще го обявя през следващите три дни“, поясни Зеехофер в ранните часове на деня, като допълни, че „междинната стъпка“ ще бъде провеждането на разговор с ръководството на ХДС „с надеждата, че ще комуникираме. Всичко останало ще бъде решено след това“, отбеляза лидерът на ХСС.  \r\nКакви са опциите пред двете „сестрински“ партии? Сценарий 1: Ангела Меркел остава безкомпромисна \r\nИ така - лидерът на ХДС Ангела Меркел и председателят на ХСС Хорст Зеехофер ще разговарят в следобедните часове на деня. Какво би станало, ако канцлерът на ФРГ не предложи компромис на Зеехофер? Вариантите в тази ситуация са два: федералният министър на вътрешните работи подава оставка и от редиците на ХСС излъчват негов заместник на поста (вероятно това ще бъде баварският вътрешен министър Йоахим Херман). Коалицията в Берлин ще бъде спасена, но атмосферата ще остане напрегната. Предизборната кампания в Бавария ще продължи, а с нея и настояването на ХСС за стриктна политика в областта на предоставянето на убежище, а Меркел ще отстоява идеята за европейски или поне двустранно съгласуван подход за справяне с проблема с мигрантите.  \r\nИли: Зеехофер подава оставка, след което от постовете си се оттеглят още двама министри на ХСС – Андреас Шойер (транспорт и цифровизация) и Герд Мюлер (икономическо сътрудничество). Това е равносилно на колапс на голямата коалиция в Берлин между ХДС, ХСС и ГСДП.  Сценарий 2: Ангела Меркел демонстрира готовност за компромис \r\nМеркел предлага компромис: тя ще обещае преговори преди всичко с австрийския си колега Себастиан Курц, така че да бъде постигнато някакво конкретно споразумение за ограничаването на движението на мигрантите, за което настоява Зеехофер. Това би било достатъчно за ХСС – поне засега. Коалицията в Берлин ще продължи да управлява, но вероятно не и до края на мандата й през 2021 г. – или поне ако се вярва на думите на Зеехофер, че „повече не мога да работя с тази жена“.  \r\nИли: Компромисът, предложен от Меркел, се окаже недостатъчен за ХСС. И в този случай става въпрос за оставането на власт на голямата коалиция или за нови избори, или за постигането на компромис между управляващите партии ХДС, ХСС и ГСДП за друг кандидат за канцлер. Настоящият председател на Бундестага Волфганг Шойбле даде индикации, че е готов за подобна маневра. Сценарий 3: Хорст Зеехофер постепенно се отказва от исканията си \r\nЗеехофер постепенно може да се откаже от исканията си и да приветства по-малки стъпки, предприети от канцлера. Те ще бъдат достатъчни, за да продължи работата си като федерален министър на вътрешните работи на Германия. Коалицията в Берлин ще продължи да управлява, а Меркел ще бъде определена като големия победител в спора.  \r\nИли: Ръководството на ХСС не допусне подобно развитие на ситуцията и организира своеобразен „бунт“ срещу лидера на партията. При подобна ситуация голямата коалиция в Берлин ще се разпадне. Струва си да се отбележи обаче, че наскоро Зеехофер загатна, че не може да разчита на пълна подкрепа по въпроса от страна на собствената си партия.  \r\nИзказването му може би бе насочено срещу Манфред Вебер, лидер на фракцията на ЕНП в Европейския парламент. С оглед на взетото от страните-членки на ЕС решение за затягане на политиката за предоставяне на убежище и осигуряване на външната граница, Вебер заяви, че Меркел е осигурила изход от ситуацията. \r\n*** Най-големият донор на кампанията за напускане на ЕС се разследва от Националната агенция по престъпността (NCA) за предполагаеми връзки с Русия, пише британският вестник  The independent . \r\nНа NCA бяха предоставени имейли, принадлежащи на мултимилионера Арън Банкс, съосновател на кампанията Leave.EU, разкриващи  преди това неизвестни срещи между бизнесмена и руския посланик в Лондон, според The Times. \r\nEлектронните писма  показват, че на Банкс са предложени три руски бизнес сделки за натрупването на средства за  вот за Брексит, включително акции от   златна мина в Западна Африка, притежавани от  руската държавна диамантена минна организация Алроса. \r\nРазкритията за обема на руските контакти на  Банкс ще доведат до по-нататъшно разглеждане на въпроса дали руснаците са се опитвали да повлияят на гласуването за Брекзит. \r\nАрън Банкс заяви, че не е участвал в нито едно от сделките, въпреки че  дружество, ръководено от неговия бизнес партньор Джим Мелън, е получило акции под пазарната цена в Алроса според Ню Йорк Таймс. \r\nБанкс е казал на \"Таймс\": \"Нека да разследват. Всичко това ме кара да изглеждам като мистериозен  човек. \r\nВ САЩ демократите в Конгреса наскоро получиха копие  от комуникациите на  Банкс и разследват дали той, Найджъл Фарадж и други висши членове на Leave.EU са служили като мост между Москва и кампанията на Доналд Тръмп. \r\nВ неделя по BBC, Фарадж е казал, че няма \"никакви доказателства\", че Банкс е направил нещо нередно. \r\n***  Полицията в гръцката столица е арестувала трима души, след като във вечерните часове на неделя се стигна до сблъсъци между протестиращи срещу договора за името на Македония и правоохранителните органи, съобщава електронното издание на гръцкия вестник  Kathimerini .  \r\nСъгласно разпространената информация, около 30 демонстранти са хвърляли камъни срещу представителите на органите на реда. В отговор полицията е прибегнала до употребата на сълзотворен газ, за да разпръсне тълпата.  \r\nОтделна демонстрация бе проведена и в Солун, втория по големина град в Гърция. Първоначално протестиращите се опитаха да се съберат пред Бялата кула, но бяха възпрепятствани от полицията. След това те се насочиха към площад „Аристотел“. Съобщено бе за кратки сблъсъци. \r\n***", "date": "2018.07.02", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/07/02/2540679/kyustendil-zapochva-podavaneto-na-zayavleniya-za-dopuskane-do-darzhavni-zrelostni-izpiti-za-sesiya-avgust-septemvri.html", "text": "Започва подаването на заявления за допускане до държавни зрелостни изпити за сесия август-септември. Това съобщиха за  Радио „Фокус” – Кюстендил  от Регионално управление на образованието – Кюстендил. Заявленията ще се подават до 13 юли до директора на училището, в което се е обучавал зрелостникът. За провеждането на зрелостните изпити е изготвен график. По български език и литература изпитът ще бъде на 28 август, а ден по-късно ще бъде изпитът за втори държавен зрелостен изпит. От 30 август до 5 септември са датите за изпити по желание на зрелостника. До 24 август в училищата ще се обявят списъци с разпределението на зрелостниците по училища, сгради и зали. \r\nВенцеслав ИЛЧЕВ", "date": "2018.07.02", "title": "Кюстендил: Започва подаването на заявления за допускане до държавни зрелостни изпити за сесия август - септември"}
{"url": "http://www.focus-news.net/news/2018/07/02/2540670/die-welt-sporazumenie-ili-kolaps-tri-stsenariya-za-razvitieto-na-spora-mezhdu-hds-i-hss.html", "text": "Намирането на компромис, колапс между „сестринските“ ХДС и ХСС или разпадане на управляващата коалиция в Берлин. Това са трите сценария, по които може да се развие спорът между двете партии от Съюза (ХДС/ХСС), е заключението на редакцията на водещия германски национален ежедневник  Die Welt .  \r\nВ ранните часове на понеделник стана ясно: развръзката на сблъска между ХДС и ХСС ще бъде отложена с още няколко часа: лидерите им Ангела Меркел и Хорст Зеехофер ще се изправят един срещу друг в нов рунд преговори за намирането на компромис в спора за политиката в областта на убежището.  \r\nФедералният министър на вътрешните работи на Германия Хорст Зеехофер обвърза политическото си бъдеще с отстъпки от страна на Християндемократическия съюз (ХДС) на канцлера Ангела Меркел в спора за бежанците. Това стана ясно след извънредно заседание на Християнсоциалния съюз (ХСС), проведено в нощта срещу понеделник в баварската столица Мюнхен. \r\nОчаква се по-късно през деня да бъде организирана нова среща между ръководството на двете „сестрински“ партии от Съюза (ХДС/ХСС), след което Зеехофер ще обяви окончателното си решение. Източници вече съобщиха, че се подготвя последен опит за намиране на компромис в спора за политиката в областта на убежището.  \r\nСъщевременно Зеехофер потвърди, че е предложил на съпартийците си да подаде оставка и като лидер на ХСС, и като федерален вътрешен министър на Германия. „Казах, че ще се оттегля и от двата поста, ще го обявя през следващите три дни“, поясни Зеехофер в ранните часове на деня, като допълни, че „междинната стъпка“ ще бъде провеждането на разговор с ръководството на ХДС „с надеждата, че ще комуникираме. Всичко останало ще бъде решено след това“, отбеляза лидерът на ХСС.  \r\nКакви са опциите пред двете „сестрински“ партии? Сценарий 1: Ангела Меркел остава безкомпромисна \r\nИ така - лидерът на ХДС Ангела Меркел и председателят на ХСС Хорст Зеехофер ще разговарят в следобедните часове на деня. Какво би станало, ако канцлерът на ФРГ не предложи компромис на Зеехофер? Вариантите в тази ситуация са два: федералният министър на вътрешните работи подава оставка и от редиците на ХСС излъчват негов заместник на поста (вероятно това ще бъде баварският вътрешен министър Йоахим Херман). Коалицията в Берлин ще бъде спасена, но атмосферата ще остане напрегната. Предизборната кампания в Бавария ще продължи, а с нея и настояването на ХСС за стриктна политика в областта на предоставянето на убежище, а Меркел ще отстоява идеята за европейски или поне двустранно съгласуван подход за справяне с проблема с мигрантите.  \r\nИли: Зеехофер подава оставка, след което от постовете си се оттеглят още двама министри на ХСС – Андреас Шойер (транспорт и цифровизация) и Герд Мюлер (икономическо сътрудничество). Това е равносилно на колапс на голямата коалиция в Берлин между ХДС, ХСС и ГСДП.  Сценарий 2: Ангела Меркел демонстрира готовност за компромис \r\nМеркел предлага компромис: тя ще обещае преговори преди всичко с австрийския си колега Себастиан Курц, така че да бъде постигнато някакво конкретно споразумение за ограничаването на движението на мигрантите, за което настоява Зеехофер. Това би било достатъчно за ХСС – поне засега. Коалицията в Берлин ще продължи да управлява, но вероятно не и до края на мандата й през 2021 г. – или поне ако се вярва на думите на Зеехофер, че „повече не мога да работя с тази жена“.  \r\nИли: Компромисът, предложен от Меркел, се окаже недостатъчен за ХСС. И в този случай става въпрос за оставането на власт на голямата коалиция или за нови избори, или за постигането на компромис между управляващите партии ХДС, ХСС и ГСДП за друг кандидат за канцлер. Настоящият председател на Бундестага Волфганг Шойбле даде индикации, че е готов за подобна маневра. Сценарий 3: Хорст Зеехофер постепенно се отказва от исканията си \r\nЗеехофер постепенно може да се откаже от исканията си и да приветства по-малки стъпки, предприети от канцлера. Те ще бъдат достатъчни, за да продължи работата си като федерален министър на вътрешните работи на Германия. Коалицията в Берлин ще продължи да управлява, а Меркел ще бъде определена като големия победител в спора.  \r\nИли: Ръководството на ХСС не допусне подобно развитие на ситуцията и организира своеобразен „бунт“ срещу лидера на партията. При подобна ситуация голямата коалиция в Берлин ще се разпадне. Струва си да се отбележи обаче, че наскоро Зеехофер загатна, че не може да разчита на пълна подкрепа по въпроса от страна на собствената си партия.  \r\nИзказването му може би бе насочено срещу Манфред Вебер, лидер на фракцията на ЕНП в Европейския парламент. С оглед на взетото от страните-членки на ЕС решение за затягане на политиката за предоставяне на убежище и осигуряване на външната граница, Вебер заяви, че Меркел е осигурила изход от ситуацията. Тереза Герова", "date": "2018.07.02", "title": "Die Welt: Споразумение или колапс: Три сценария за развитието на спора между ХДС и ХСС"}
{"url": "http://www.focus-news.net/news/2018/07/02/2540688/v-sadebnata-palata-shte-se-provede-brifing-po-povod-razkrita-organizirana-prestapna-grupa-zanimavashta-se-s-tezhki-prestapleniya.html", "text": "От 11.30 часа днес в залата за пресконференции на етаж 4 в столичната Съдебна палата ще се проведе брифинг по повод организирана престъпна група, създадена с цел да извършва различни тежки престъпления. Това съобщиха от пресцентъра на  Апелативна специализирана прокуратура . В брифинга ще участват ръководителят на Специализирана прокуратура Иван Гешев, главният секретар на МВР Младен Маринов, директорът на ГДБОП Ивайло Спиридонов.", "date": "2018.07.02", "title": "В Съдебната палата ще се проведе брифинг по повод разкрита организирана престъпна група, занимаваща се с тежки престъпления"}
{"url": "http://www.focus-news.net/news/2018/07/02/2540689/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.07.02", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/07/02/2540686/georgi-ikonomov-kmet-na-bansko-sashtestvuva-tsyalostno-nerazbirane-na-tema-pirin-i-ski-zonata-ne-samo-v-yunesko-no-i-v-balgariya.html", "text": "Съществува цялостно неразбиране на тема Пирин и ски зоната не само в ЮНЕСКО, но и в България. Това каза за сутрешния блок „Добро утро, България“ на  Радио „Фокус“  кметът на Банско Георги Икономов по повод промененото решение на организацията, касаещо НП „Пирин“, с което разреши разширяване на ски-зоната там и изпълнение на решенията на МС от края на миналата година. Според него има хора, подвели се за казуса, което е подпомогнато и от множество зелени организации, които целенасочено манупулират. Икономов прогнозира, че и след решението на ЮНЕСКО, все още ще има противници, опитващи се да спрат икономическото развитие на курорта. „С лъжите, които изговориха манипулираха, както мнението в България, така и мнението в някои международни организации“, посочи кметът. „Мисля, че при посещението в Бахрейн вицепремиерът Валери Симеонов явно ясно им е обяснил и е показал нагледно със снимков материал какво представлява ски-зоната. Хората са видели, че това, което се твърди няма нищо общо с действителността и са взели правилното решение“, коментира Икономов. „Жалко е, че така се изкриви зелената идея в България, а вместо да е както в цяла Европа и целия свят – „Зелените“ да бъдат партньор и на местната власт, и на държавната власт. Да поставят, разбира се, екологичните проблеми, когато има такива, но да дават и решения на тях, но не толкова твърдоглаво и упорито, за да пречат на всякакви инвестиционни проекти, които биха подобрили жизненото равнище на българите“, заяви кметът. Той обясни, че оттук нататък следва да бъде актуализиран концесионният договор във връзка с влезлия нов Закон за концесиите от 1 януари в сила. Кметът допълни, че всяко инвестиционно намерение ще премине през необходимите задължителни оценки по определените закони.", "date": "2018.07.02", "title": "Георги Икономов, кмет на Банско: Съществува цялостно неразбиране на тема Пирин и ски зоната не само в ЮНЕСКО, но и в България"}
{"url": "http://www.focus-news.net/news/2018/07/02/2540691/dobrich-nablyudava-se-uvelichenie-na-potoka-na-turisti-v-darzhavniya-kulturen-institut-dvoretsa-v-balchik-v-sravnenie-s-parvite-mesetsi-na-godinata.html", "text": "Наблюдава се увеличение на туристопотока в Държавния културен институт – Културен център (ДКИ-КЦ) „Двореца“ в Балчик в сравнение с първите месеци на годината. Това заяви директорът на Културния център Жени Михайлова, предаде кореспондентът на  Радио „Фокус” – Варна . Традиционно най-многобройни са туристите от Румъния, България и Израел. През месец май туристите от България са били повече от всички останали. Това според Жени Михайлова се дължи на факта, че в този период на годината приключва учебната година и се организират много екскурзии с образователна и развлекателна цел за учениците, а Архитектурно-парковият комплекс край морето е обичан от всички. Тези дни изложбата „Вечната красота на Двореца - Балчик” гостува на българското посолство в Берлин по покана на посланика на България Ради Найденов. Поводът е краят на българското председателство на Съвета на ЕС. Експозицията представя около 80 исторически снимки и съвременни фотоси на ДКИ-КЦ „Двореца“. Изложбата е дело на Ясен Казанджиев и Румяна Тенева, които в момента творят в Испания и правят мултикултурни изложби в различни краища на света. На откриването на изложбата свои творби е показал и известният фотограф Юрий Чарийски, а българският автентичен фолклор е бил представен пред немската публика от читалищен състав от Каварна, съобщи Галя Георгиева, организатор международни фестивали,културна дейност и специални събития в ДКИ - КЦ „Двореца“ – Балчик. В средата на този месец в Галерия „Тихото гнездо“ в „Двореца“ ще бъде открита изложба на плакети, чиито автор е художникът Красимир Яков. До сега той има реализирани над 30 монументални пластики в страната, а в последно време и в чужбина - САЩ,Германия,Китай, Русия. В интериорната скулптура създава стотици работи в керамика, дърво и най-вече бронз. Те са притежание на галерии в страната, както и на частни колекции в България и зад граница. Последното предизвикателство за него е миниатюрният формат до 12 см. Той счита, че са нужни 4 фактора за да стане един плакет на ниво.Освен владеенето на скулпторния релеф е нужно перфектно композиране на картината, точен графичен детайл и дизайнерско оформление на крайния продукт. Изложбата ще бъде открита на 15 юли в 18,00 часа в Галерия „Тихото гнездо“ и ще може да бъде разгледана до края на месеца. \r\nЖулиета НИКОЛОВА", "date": "2018.07.02", "title": "Добрич: Наблюдава се увеличение на потока на туристи в Държавния културен институт „Двореца“ в Балчик в сравнение с първите месеци на годината"}
{"url": "http://www.focus-news.net/news/2018/07/02/2540692/varna-tir-se-e-obarnal-na-avtomagistrala-hemus-na-okolo-2-kilometra-sled-paten-vazel-vetrino-nyama-postradali.html", "text": "Товарен автомобил се е обърнал рано тази сутрин на автомагистрала „Хемус“ край Варна и към момента запречва преминаването в посока Шумен. Това съобщиха от  ОДМВР - Варна . Инцидентът е станал тази нощ около 02.00 часа на около 2 километра след пътен възел „Ветрино“. По данни на полицията няма пострадали при произшествието. Създадена е организация за контролирано преминаване на движещите се в посока Шумен моторни превозни средства, като движението се реализира в крайна лява лента. Предстои отстраняване на ТИР-а с помощта на специализирана техника.", "date": "2018.07.02", "title": "Варна: ТИР се е обърнал на автомагистрала „Хемус“ на около 2 километра след пътен възел „Ветрино“, няма пострадали"}
{"url": "http://www.focus-news.net/news/2018/07/02/2540690/sofiya-edin-chovek-e-postradal-pri-katastrofa-mezhdu-tri-avtomobila-predi-tunel-vitinya-na-avtomagistrala-hemus-v-posoka-stolitsata.html", "text": "Пътен инцидент между три леки автомобила е възникнал преди тунел „Витиня“ на автомагистрала „Хемус“, в посока София. Това съобщи за  Агенция „Фокус“  говорителят на Областната дирекция на МВР София Мариола Маркова. Пострадал е водачът на един от автомобилите. Сигналът за инцидента е подаден в 8.12 часа. В момента се извършва оглед на местопроизшествието. Движението се регулира от служители на „Пътна полиция“. \r\nБиляна ИВАНОВА", "date": "2018.07.02", "title": "София: Един човек е пострадал при катастрофа между три автомобила преди тунел „Витиня“ на автомагистрала „Хемус“, в посока столицата"}
{"url": "http://www.focus-news.net/news/2018/07/02/2540696/pazardzhik-zapochna-beritbata-na-divi-yagodi-v-selo-yundola.html", "text": "Започна беритбата на диви ягоди в село Юндола. Това съобщи за  Радио „Фокус“ - Пазарджик  Мехмед Местан, кмет на населеното място. Той каза, че обилните дъждове и слънцето са благодат за горските плодове, които привличат любителите на ароматния плод. Често се използват при направата на домашни сладка, компоти и вкусни сладкиши. „Дивите ягоди са много полезни за организма, плодовете им съдържат голямо количество витамин C и B, а от листата им може да бъде приготвен полезен чай, с леко горчив вкус. Те растат и се разпространяват сами, т.е. никой не се грижи за тях, не ги тори и пръска с химикали, което прави тези плодчета ценен дар от природата“, каза още Местан. \r\nРадослава МУРДЖЕВА", "date": "2018.07.02", "title": "Пазарджик: Започна беритбата на диви ягоди в село Юндола"}
{"url": "http://www.focus-news.net/news/2018/07/02/2540693/blagoevgrad-v-rezultat-na-valezhi-se-ochakvat-kratkotrayni-povisheniya-na-rechnite-niva-v-gornite-i-srednite-chasti-ot-vodosbora-na-reka-mesta.html", "text": "В резултат на валежи се очакват краткотрайни повишения на речните нива в Западнобеломорски басейн в горните и средните части от водосбора на река Места, сочи справка на сайта на  Националния институт по метеорология и хидрология . Днес и през следващите два дни речните нива в по-голямата част от басейна ще се понижават. Водните количества ще са под праговете за предупреждение. В резултат на повишена почвена влажност и интензивни валежи са възможни поройни наводнения в следобедните и вечерни часове днес във водосборите на реките Черна Места, Ретидже, Каменица, Костена река, Брезнишка и Корнишка, и в обедните часове утре във водосборите на река Джерман и река Рилска.", "date": "2018.07.02", "title": "Благоевград: В резултат на валежи се очакват краткотрайни повишения на речните нива в горните и средните части от водосбора на река Места"}
{"url": "http://www.focus-news.net/news/2018/07/02/2540694/sliven-sedem-pluvni-baseyna-shte-rabotyat-v-obshtinata-prez-lyatoto.html", "text": "Седем плувни басейна отговарят на изискванията и ще работят през лятото в Сливен. Това стана ясно след проверка на плувните басейни в общината и Сливен и издадена заповед от кмета Стефан Радев. Показателите на водата на всеки отделен басейн от съответния обект отговарят на изискванията на Министерство на здравеопазването. Обектите имат осигурени спасители и медицинско лице, медицинско оборудване, в т.ч. и санитарен транспорт, съобщи инж. Снежана Кънева, началник-отдел „Сигурност и управление при кризи“ и председател на комисията. \r\nПлувните басейни в СУ „Константин Константинов” и ОУ „Елисавета Багряна” в Сливен няма да работят през този сезон. \r\nВодните площи в населените места са обезопасени, а кметовете имат издадени заповеди със забрана за къпане в тях. Намиращите се в землищата на селата Бинкос, Гавраилово, Селиминово, Николаево, Злати войвода, Мечкарево, Самуилово, Панаретовци, Старо село, Крушаре, Желю войвода и Горно Александрово язовири, открити канали и изкопи са сигнализирани с табели, забраняващи къпането. \r\nУчители, ученици и служители са инструктирани за мерките безопасност. Директорите на училища със свои заповеди са разпоредили към учителите да извършат инструктажи на учениците и персонала относно водноспасителния минимум и наложените забрани по наредбата. \r\nЗа резултатите от проведените мероприятия по наредбата са информирани Областният управител и прокурор от Районна прокуратура - Сливен.", "date": "2018.07.02", "title": "Сливен: Седем плувни басейна ще работят в общината през лятото"}
{"url": "http://www.focus-news.net/news/2018/07/02/2540660/petar-georgiev-zam-kmet-na-sadovo-ochakva-se-dnes-da-bade-otmeneno-chastichnoto-bedstveno-polozhenie-v-obshtinata.html", "text": "Очаква се днес да бъде отменено частичното бедствено положение в община Садово. Това съобщи за  Радио „Фокус“ – Пловдив  заместник-кметът на Садово Петър Георгиев. Обстановката се е нормализира. Екипи на „Напоителни системи“ работят по укрепване на дигата на река Марица край Катуница. \r\nИ днес ще продължи обходът на общинската комисия за оценяване на щетите, които нанесоха придошлите води на река Чая. Стотици декара земеделска продукция бе наводнена, разрушен е един общински път, подкопан е и пешеходният мост в село Катуница. \r\nЦветана ТОНЧЕВА", "date": "2018.07.02", "title": "Петър Георгиев, зам.-кмет на Садово: Очаква се днес да бъде отменено частичното бедствено положение в общината"}
{"url": "http://www.focus-news.net/news/2018/07/02/2540695/sport-viktoriya-tomova-se-izkachi-s-edna-pozitsiya-v-svetovnata-ranglista.html", "text": "Виктория Томова се изкачи с една позиция в световната ранглиста и през новата седмица първата ракета на България при жените е на 135-то място. Елица Костова отстъпва с пет позиции до номер 183, с 11 места по-надолу до номер 206 е и Сесил Каратанчева. \r\nВодачка в световната ранглиста продължава да бъде румънката Симона Халеп, следвана от датчанката Каролине Вожняцки и Гарбине Мугуруса от Испания.  \r\nЧехкинята Петра Квитова измести сънародничката си Каролина Плишкова и вече е седма в света. На последната позиция в „Топ 10“ влиза германката Анджелик Кербер.", "date": "2018.07.02", "title": "Спорт: Виктория Томова се изкачи с една позиция в световната ранглиста"}
{"url": "http://www.focus-news.net/news/2018/07/02/2540698/georgi-ilinov-avtoinstruktor-prez-lyatoto-se-povishava-interesat-kam-shofyorskite-kursove-ot-strana-na-emigranti-i-abiturienti.html", "text": "Осезаем е напливът на желаещи да изкарат шофьорските курсове през летните месеци, тъй като тогава разходите са по-малко, а и условията са по-добри. Това каза за  Радио „Фокус“ – Пазарджик  Георги Илинов, председател на Сдружение на автоинструкторите в област Пазарджик. По думите му желаещите курсисти най-често са българи, които се прибират от чужбина през лятото, или зрелостници и студенти, които са във ваканция. „Българите, идващи си от чужбина, използват летните отпуски, за да изкарат курсовете. Те понякога не могат да се справят в рамките на месец, но теорията им се зачита за период от една година. Така те идват отново по Коледа, за да могат да се явят отново. Причината да искат да вземат шофьорска книжка в страната е основно свързана с цената, защото в Испания например курсовете са около 1 500 евро“, коментира Илинов. Той допълни, че традиционно повечето желаещи са мъже .  Най-възрастният курсист е бил на 63 години от Пазарджик. \r\nАлбена ЖИЛЕКОВА", "date": "2018.07.02", "title": "Георги Илинов, автоинструктор: През лятото се повишава интересът към шофьорските курсове от страна на емигранти и абитуриенти"}
{"url": "http://www.focus-news.net/news/2018/07/02/2540697/smolyan-v-grada-zapochva-lyatnata-uchenicheska-shkola-vakantsiya-v-muzeya.html", "text": "За шеста поредна година Регионалният исторически музей „Стою Шишков“ – Смолян организира лятна ученическа школа „Ваканция в музея“. Това каза за  Радио „Фокус“ – Смолян  Тинка Белегова, уредник в музея. Тя започва днес и ще продължи до 13 юли, а в нея могат да се включат ученици на възраст от 7 до 12 години. Белегова обясни, че инициативата е насочена към създаване на устойчива публика на институцията сред най-малките, а школата е алтернатива за осмисляне на свободното време на децата от Смолян, както и такива, гостуващи в града. „Чрез различни образователни модули, които насърчават творческата им активност, те ще опознават постоянната експозиция на музея и ценностите, изложени в нея, ще творят, моделират и рисуват, а и ще се забавляват. Защото наследството от миналото може да бъде възприемано едновременно и като забавна игра, и като модел за придобиване на трайни знания, които включват не само класическите техники на слушане и визуално възприемане, но съдържат практически действия и чисто физически предизвикателства. Преодоляването им носи истинска радост и се помни дълго“, добави Белегова. \r\nЗаниманията ще се провеждат, както и в предишните издания на школата, всеки работен ден от седмицата от 9.30 до 12.30 часа, в експозиционните зали на музея – в автентична среда, сред музейните експонати, в рамките на отвореното за останалите посетители музейно пространство и така участниците ще влизат в досег с другата публика на институцията. \"Стремежът е да се създават условия за творческа комуникация между деца от различна възраст, предпочитания и интереси, а това е важно за развитието и реализацията на ученици с различен социален статус\", отбеляза Белегова. \r\nС цел да се осмисли съвременната култура на Смолян като европейски град, културата и природата на Родопите в контекста на общоевропейските политики за природно и културно наследство, за пореден път инициативата се реализира със съдействието на ЕИЦ „Европа Директно“ – Смолян. По традиция творенията на участниците ще се изложат в експозиционни зали на музея в края на школата. Предоставя се възможност на децата да ги запазят за себе си или да ги подарят на своите близки като „спомен“ от пребиваването им в музея. \r\nЖелаещите ще могат да се включат в един от петте модула. „Експонатите говорят…“ ще се проведе днес и на 9 юли, като в него е включена разходка из музейните зали и разкази за автентични образци, даващи сведения за различните епохи и култури, както и работа с брошура – въпроси, отговори и рисуване на експонати от постоянната експозиция. В модула „Ордени и медали от музейните колекции“, който ще се проведе на 3 юли и 10 юли децата ще бъдат запознати с избрани образци от колекциите и ще бъде стимулирана креативността на децата при изработване на подобни от глина, пластилин или чрез рисунка. Тритият модул е „Красотата на Родопа планина“ и ще се проведе на 4 юли и 11 юли. В него децата ще могат да се запознаят с богатия животински и растителен свят в Родопите чрез занимателни игри, рисуване, пана и др. В модулът „Традиционно родопско облекло“ в дните 5 юли и 12 юли участниците ще чуят разкази за облеклото в Средните Родопи – видове, материи, украси и технологии, както и мънистените накити като допълнение към облеклото. Ще имат възможност за изработят и отделни образци. В последният модул „Символите на Смолян и Европейския съюз“, който ще бъде в дните 6 юли и 13 юли, децата ще се запознаят с истории за символите на град Смолян и на държави, членки на Европейския съюз. \"Те ще могат за претворят на избрани образци чрез „плъстене“ (древна практика за направа на плъсти), работа с пластилин и други\", поясни Белегова. Тя каза още, че таксата за полудневното занимание е 2.00 лв. \r\nНели ГЕРГЬОВСКА", "date": "2018.07.02", "title": "Смолян: В града започва лятната ученическа школа „Ваканция в музея“"}
{"url": "http://www.focus-news.net/news/2018/07/02/2540699/sliven-nad-100-falshivi-artikula-ot-svetovni-marki-sa-izzeti-ot-targovski-obekti-v-grad-nova-zagora.html", "text": "Над 100 фалшиви артикула от световни марки са иззети от търговски обекти в град Нова Загора, при операция по противодействие на престъпленията срещу интелектуалната собственост. Това съобщиха от  ОДМВР-Сливен . На 30 юни служители на сектор „Противодействие на икономическата престъпност“ към ОДМВР-Сливен и служители на РУ-Нова Загора са провели акция в централната част на град Нова Загора. В хода на операцията в два търговски обекта полицейските служители са намерили и иззели дрехи и обувки от марките „Адидас“, „Найк“, „Гучи“, „Армани“ и други, без да разполага със съгласието на притежателя на изключителното право за съответните марки. Иззети са спортни екипи, рокли, тениски, обувки и други артикули. В РУ-Нова Загора са образувани досъдебни производства за извършено престъпления по чл.172б, ал.1 от НК.", "date": "2018.07.02", "title": "Сливен: Над 100 фалшиви артикула от световни марки са иззети от търговски обекти в град Нова Загора"}
{"url": "http://www.focus-news.net/news/2018/07/02/2540702/sofiya-vazstanoveno-e-dvizhenieto-v-tunel-vitinya-na-avtomagistrala-hemus-v-posoka-sofiya.html", "text": "Възстановено е движението в тунел „Витиня“ на автомагистрала „Хемус“, в посока София. Това съобщиха от пресцентъра на  Агенция „Пътна инфраструктура“ .", "date": "2018.07.02", "title": "София: Възстановено е движението в тунел „Витиня“ на автомагистрала „Хемус“, в посока София"}
{"url": "http://www.focus-news.net/news/2018/07/02/2540701/kiril-voynov-damtn-1000-yazovira-u-nas-imat-nuzhda-ot-seriozen-remont.html", "text": "1000 язовира у нас имат нужда от сериозен ремонт. Това обяви зам.-директорът на Агенцията за метрологичен и технически надзор Кирил Войнов в предаването „Здравей, България” по  Нова телевизия . Той подчерта, че държавата е иззела част от функциите на местната власт по контрола над язовирите, за да се предотвратят трагедии за хората. \r\n„Промените, които настъпиха в природата, особено с глобалното затопляне, започваме да ги усещаме. Това, което стана в Камено, в Гърция и в Румъния, трябва да ни накара да се замислим как да бъдем по-отговорни”, каза още той. \r\n„Сега ще започнем кампания по освобождаването на водните обеми на язовирите, които са се повишили вследствие на наводненията. Но за нас най-голям проблем в случая представляваха каскадните язовири. Имаме 291 каскади в България. Денонощно ги държим под контрол”, добави зам.-председателя на Държавната агенция за метрологичен и технически надзор.", "date": "2018.07.02", "title": "Кирил Войнов, ДАМТН: 1000 язовира у нас имат нужда от сериозен ремонт"}
{"url": "http://www.focus-news.net/news/2018/07/02/2540703/pazardzhik-zapochva-parvata-lagerna-smyana-v-selo-panagyurski-kolonii.html", "text": "Първата смяна на летния лагер в село Панагюрски колонии започва днес и ще продължи 10 дни. Това каза за  Радио „Фокус“ – Пазарджик  началникът на смяната Невена Врагова. Тя обясни, че децата, които ще лагеруват са 50 и са от 2 до 7 клас. „Преди записването им родителите попълват специална декларация, в която дават своето съгласие за присъствието на децата. Те са уведомени и за заниманията, които им предстоят. Мотото през тази година е „Лятна магия сред красивата българска природа“. Предвидили сме много спортни игри, а също и християнска беседа, но тя е само за тези деца, чийто родители са дали своето съгласие“, коментира Врагова. Тя добави, че лагерниците са разпределени по вили, като за всяка сграда има отговорник – учител, който ще се грижи за около 15 деца. „Дневният режим трябва да се спазва от всички лагерници, а в края на смяната сме предвидили много награди за победителите в различните състезания и инициативи. Имаме и интересни такива като най-добре изработена икебана от горски цветя“, каза още Врагова. Тя обясни, че децата харесват лагерите, защото могат да споделят много неща в извънсемейна среда и да се върнат в къщи обогатени с положителни емоции и нови приятели. \r\nВаня НИКОЛОВА", "date": "2018.07.02", "title": "Пазарджик: Започва първата лагерна смяна в село Панагюрски колонии"}
{"url": "http://www.focus-news.net/news/2018/07/02/2540685/kathimerini-trima-dushi-sa-arestuvani-sled-protestite-v-atina-sreshtu-dogovora-za-imeto.html", "text": "Полицията в гръцката столица е арестувала трима души, след като във вечерните часове на неделя се стигна до сблъсъци между протестиращи срещу договора за името на Македония и правоохранителните органи, съобщава електронното издание на гръцкия вестник  Kathimerini .  \r\nСъгласно разпространената информация, около 30 демонстранти са хвърляли камъни срещу представителите на органите на реда. В отговор полицията е прибегнала до употребата на сълзотворен газ, за да разпръсне тълпата.  \r\nОтделна демонстрация бе проведена и в Солун, втория по големина град в Гърция. Първоначално протестиращите се опитаха да се съберат пред Бялата кула, но бяха възпрепятствани от полицията. След това те се насочиха към площад „Аристотел“. Съобщено бе за кратки сблъсъци.  Тереза Герова", "date": "2018.07.02", "title": "Kathimerini: Трима души са арестувани след протестите в Атина срещу договора за името"}
{"url": "http://www.focus-news.net/news/2018/07/02/2540704/veliko-tarnovo-20-ot-blokovete-v-oblastta-sa-panelni.html", "text": "20.2% от блоковете, построени на територията на областта, са панелни, сочат данни на Териториално статистическо бюро – Север, Отдел „Статистически изследвания – Велико Търново“ за предходната година. От институцията уточниха за  Радио „Фокус“ – Велико Търново , че към 31 декември 2017 година, в региона има 591 панелни сгради, със 17 336 жилища в тях. Стоманено-бетонните конструкции са 3 331, с 16 774 жилища, тухлените сгради са 70 411 с 96 289 жилища, а 15 143 жилища се намират в 14 995 сгради с друга конструкция. Според статистиката, 20 % от жилищата в градовете се намират в панелни сгради, 18% – в стоманобетонни, 58% – в тухлени и 4% – в други. \r\nПо данни на Националния статистически институт към края на миналата година в областта има общо 89 328 жилищни сгради, които са основно разпределени в градовете. \r\nЛуиза ТРАНЧЕВА", "date": "2018.07.02", "title": "Велико Търново: 20% от блоковете в областта са панелни"}
{"url": "http://www.focus-news.net/news/2018/07/02/2540706/mvr-chetirima-dushi-sa-zaginali-a-21-sa-postradali-pri-katastrofi-v-stranata-prez-izminaloto-denonoshtie.html", "text": "Четирима души са загинали, а 21 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 14 тежки пътнотранспортни произшествия. В София са регистрирани 34 леки и една тежка катастрофа, при която е пострадал един човек.", "date": "2018.07.02", "title": "МВР: Четирима души са загинали, а 21 са пострадали при катастрофи в страната през изминалото денонощие"}
{"url": "http://www.focus-news.net/news/2018/07/02/2540708/varna-tri-zheni-sa-postradali-pri-katastrofa-mezhdu-lek-avtomobil-taksi-i-avtobus-na-ul-tsar-asen.html", "text": "Три жени са пострадали при катастрофа между лек автомобил, такси и автобус на ул. „Цар Асен“, станала около 22.30 часа снощи. Това съобщи за  Радио „Фокус“ - Варна  говорителят на ОДМВР - Варна Ивана Милева. Инцидентът е станал на ул. „Цар Асен“. Идвайки от ул. „Македония“ жената, шофирала единия автомобил, не спира на знак „Стоп“, при което блъска таксиметров автомобил. Таксито също се отклонява и се блъска в автобус от масовия градски транспорт. Вследствие на инцидента са пострадали две жени на възраст 49 и 59 години, които са пътували в автобуса, както и пътничка на 26 години от таксиметровия автомобил. Няма опасност за живота на пострадалите. Те са прегледани и освободени за домашно лечение с контузни наранявания. Малко по-сериозно е пострадала най-възрастната жена. За нея се смята, че е възможно да има фрактура на хрущял в носа. По данни на Пътна полиция през изминалото денонощие на територията на Варна са станали 7 пътни произшествия. \r\nДиана СТОЕВА", "date": "2018.07.02", "title": "Варна: Три жени са пострадали при катастрофа между лек автомобил, такси и автобус на ул. „Цар Асен“"}
{"url": "http://www.focus-news.net/news/2018/07/02/2540707/danas-sarbiya-shte-okazhe-li-vliyanie-poseshtenieto-na-vladimir-putin-v-sarbiya-varhu-pregovorite-mezhdu-belgrad-i-prishtinai.html", "text": "След като стана ясно, че държавният глава на Руската федерация Владимир Путин е приел поканата на официален Белград да посети Сърбия през ноември, в западната ни съседка повдигнаха въпроса дали визитата му е свързана с преговорите за нормализиране на двустранните отношения с Косово, отбелязва електронното издание на сръбския ежедневник  Danas . \r\nОт редакцията привеждат коментари на социолога Йово Бакич и политическия анализатор Драгомир Анджелкович относно въпроса дали посещението на Путин ще бъде от полза за сръбския президент Александър Вучич в усилията за разрешаването на косовския въпрос, който се очаква да бъде затворен до края на текущата година. \r\nСпоред Бакич и Анджелкович обаче Путин е политик на световно ниво, който едва ли може да бъде използван като инструмент в преговорите между Белград и Прищина.  \r\nСръбският външен министър Ивица Дачич каза, че в края на миналата седмица обяви държавен глава Александър Вучич потвърди, че Путин е приел поканата да посети Белград през ноември, в деня на освобождението на Белград във Втората световна война. Вучич подчерта, че Сърбия ще отбележи 100 години от първото, но от победата на съюзника. Според съобщения в медиите Путин ще дойде на 1 ноември, когато ще бъде организиран военен парад. Според съобщения в медиите, че и с Путин в Сърбия могат да достигнат до Руската дарението от 30 модернизирани бойни машини БРДМ-2 и като много от съвременните танкове Т-72-ра Това ще бъде третата среща на Вучич и Путин след година-две. \r\nЗа Бакич пристигането на Путин може да бъде изтълкувано като послание към ЕС и САЩ. „Това е функцията на преговорите в Косово, Сърбия иска да се присъедини към ЕС. Но е ясно, че членството не е единствената опция“ за страната, припомня социологът. От своя страна с визитата на руския президент Москва вероятно припомня, че на Балканите ЕС и САЩ имат конкуренция.  \r\nНа свой ред Анджелкович коментира, че Русия е сериозна страна с определена външна политика и поради тази причина посещението на Путин не може да бъде разглеждано като опит за оказване на влияние на преговорите с Косово. „Политиката на Русия и Сърбия до известна степен се припокрива и посещението ще бъде насочено към икономическото и военно-техническото сътрудничество, както и към въпроси, които досега са били отворени. Изключвам възможността, че в световен лидер като Путин, който знае точно какво прави, да идва в Белград, за да бъде в полза на нечия политика\", заключава Анджелкович. Тереза Герова", "date": "2018.07.02", "title": "Danas (Сърбия): Ще окаже ли влияние посещението на Владимир Путин в Сърбия върху преговорите между Белград и Прищина?"}
{"url": "http://www.focus-news.net/news/2018/07/02/2540700/prof-ivan-gavrilov-za-prof-bozhidar-dimitrov-otechestvoto-natsionalnata-gordost-i-vaprosite-na-savremieto-ne-byaha-lisheni-ot-sadarzhanie-a-izpalneni-s-realna-deynost.html", "text": "С голяма болка научих новината, че един невероятен човек – непримиримият българин, човекът, за когото Отечество, национална гордост и участие във всички  въпроси на съвремието и бъдещето на България не бяха лишени от съдържание, а изпълнени с реална дейност (\"По делата ще ги познаеш, Господи!\") си отиде. Дълбок поклон пред паметта на проф. Божидар Димитров! Това каза проф. Иван Гаврилов, началник на торакална клиника в Университетска специализирана болница за активно лечение по онкология ЕАД, София.", "date": "2018.07.02", "title": "Проф. Иван Гаврилов:  За проф. Божидар Димитров Отечеството, националната гордост и въпросите на съвремието не бяха лишени от съдържание, а изпълнени с реална дейност"}
{"url": "http://www.focus-news.net/news/2018/07/02/2540709/kardzhali-dvama-dushi-sa-zadarzhani-sled-sbivane-pred-zavedenie-v-grada.html", "text": "Двама са задържани в РУ - Кърджали за хулигански действия след сбиване пред заведение и семеен скандал. Това съобщиха от  ОДМВР - Кърджали . Инцидентите са станали на 30 юни. Около 4.30 часа пред пицария в Кърджали 36-годишен влязъл в конфликт с 44-годишен и му нанесъл побой. Причините за произшествието са в процес на изясняване. Около 2.00 часа полицаи от РУ - Кърджали реагирали на сигнал за семеен скандал в кв. “Възрожденци“. 33-годишен мъж проявил агресия и към полицейските служители, които пристигнали да вземат отношение във връзка с инцидента. По първия случай проверката се извършва от сектор „Охранителна полиция“, а по втория е образувано бързо производство за хулиганство, съпроводено със съпротива срещу орган на властта и работата продължава разследващ полицай.", "date": "2018.07.02", "title": "Кърджали: Двама души са задържани след сбиване пред заведение в града"}
{"url": "http://www.focus-news.net/news/2018/07/02/2540710/daily-sabah-prokuraturata-v-ankara-izdade-zapovedi-za-arest-za-68-voenni-za-predpolagaemi-vrazki-s-feto.html", "text": "Прокуратурата в Анкара издаде заповеди за арест на 68 души, всички от които военни, заради предполагаеми връзки с мрежата на Фетхуллах Гюлен, съобщава вестник  Daily Sabah . \r\nВсички заподозрени са турски военнослужещи от сухопътните войски, 19 от които - на активна служба. Към настоящия момент 19 от заподозрените вече са арестувани. Издирването на останалите продължава.  \r\nОт редакцията припомнят, че Гюлен е сочен от турските власти за организатор на опита за преврат от лятото на 2016 г., при който загинаха 250 души и пострадаха близо 2,2 хил. други. Анкара обвинява ФЕТО, че стои зад продължителна кампания за саботаж на държавата чрез проникване в турските институции, особено сред военните, полицията и в съдебната система. Тереза Герова", "date": "2018.07.02", "title": "Daily Sabah: Прокуратурата в Анкара издаде заповеди за арест за 68 военни за предполагаеми връзки с ФЕТО"}
{"url": "http://www.focus-news.net/news/2018/07/02/2540712/stara-zagora-sadat-opredeli-myarka-za-neotklonenie-zadarzhane-pod-strazha-spryamo-dvama-obvinyaemi-za-otnemane-na-lek-avtomobil.html", "text": "По искане на Районна прокуратура - Стара Загора съдът определи мярка за неотклонение „задържане под стража“ спрямо П.П. и К.Г., привлечени като обвиняеми по досъдебно производство за това, че на 23 януари 2018 г. в гр. Стара Загора, в съучастие като съизвършители чрез повреждане на прегради, здраво направени за защита на имот и използване на техническо средство и моторно превозно средство, отнели чужда движима вещ - лек автомобил \"Мазда CX-5\" от владението на собственика, без негово съгласие с намерение противозаконно я присвоят – престъпление по чл.195,ал.1,т.3,т.4 вр.чл.194, ал.1 вр.чл.20,ал.2 вр.ал.1 от Наказателния кодекс. Това съобщиха от  пресцентър на Апелативна прокуратура-Пловдив . В хода на образуваното срещу П.П. и К.Г. досъдебно производство е установено, че същите се познавали и поддържали приятелски взаимоотношения. На 22.01.2018 г. решили да извършат кражба на лек автомобил и се придвижили до град Стара Загора. След като обиколили определени места в града, двамата забелязали процесния лек автомобил \"Мазда CX-5\" , паркиран до заведение в централната градска част. Използвайки техническо средство, те успели да отключат заключващата система на автомобила, след което го привели в движение и напуснали града. \r\nПод надзора на Районна прокуратура – Стара Загора са събрани данни, че обвиняемите са отнели няколко превозни средства с намерение да ги присвоят, но все още се събират доказателства в тази насока. Установените до момента данни сочат за престъпна дейност, извършвана на територията на няколко области в различни населени места. Дейността е извършвана дълго време и при изключително добра и ефективна организация на всеки един етап. \r\nРайонен съд - Стара Загора е преценил, че от събраните по делото доказателства може да се направи обосновано предположение, че обвиняемите П.П. и К.Г. са извършили престъплението, за което са привлечени като обвиняеми и съществува реална опасност да се укрият или да извършат друго престъпление. Взетата спрямо тях мярка за неотклонение може да се обжалва и протестира пред Окръжен съд-Стара Загора.", "date": "2018.07.02", "title": "Стара Загора: Съдът определи мярка за неотклонение “задържане под стража” спрямо двама обвиняеми за отнемане на лек автомобил"}
{"url": "http://www.focus-news.net/news/2018/07/02/2540714/pleven-1-111-zrelostnitsi-shte-se-yavyat-na-redovnite-kandidatstudentski-izpiti-za-meditsina-i-farmatsiya-v-meditsinskiya-universitet-v-grada.html", "text": "Общо 813 кандидат-студенти ще се състезават за 180 места, държавна поръчка, редовно обучение, по специалностите „Медицина” и „Фармация“, което прави средно 5 кандидати, борещи се за едно място. Това съобщиха от пресцентъра на  Медицински университет - Плевен . В това число влизат 603 кандидати, посочили като първо желание специалност „Медицина“, и 210 кандидатстващи на първо място за „Фармация“. Тази година в Медицински университет – Плевен (МУ - Плевен) са увеличени местата за прием на студенти по държавна поръчка за специалностите \"Медицина\" (120) и \"Фармация\" (60) с общо 32, както и за \"Медицинска сестра\" (70), \"Помощник-фармацевт\" (21), \"Медицинска рехабилитация и ерготерапия\" (40) и \"Медицинска козметика\" (15) с общо 28 места. На редовните изпити за магистърските и бакалавърските специалности в МУ-Плевен ще се явят 1111 кандидат-студенти. Висшето училище в Плевен отчита стабилен и силен интерес от страна на кандидат-студентите, въпреки че по официални данни броят на злелостниците намалява и тази година те са с 4000 по-малко в сравнение с предходната. \r\nЗрелостниците, които ще участват в класирането само с оценките си от предварителните изпити, са 82. От общия брой 813 кандидати жените са два пъти повече (565 – 69%) от мъжете (248 – 31%). За първа година най-голям процент (50%) са кандидатствалите електронно чрез системата на сайта на университета, следвани от зрелостниците, подали документите си на място в Ректората – 40%, като все повече намалява делът на ползващите услугите на кандидатстудентските бюра в страната – 10%.  \r\nКъм 28 юни 2018 г. за бакалавърските специалности след завършено средно образование документи са подали 384 кандидати. Те имат и втори шанс да подадат своите документи – от 16 до 18 юли 2018 г. Тестът по биология за 9-те бакалавърски специалности на висшето училище е на 23 юли. Зрелостниците могат да участват в класирането с оценката си от изнесения, предварителния или редовния изпит, само с оценка от матура по биология или с друг зрелостен изпит по избор. Тази година водещ критерий в класирането е редът на желанията на кандидатите и след това състезателният бал. \r\nПървият кандидатстудентски изпит по биология от редовната сесия за специалностите „Медицина“ и „Фармация“ ще се проведе на 3 юли 2018 г. от 9.00 до 13.00 часа в 29 учебни зали на Ректората, Факултета по Фармация и Учебния корпус с участието на 110 квестори - преподаватели и служители на университета. Вторият конкурсен изпит по химия за двете магистърски специалности е на 10 юли 2018 г. също с продължителност 4 часа.  \r\nВ деня на изпита кандидат-студентите ще се настаняват по местата си от 8.00 до 8.30 часа. Точно в 8.40 часа в зала „Асклепий” на Ректората ще бъде изтеглен изпитният вариант по биология. Това ще стане на произволен принцип в присъствието на ректора на висшето училище проф. д-р Славчо Томов, зам.-ректора по учебната дейност проф. Маргарита Александрова, декана на Факултет „Медицина” проф. д-р Аспарух Аспарухов, зам.-декана на Факултет „Фармация“ доц. д-р Павлина Йорданова, председателя на Комисията за оценяване на конкурсните работи по биология доц. Милена Атанасова, председателя на Техническата комисия за прием на кандидатстудентски документи Виржиния Лазарова, родители на кандидатите и журналисти. \r\nТегленето на варианта на кандидатстудентския изпит по биология за магистърските специалности „Медицина“ и „Фармация“ ще се проведе от 8.30 часа на 3 юли в зала „Асклепий” на Ректората. След стартиране на изпита от 8.45 часа в зала „Хипократ” ще се състои пресконференция за анализ на кандидатстудентска кампания 2018 на МУ – Плевен. Поради строгия пропускателен режим в деня на изпита, е желателно представителите на медиите да носят служебните си карти.", "date": "2018.07.02", "title": "Плевен: 1 111 зрелостници ще се явят на редовните кандидатстудентски изпити за медицина и фармация в Медицинския университет в града"}
{"url": "http://www.focus-news.net/news/2018/07/02/2540715/veliko-tarnovo-mazh-e-s-cherepno-mozachna-travma-sled-poboy-ot-nepoznat.html", "text": "Криминалисти разследват случай на нанесена телесна повреда, съобщиха от пресцентъра на  ОДМВР – Велико Търново . Сигналът за извършеното деяние е получен тази нощ в 00.35 часа. От проведените до момента действия по разследването е установено, че снощи около 22.00 ч. 30-годишен мъж от Велико Търново е нападнат от непознат, край търговски обект, в кв. „Бузлуджа“ в областния град. След намесата на други непознати мъже нападателят е преустановил действията си и пострадалият се е прибрал в дома си. След това близките му го откарали в Спешна помощ и след преглед е настанен за лечение с черепно-мозъчна травма. Уведомени са полицейските служители. На местопроизшествието е извършен оглед. Образувано е досъдебно производство за причиняване на средна телесна повреда. Работата по изясняване на случая продължава.", "date": "2018.07.02", "title": "Велико Търново: Мъж е с черепно-мозъчна травма след побой от непознат"}
{"url": "http://www.focus-news.net/news/2018/07/02/2540711/varna-vremenno-se-spira-dvizhenieto-pri-km-384-na-am-hemus-v-posoka-sofiya-poradi-izteglyaneto-na-katastrofiral-tir.html", "text": "Временно се ограничава напълно движението при км 384 на АМ \"Хемус\", в посока София поради изтеглянето на катастрофирал ТИР. Това съобщиха от пресцентъра на   Агенция „Пътна инфраструктура“ . Трафикът се осъществява по обходен маршрут: път III-208 АМ \"Хемус\" – с. Ветрино - път I-2 Ветрино – Шумен - АМ \"Хемус\". \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.02", "title": "Варна: Временно се спира движението при км 384 на АМ \"Хемус\", в посока София поради изтеглянето на катастрофирал ТИР"}
{"url": "http://www.focus-news.net/news/2018/07/02/2540720/zam-ministar-denitsa-nikolova-shte-otkrie-izgraden-sas-sredstva-ot-oprr-priyut-za-bezdomni-litsa-v-grad-gorna-oryahovitsa.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в церемонията по откриване на проекта „Изграждане на приют в град Горна Оряховица”. Събитието ще се състои на 3 юли от 11.00 часа в град Горна Оряховица, кв. „Пролет”. Това съобщиха от пресцентъра на  Министерство на регионалното развитие и благоустройството . Проектът включва изграждане на приют за бездомни лица с прилежащото му дворно пространство, доставка и монтаж на оборудване и обзавеждане. \r\nФинансиран е по Оперативна програма „Региони в растеж” 2014 - 2020 г. и е на обща стойност от над 745 хил. лв.", "date": "2018.07.02", "title": "Зам.-министър Деница Николова ще открие изграден със средства от ОПРР приют за бездомни лица в град Горна Оряховица"}
{"url": "http://www.focus-news.net/news/2018/07/02/2540705/evrodeputatat-momchil-nekov-vazhno-e-da-ostane-podpomaganeto-za-sektora-ovtsevadstvo-i-kozevadstvo-na-segashnite-niva-i-da-se-zasilyat-pomoshtite-za-organizatsiya-na-proizvoditelite.html", "text": "Важно е да остане подпомагането за сектора овцевъдство и козевъдство на сегашните нива и да се засилят помощите за организация на производители. Това каза евродепутатът от Групата на прогресивния алианс на социалистите и демократите в Европейския парламент Момчил Неков по време на форума “Визия за овцевъдството и козевъдството в България 2018 - 2027“,  предаде репортер на  Агенция „Фокус“.  Според Неков сред предизвикателствата за сектора са несигурността на доходите, силният внос от трети страни и демографско-възрастовия профил на производителя, както и липсата на маркетингов подход .„Много важно е да остане подпомагането за сектора на сегашните нива и да се засилят помощите за организация на производителите“, каза той и поясни, че такава мярка ще бъде отворена през септември 2018 г. Евродепутатът отчете, че нашите производители са организирани на 5%, а във Франция тези нива са 95 %. Момчил Неков обясни, че в сектора има бъркотия и обърна внимание, че миналата седмица в Европейския парламент е получено писмо от френска асоциация, която е притеснена, че ще има много голям пробив на говедовъдството от Мексико, а за овцевъдството и козевъдството от Австралия и Нова Зеландия. \"Французите са доста добри в своите политики, защото смятат да станат европейски лидер. На нас не ни пречи толкова вноса от Австралия и Нова Зеландия, въпреки че и в България се консумира такова месо в по-осезаеми количества. За нас изключителен проблем би означавал френският производител, тъй като те ще искат да станат доминантни. Ако те имат добро национално подпомагане, ние едва ли ще можем да се справим с тези предизвикателства\", каза Неков. Той заяви, че  страната ни и конкретно Министерство на земеделието, храните и горите трябва да имат своята позиция. „Тук съм като представител на България в Европейски парламент, тук съм като заинтересовано лице, което наистина иска да помогне на сектора. В компетенциите ми е да запозная българските органи, българските производители за предизвикателстата пред сектора, за пропуснати възможности, които тепърва трябва да наваксваме и в същото време да можем да парираме проблеми от глобално естество с търговските споразумения, които биха попречили доста на сектора\", каза евродепутатът.  \r\nДеница КИТАНОВА", "date": "2018.07.02", "title": "Евродепутатът Момчил Неков: Важно е да остане подпомагането за сектора овцевъдство и козевъдство на сегашните нива и да се засилят помощите за организация на производителите"}
{"url": "http://www.focus-news.net/news/2018/07/02/2540717/pazardzhik-otchita-se-spad-v-nivata-na-osnovnite-reki-v-oblastta.html", "text": "Отчита се спад в нивата на основните реки в областта, сочи справка на  Националния институт по метеорология и хидрология . Река Марица е понижила нивото си 13 см при Пазарджик, а нивото и при град Белово остава непроменено за последните 24 часа. Нивото на река Тополница при село Поибрене също спада с 18 см. Река Чепинска е с по-ниско ниво със 7 см при Велинград.", "date": "2018.07.02", "title": "Пазарджик: Отчита се спад в нивата на основните реки в областта"}
{"url": "http://www.focus-news.net/news/2018/07/02/2540719/montana-piyan-shofyor-se-e-udaril-v-spirka-na-gradskiya-transport.html", "text": "На 1 юли около 7.30 часа в Монтана 24-годишен водач на лек автомобил при движение с несъобразена с пътните условия скорост реализира ПТП, като се удря в спирка на градския транспорт на бул. \"Арнолди\" до бл. 20. Това съобщиха от  ОДМВР-Монтана . Вследствие на възникналото автопроизшествие са причинени значителни материални щети на автобусната спирка, собственост на община Монтана. При пристигането на място служители на Пътна полиция при ОДМВР Монтана е извършена проба с техническо средство на водача за употреба на алкохол, при което са отчетени 1,67 промила алкохол в издишания от него въздух. По случая е образувано досъдебно производство в РУ Монтана.", "date": "2018.07.02", "title": "Монтана: Пиян шофьор се е ударил в спирка на градския транспорт"}
{"url": "http://www.focus-news.net/news/2018/07/02/2540721/vidin-40-godishen-mazh-e-zaginal-pri-katastrofa-v-s-struindol-obsht-belogradchik.html", "text": "40-годишен мъж е загинал при катастрофа в с. Струиндол, общ.Белоградчик. Това съобщиха от  ОДМВР-Видин . На 29 юни в 20.08 часа на тел.112 било получено съобщение за пътнотранспортно произшествие в Струиндол, общ. Белоградчик. Пристигналите на местопроизшествието служители на реда установили катастрофирал лек автомобил „БМВ” без регистрационни табели, а в него тялото на ползвателя му – 40-годишен жител на селото. Според първоначалните данни колата излязла от пътя, блъснала се в метален парапет на мост и паднала в дерето под него. В близост до мястото било 17-годишно момче от селото, което признало пред разследващите, че шофирало автомобила. При тестването с  дрегер, пробата на младежа  -неправоспособен, отчела наличие на алкохол 1.08 промила. Той отказала да даде кръв за медицинско изследване, задържан бил за срок до 24 часа. Работата по случая продължава, в РУ-Белоградчик е образувано досъдебно производство.", "date": "2018.07.02", "title": "Видин: 40-годишен мъж е загинал при катастрофа в с. Струиндол, общ. Белоградчик"}
{"url": "http://www.focus-news.net/news/2018/07/02/2540723/haskovo-turski-shofyor-e-zadarzhan-za-podkup-na-patya.html", "text": "51-годишен турски водач е задържан за подкуп на пътя. Това съобщиха от пресцентъра на ОДМВР-Хасково. На 30 юни в 21.40 часа, автопатрул от РУ Свиленград спират в града за проверка лек автомобил Шкода, шофиран от задържаният. Мъжът е бил без обезопасителни колани, за което му е обяснено, че ще бъде съставена глоба с фиш. За да избегне санкцията водачът е поставил в патрулната кола банкнота от 20 лева.В същия момент е задържан от полицаи Димитър Георгиев и Драган Драганов по образуваното бързо производство по чл.304 ал.1 от НК.", "date": "2018.07.02", "title": "Хасково: Турски шофьор е задържан за подкуп на пътя"}
{"url": "http://www.focus-news.net/news/2018/07/02/2540716/evrodeputatat-momchil-nekov-parvite-edna-dve-godini-za-mladiya-fermer-sa-kritichni-i-toy-tryabva-da-bade-stimuliran.html", "text": "Първите една-две години за младия фермер са критични и той трябва да бъде стимулиран. Това каза евродепутатът от Групата на прогресивния алианс на социалистите и демократите в Европейския парламент Момчил Неков по време на форума “Визия за овцевъдството и козевъдството в България 2018 - 2027“,  предаде репортер на  Агенция „Фокус“.   \"Трябва да се действа комплексно от гледна точка на смяната на генерацията, за да вкараме млади фермери. Една от мерките, които съм предложил и която беше одобрена беше за млад фермер в планинските региони\", допълни евродепутатът. Той поясни, че може да се подомогне секторът на национално ниво с безлихвени кредити. Неков обясни, че първите една-две години на младия фермер са критични и той трябва да бъде стимулиран. \"Като държава трябва да ги обзпечим, за да могат те да стартират\", каза още евродепутатът във връзка с младите фермери. Според него държавата трябва да поддържа пасищата в добро състояние. По думите му друг потеницал на сектора е търсенето на нови пазари, биосертифицирането на продуктите, защитата по схемите за качество и запазване на поминъка в селските региони.  \r\nДеница КИТАНОВА", "date": "2018.07.02", "title": "Евродепутатът Момчил Неков: Първите една-две години за младия фермер са критични и той трябва да бъде стимулиран"}
{"url": "http://www.focus-news.net/news/2018/07/02/2540722/zam-ministar-tsvetan-dimitrov-v-evropa-se-nablyudava-renatsionalizatsiya-v-ovtsevadstvoto-i-kozevadstvoto.html", "text": "В Европа се наблюдава ренационализация в овцевъдството и козевъдството. Това каза заместник-министърът на земеделието, храните и горите Цветан Димитров по време на форума “Визия за овцевъдството и козевъдството в България 2018 - 2027“,  предаде репортер на  Агенция „Фокус“.  „Искам да благодаря на организаторите, затова че се постараха да направят този необходим форум. Много разчитаме на хората, които работят в европейските институции, за да може това, което се прави и искаме да се направи в България, да бъде чуто там и да бъде прието. От присъединяването си в ЕС постоянно говорим, че в Европа има една ренационализация, по-скоро национализация на политиката в овцевъдството и козевъдството“, каза той. По думите му тези сектори са оставени на решенията на отделните държави-членки. „За кравето мляко се изписаха сигурно 10 страници изисквания, овчето даже не е споменато“, коментира заместник-министър Димитров.  \r\nДеница КИТАНОВА", "date": "2018.07.02", "title": "Зам.-министър Цветан Димитров: В Европа се наблюдава ренационализация в овцевъдството и козевъдството"}
{"url": "http://www.focus-news.net/news/2018/07/02/2540713/evrodeputatat-momchil-nekov-valnata-mozhe-da-se-sertifitsira-kato-biologichen-produkt-i-ottam-tsenata--shte-bade-korenno-razlichna.html", "text": "Вълната може да се сертифицира като биологичен продукт и оттам цената ѝ ще бъде коренно различна. Това каза евродепутатът от Групата на прогресивния алианс на социалистите и демократите в Европейския парламент Момчил Неков по време на форума „Визия за овцевъдството и козевъдството в България 2018 - 2027“, предаде репортер на  Агенция „Фокус“ . По думите на Неков по-добре вълната да се сертифицира, а не да се правят европейски дрехи със суровини от Бангладеш и от Тайланд. Според него това е възможност, която се пропуска в сектора. „Вълната е естествен продукт, който се изкупва на смешни цени“, каза Неков и обърна внимание, че в момента вълната се продава за 0,5 лв/кг. Неков отбеляза, че не се използват възможностите, които схемите за качество на селскостопанските храни и продукти, предлагат.  \r\nПо думите му по отношение на конкуренцията с другите видове месо, сектор козевъдство и овцевъдство изостава и не се използват схемите за качество. Неков коментира, че хората са склонни в по-големите градове да доплащат допълнително, защото смятат, че купуват по-качествен продукт, с по-добри здравословни качества, с по-малко пестициди, т.е. потребителят все повече обръща внимание на това. \r\nДеница КИТАНОВА", "date": "2018.07.02", "title": "Евродепутатът Момчил Неков: Вълната може да се сертифицира като биологичен продукт и оттам цената ѝ ще бъде коренно различна"}
{"url": "http://www.focus-news.net/news/2018/07/02/2540725/haskovo-grazhdanite-veche-mogat-da-zaplashtat-dalzhimite-danatsi-chrez-virtualen-pos-terminal.html", "text": "От днес гражданите на община Хасково могат да заплащат дължимите данък върху недвижими имоти, данък МПС, такса битови отпадъци по електронен път (виртуален ПОС терминал). Плащането става чрез дебитни и кредитни карти през сайта на Община Хасково. За целта е необходимо ЕГН и КИН, който всички граждани са получили с годишните съобщения за дължими данъци и такси битови отпадъци. КИН може да бъде получен и от Общинска данъчна дирекция. \r\nДължимите суми могат да бъдат платени както и до сега на гише в брой, на гише чрез ПОС терминал, по банков път, на касите на „Български пощи“ и „Easypay“.", "date": "2018.07.02", "title": "Хасково: Гражданите вече могат да заплащат дължимите данъци чрез виртуален ПОС терминал"}
{"url": "http://www.focus-news.net/news/2018/07/02/2540726/pernik-politsiyata-izyasnyava-sluchay-na-poboy.html", "text": "Служители от Второ РУ в Перник изясняват случай на побой. Това съобщиха от  ОДМВР-Перник . Инцидентът е станал на 30 юни около обяд, на ул. „Ю. Гагарин“, до жилищен блок. 54-годишен мъж с постоянен адрес гр. София се оплакал, че е възникнал скандал между него и друг мъж, който му нанесен побой  и по-късно се качил в лек автомобил „Мерцедес“ и се оттеглил в неизвестна посока. Органите на реда изясняват обстоятелствата и причинете за случилото се. \r\nОбразувано е досъдебно производство.", "date": "2018.07.02", "title": "Перник: Полицията изяснява случай на побой"}
{"url": "http://www.focus-news.net/news/2018/07/02/2540727/montana-73-godishen-mazh-e-zaplashval-s-bradva-zhena-si-i-politsaite-proverili-signala.html", "text": "На 1 юли в 15.08 часа е получен сигнал от тел.112 за мъж, отправящ закани с брадва на жена си в частен дом в Берковица. Това съобщиха от  ОДМВР-Монтана . При посещение на сигнала от дежурен автопатрул на РУ Берковица служителите са установили В.Н./73 г./ от Берковица да размахва брадва срещу 72-годишната си жена и да отправя закани за убийство. При опит на полицаите да потушат възникналия скандал между семейството, В.Н. се обръща с брадвата си към тях, като отправя закана, че ще ги убие. В.Н. е задържан за срок от 24 часа по ЗМВР. По случая е образувано бързо производство по чл.144, ал.2 от НК.", "date": "2018.07.02", "title": "Монтана: 73-годишен мъж е заплашвал с брадва жена си и полицаите, проверили сигнала"}
{"url": "http://www.focus-news.net/news/2018/07/02/2540718/makfaks-makedoniya-ramush-haradinay-prizova-za-vklyuchvaneto-na-sasht-ili-germaniya-v-dialoga-mezhdu-belgrad-i-prishtina.html", "text": "Министър-председателят на Косово Рамуш ХарадинаЙ призова за включването на САЩ или Германия в диалога за нормализирането на двустранните отношения между Белград и Прищина, подчертавайки, че този ход може да доведе до резултат в преговорите, предава македонската информационна агенция  „Макфакс“ .  \r\n„Скептичен съм, че би могло да се стигне до резултат в този диалог, защото това са същите хора, това са Могерини и Айнхорст, президентите Тачи и Вучич, същите актьори за период от пет години. Не разбирам как изведнъж нещо може да се промени, така че нещата да се движат\", коментира Харадинай по време на консултативна среща на партията му - „Алианс за бъдещето на Косово“.  \r\nВ тази връзка според Харадинай включването на нови страни в диалога е единственият начин за промяна на хода му.  \r\n„Представете си да отидем в Брюксел и да се върнем без споразумение за енергетиката, това е дори нещо малко. Търсим нови сили в диалога, да дойдат американци. Ако те кажат, че това е въпрос на Европа, ние ще продължим да седим на масата за преговори и да позволяваме на Европа да поеме въпроса в свои ръце, но нека да помогне й Германия\", бе предложението на Харадинай. Тереза Герова", "date": "2018.07.02", "title": "„Макфакс“ (Македония): Рамуш Харадинай призова за включването на САЩ или Германия в диалога между Белград и Прищина"}
{"url": "http://www.focus-news.net/news/2018/07/02/2540728/dobrich-v-grada-shte-se-provede-shou-konkursat-mini-mis-i-mini-mistar.html", "text": "Актрисата и телевизионна водеща Илиана Балийска с нейното шоу-конкурс „Мини Мис и Мини Мистър” ще бъдат отново в Добрич на 20 юли 2018 г. от 18.00 часа на сцената на пл. „Свобода”. Това съобщиха от пресцентъра на  Общината . Проявата се осъществява под патронажа на кмета на Община град Добрич Йордан Йорданов и е част от юбилейния ХХ Фестивал на детското творчество „Малки Големи Таланти“. Единственият лицензиран конкурс “Мини Мис и Мини Мистър” е запазена марка на актрисата Илиана Балийска. Една възможност за творческа и телевизионна изява на малките големи таланти от 3 до 12 години. \r\nШоуто „Талантиада“ се реализира в две възрастови групи: от 3 до 6 години и от 7 до 12 години. При мини госпожиците първият тур е манекенска изява, втори тур - танцуват по песни от шоуто и трети тур - индивидуална изява (без ограничения - артистична, творческа, музикална, спортна и др.) \r\nПри мини господата: първи тур - артисти - културисти, втори тур - канадска борба и танци по песни от шоуто, трети тур - индивидуална изява, решаваща за крайното класиране. \r\nНосителите на титлата “Мини Мис и Мини Мистър” ще представят Община град Добрич на юбилейния ХХ Национален конкурс „Мини Мис и Мини Мистър“ България 2018 на 29 септември в Националния дворец на децата в София. \r\nВсяко дете може да бъде на сцената и да изяви своя талант. На призьорите се раздават награди. \r\nЖелаещите да участват в Палавото шоу да заповядат на 20 юли 2018 г. на сцената \r\nна площад „Свобода”. Записването на всички участници е един час по-рано от началото на шоуто - 17.00 часа. Участието е безплатно, но задължително с усмивки.  \r\nОрганизаторите – Община град Добрич и Илиана Балийска, очакват участниците, техните родители, баби и дядовци и всички, за които децата са извор на вдъхновение и радост да бъдат част от този празник на таланта.", "date": "2018.07.02", "title": "Добрич: В града ще се проведе шоу-конкурсът „Мини Мис и Мини Мистър”"}
{"url": "http://www.focus-news.net/news/2018/07/02/2540730/pregled-na-osnovnite-temi-vav-varnenskiya-pechat.html", "text": "„Най-голямото поскъпване на тока е във Варненско – с 2.78%“ е водещото заглавие в днешния брой на вестник  „Черно море“ . Изданието допълва, че парното скача с 4,89%, а средното увеличение на цената за страната е 7.33%. „Синята зона“ все още не е пусната, не изпращайте sms за паркиране“ е друга водеща публикация в понеделник. Редакцията е препечатала предупреждението на градската управа, гражданите да не  изпращат sms за паркиране. Според информацията на Общинското предприятие „Паркинги и синя зона“, всеки, който вече е пуснал sms, може да се обади на тел. 070 070 352, където ще получи информация как да си върне парите. „През изминалата година петима магистрати от Административен съд – Варна, изнесоха уроци пред ученици“, гласи друга публикация в броя в понеделник. Изданието продължава на образователна тема и с друга новина на втора страница – „Десетокласници от ВТГ почетоха с театрален фестивал Добри Войников“. Събитието е било посветено на 150 години от написването на най-великите постановки на Добри Войников. „Свободни места за I, клас има в 22 училища“, съобщава още вестникът. По данни на Дирекция „Образование и младежки дейности“ подаването на документи ще става на място в училищата. От там припомнят, че родители, които не запишат в училище децата си, носят наказателна отговорност съгласно Закона за предучилищното и училищното образование. „Липсата на подготвени кадри е основният проблем пред развитието на ядрената енергетика у нас“, гласи друга публикация в днешния брой. Изданието цитира мнения на участници в годишния енергиен форум, провел се в край Варна, като според тях липсата на достатъчно подготвени кадри може да се окаже един от най-сериозните проблеми за развитието на ядрената енергетика у нас. „Нужни са инвестиции в СПА и медицинския туризъм“, се казва в една от публикациите на трета страница. Печатното издание цитира данни на президента на Югоизточно-европейския медицински форум доц. Андрей Кехайов. Според него стъпки и инвестиции от страна на държавата за развитието на медицинския и СПА туризъм трябва да се предвидят при разработването на националната стратегия за здравната политика. В друга новина се съобщава за единадесетата международна научно-приложна конференция „Цифрова икономика и блокчейн технологии“, която събра край Варна представители на 14 български и 8 чуждестранни университета. Събитието се проведе под патронажа на българския еврокомисар Мария Габриел. Организатор е Асоциацията на преподавателите по икономика и управление в индустрията. Съорганизатори са държавните висши училища във Варна. „Близо 1 милиард лева отпуска държавата за нови кораби за флота“, гласи друга публикация. В информацията се допълва, че правителството е одобрило актуализирания проект за покупката на два многофункционални модулни патрулни кораба на стойност 984 млн. лв. „Отмениха оправдателната присъда на лекар, причинил смъртта на 23-годишна“, гласи водещото заглавие на четвърта страница в днешния брой. „Шест години и половина след смъртта на 23-годишната варненка, настъпила след операция на сливици в частна клиника, Варненският апелативен съд отмени оправдателната присъда на първата съдебна инстанция и присъди на д-р Д. Г , лекар „Уши, нос, гърло“, година и половина лишаване от свобода, чието изтърпяване отложи с тригодишен изпитателен срок“, се казва в публикацията.", "date": "2018.07.02", "title": "Преглед на основните теми във варненския печат"}
{"url": "http://www.focus-news.net/news/2018/07/02/2540732/dobrich-v-oblastta-lipsvat-tsentrove-za-nastanyavane-na-detsa-i-litsa-s-deviantno-povedenie-i-na-litsa-s-altshaymer.html", "text": "В областта липсват центрове за настаняване на деца и лица с девиантно поведение и на лица с алцхаймер. Това сочи доклад за социалните услуги в област Добрич, представен на обществено обсъждане на проекта на Концепция на Закона за социалните услуги в областна администрация, предаде кореспондент на  Радио „Фокус” – Варна . Според доклада областта е с добри социални услуги за хората в нужда. Като проблем е изтъкнат факта, че голяма част от социалните услуги са съсредоточени в областния център, но е изразена надежда, че с новия закон ще се предостави възможност определени услуги да има възможност да се ползват от няколко общини, което до голяма степен ще бъде в полза на хората в различните населени места. Участниците в общественото обсъждане са споделили мнение относно диференциране на финансирането на услугите, което ако бъде прието, ще даде възможност да се отчита по-реално индивидуалната потребност на всеки един човек с увреждане, спрямо определения и приет към момента единен стандарт. До 4 юли в деловодството на Областна администрация – Добрич е възможно да се подават предложения и мнения по проекта на Концепция на Закон за социалните услуги, които ще бъдат препратени във вида на постъпването им до Министерството на труда и социалната политика, за да бъдат обсъдени. \r\nЖулиета НИКОЛОВА", "date": "2018.07.02", "title": "Добрич: В областта липсват центрове за настаняване на деца и лица с девиантно поведение и на лица с алцхаймер"}
{"url": "http://www.focus-news.net/news/2018/07/02/2540731/blagoevgrad-obshtestveniyat-posrednik-d-r-valentin-vasilev-shte-provede-priemen-den-na-4-yuli.html", "text": "Общественият посредник на Благоевград доц. д-р Валентин Василев ще проведе приемен ден на 4 юли 2018 г. Това съобщиха от пресцентъра на  Община Благоевград . Промяната е еднократна в рамките на настоящата седмица. Часът за прием остава същият - от 13.30 часа до 17.00 часа, в стая 410, в сградата на Община Благоевград. Всеки гражданин може да осъществи връзка с доц. д-р Валентин Василев и на e-mail адрес: ombudsman_blgd@blgmun.com.", "date": "2018.07.02", "title": "Благоевград: Общественият посредник д-р Валентин Василев ще проведе приемен ден на 4 юли"}
{"url": "http://www.focus-news.net/news/2018/07/02/2540729/zamestnik-ministar-tsvetan-dimitrov-zdraveopazvaneto-na-zhivotnite-v-pogranichnite-rayoni-na-es-vinagi-shte-bade-problem.html", "text": "Здравеопазването на животните в пограничните райони на ЕС винаги ще бъде проблем. Това каза заместник-министърът на земеделието, храните и горите Цветан Димитров по време на форума „Визия за овцевъдството и козевъдството в България 2018 - 2027“, предаде репортер на  Агенция „Фокус“ . Димитров коментира, че не може години наред ЕК да няма политика за граничните райони на ЕС. „Не може години наред ние всеки път да искаме някакви извънредни решения, извънредни подпомагания за решаване на въпроси“, добави той.  \r\nПо думите му тази сутрин пак се е търсело решение на това как да бъдат възмездени хората в Ямболско и Бургаско, където бяха евтаназирани много животни заради огнища на чума и отбеляза, че за това са необходими между 6 и 8 месеца. „Това е апелът ми към хората работещи в Брюксел да направят така, че в пограничните райони в държавите-членки да могат да реагират финансово в рамките на 10-20 дена“, каза заместник-министърът.  \r\nЦветан Димитров коментира още, че здравеопазването на животните в пограничната част на Европа винаги ще бъде проблем. „С климатичните промени, още по-големи проблеми ще станат“, допълни той. „Ветеринарната медицина отдавна не е да ходиш със спринцовката и да боцкаш,  а политика и превенция. Трябва да включим мерки за това“, каза заместник-министърът. \r\nДеница КИТАНОВА", "date": "2018.07.02", "title": "Заместник-министър Цветан Димитров: Здравеопазването на животните в пограничните райони на ЕС винаги ще бъде проблем"}
{"url": "http://www.focus-news.net/news/2018/07/02/2540733/blagoevgrad-9-godishno-momche-e-blasnato-ot-avtomobil-dokato-presicha.html", "text": "Около 16.00 часа на 30 юни е получен сигнал, че лек автомобил „Пежо“ с 20-годишна водачка от Сандански, движейки се с несъобразена с пътните условия скорост, в посока от село Марчево към село Огняново, община Гърмен, е блъснала 9-годишно момче, пресичащо пътното платно. Това съобщиха от  ОДМВР-Благоевград . Детето е с охлузна рана в областта на главата и след извършен медицински преглед е освободено за домашно лечение.", "date": "2018.07.02", "title": "Благоевград: 9-годишно момче е блъснато от автомобил, докато пресича"}
{"url": "http://www.focus-news.net/news/2018/07/02/2540735/plovdiv-otkriti-sa-telata-na-57-godishen-mazh-i-mayka-mu-v-apartament-v-na-bul-balgariya.html", "text": "Откриха мъртви майка и син в апартамент в Пловдив. Това съобщи за  Радио „Фокус” - Пловдив  говорителят на ОДМВР. Сигналът е подаден от съседите в събота, към 19.20 часа за силна миризма от апартамент на бул. „България” 30. Апартаментът е бил отключен от пожарникарите. Открити са телата на 57-годишен мъж и на майка му на 87 години. При огледа в присъствие на лекар е установено, че няма данни за насилие. По случая е образувано досъдебно производство. \r\nЦветана ТОНЧЕВА", "date": "2018.07.02", "title": "Пловдив: Открити са телата на 57-годишен мъж и майка му в апартамент в на бул. „България”"}
{"url": "http://www.focus-news.net/news/2018/07/02/2540736/pazardzhik-zadarzhan-e-17-godishen-mladezh-ot-rakitovo-otkradnal-blizo-3-000-leva.html", "text": "Младеж, извършил домова кражба е задържан от велинградски полицаи, съобщиха от  ОДМВР в Пазарджик . В РУ - Велинград е получен сигнал от жител на Ракитово, че крадец е проникнал в жилището му. От там била извършена кражба на около 3 000 лева. При проведеното разследване на местните криминалисти бил задържан 17-годишен младеж от същия град. У него е открита и откраднатата сума. По случая е образувано полицейско производство.", "date": "2018.07.02", "title": "Пазарджик: Задържан е 17-годишен младеж от Ракитово, откраднал близо 3 000 лева"}
{"url": "http://www.focus-news.net/news/2018/07/02/2540737/sport-andi-mari-se-otkaza-ot-uchastie-na-uimbaldan.html", "text": "Бившият номер едно в света Анди Мъри се отказа от участие в Уимбълдън по-малко от 24 часа преди началото на турнира. Шотландецът, който спечели титлите през 2013 и 2016-та година, обяви в социалните медии, че той и екипът му са положили всички възможни усилия, за да бъде готов за турнира, но все още не се намира в оптимална форма, за да участва във формат три от пет сета. \r\nМъри, който се подложи на операция на бедрото, увери, че започва тренировки на твърди кортове, за да успее да се подготви за началото на сезона на тази настилка.", "date": "2018.07.02", "title": "Спорт: Анди Мъри се отказа от участие на Уимбълдън"}
{"url": "http://www.focus-news.net/news/2018/07/02/2540724/dimitar-nikolov-kmet-na-burgas-bozhidar-dimitrov-bezsporno-e-edna-ot-golemite-figuri-na-balgarskoto-savremie-i-lipsata-mu-dalgo-shte-tezhi.html", "text": "Божидар Димитров безспорно е една от големите фигури на българското съвремие и липсата му дълго ще тежи. Това каза кметът на Община Бургас Димитър Николов в съболезнователен адрес по повод кончината на проф. Божидар Димитров, съобщиха от пресцентъра на  Общината . „Българската наука загуби уникален ум, а Бургас един от най-силните си застъпници. Аз загубих приятел. Божидар Димитров безспорно е една от големите фигури на българското съвремие и липсата му дълго ще тежи. Но след него остава много: написани книги, построени и възстановени църкви и паметници, не на последно място – приповдигнатото самочувствие на българина, че сме народ с история, но и с бъдеще. Бургас и всички околни градове от нашата област дължим специална благодарност за усилията и енергията, с които професор Димитров последователно работи за развитието на така наречения културно-исторически туризъм. С негова помощ станахме много по-интересни за нашите гости и по-разпознаваеми на туристическия пазар. Божидар Димитров беше вярващ човек. И направи така, че в Бургас да се съхраняват частица от Христовия кръст и част от мощите на нашия градски закрилник свети Николай. Сбогом, професоре, ще ни липсваш, но много хора в Бургас винаги ще те помнят с добро!“, каза кметът Николов.", "date": "2018.07.02", "title": "Димитър Николов, кмет на Бургас: Божидар Димитров безспорно е една от големите фигури на българското съвремие и липсата му дълго ще тежи"}
{"url": "http://www.focus-news.net/news/2018/07/02/2540739/blagoevgrad-nad-1-600-uchastnitsi-se-vklyuchiha-v-parviya-natsionalen-festival-za-narodno-tvorchestvo-folklorna-magiya-v-bansko.html", "text": "Заключителна вечер на фестивала „Фолклорна магия“, който продължи в периода 29, 30 юни и 1 юли, се проведе в Банско. Георги Янев и орк. Орфей поставиха невероятен финал на първото издание на празника на народното творчество пред гостите на събитието, дошли от различни населени места, за да видят и чуят най-големите звезди на народната музика у нас. Това съобщиха от пресцентъра на  Община Банско . Фестивалната програма започна от сутринта. През целия ден и вечерта всеки можеше да опита вкусни специалитети от българската национална кухня и да се разходи из изложението на традиционни стоки, храни, напитки и занаяти в Градски парк, Банско. Конкурсната програма отново продължи на двете сцени през целия ден, а в края на деня се проведе официалното награждаване. \r\nВ обедната празнична програма за първи път беше представен „Главеж“ – фрагмент от Банска сватба. Представители от Народно читалище „Никола Вапцаров – 1894“ с хореограф Десислава Баханова, сценарий Мария Пицина и музика Димитър Касапинов, демонстрираха обичая облечени в традиционни фолклорни дрехи. „Главежът“ започна от входа на Градски парк, Банско през цялото изложение на „Фолклорна магия“, съпроводено от изпълнение на гайда на живо. За финал сватбарите се качиха на Сцена 1 и продължиха с въвеждане на булката в новия ѝ дом. Демонстрацията завърши с кръшни хора, под музиката на банската песен. След „Главежа“ в обедната концертна програма участие взеха талантливите сестри Ива и Велислава Костадинови. Малко по-късно на фестивалната сцена се качиха и народната изпълнителка Бинка Добрева, която беше част и от фестивалното жури, под акомпанимента на акордеониста Александър Райчев. Солистката на „Мистерията на българските гласове“ получи любовта на всички посетители на събитието, като изпя част от най-обичаните песни на България. \r\nСлед представянето на самодейците-победители в конкурса за пеене, свирене, танци и демонстрация на обичаи, вечерната музикална програма на „Фолклорна магия“ продължи с появата на Бански старчета. Местната формация представи типични за региона песни и повдигна още повече настроението на всички посетители. След тях в празника на народното творчество участие взе Илиян Михов – Баровеца, който беше част и от фестивалното жури в конкурсната програма. Освен с народни песни, познатият на всички изпълнител зарадва гостите на събитието с музикално изпълнение на кларинет. \r\nСлед него на фестивалната сцена излезе достолепната Гуна Иванова. Певицата на народа изпя част от най-обичаните свои песни, заедно с танцова формация „Майсторите на танца“. \r\nГвоздеят на програмата бяха професионалистите от орк. Орфей и Георги Янев. Виртуозите на народния фолклор демонстрираха богата музикална програма и забавляваха гостите близо два часа. В края на изпълнението им, публиката в Градски парк, Банско пожела продължение на програмата и извика орк. Орфей на бис. \r\nС много познати и любими песни, хора под различни ритми, вкусни специалитети и традиционни напитки беше сложен и грандиозният финал на първото издание на Национален фестивал за народно творчество „Фолклорна магия“, Банско. По време на трите фестивални дни в конкурсната програма на „Фолклорна магия“ участие взеха над 1600 самодейци от различни краища на България. Те демонстрираха традициите и народната музика на страната облечени в автентични носии и накити.", "date": "2018.07.02", "title": "Благоевград: Над 1 600 участници се включиха в първия Национален фестивал за народно творчество „Фолклорна магия“ в Банско"}
{"url": "http://www.focus-news.net/news/2018/07/02/2540740/dobrich-prodalzhavat-deynostite-ot-integriraniya-proekt-za-podobryavane-na-vodniya-sektor-na-grada.html", "text": "Продължават дейностите от интегрирания проект за подобряване на водния сектор на града, предаде кореспондентът на  Радио „Фокус” – Варна . Днес строителни работи се изпълняват по улиците „Никола Петков“ от ул. „Стефан Стамболов“ до ул. „Димитър Ковачев“, „Липите“, „Дуранкулак“, „Митко Палаузов“, „Емона“ от ул. „Цар Освободител“ до ул. „Агликина поляна“, в ж.к. „Строител“, „Ружа“, „Ропотамо“ към „Синчец“, „Чая“, „Росица“, ул. „Боряна“ от ул. „Каменица“ до ул. „Ружа“. Дейностите по тези обекти продължават до 8 юли.  \r\nЖулиета НИКОЛОВА", "date": "2018.07.02", "title": "Добрич: Продължават дейностите от интегрирания проект за подобряване на водния сектор на града"}
{"url": "http://www.focus-news.net/news/2018/07/02/2540738/zam-ministar-tsvetan-dimitrov-evrodeputatite-tryabva-da-napravyat-taka-che-ovtsevadstvoto-i-kozevadstvoto-v-evropa-da-izlyazat-ot-anonimnost.html", "text": "Евродепутатите трябва да направят така, че овцевъдството  и козевъдството в Европа да излязат от анонимност. Това каза заместник-министърът на земеделието, храните и горите Цветан Димитров по време на форума „Визия за овцевъдството и козевъдството в България 2018 - 2027“, предаде репортер на  Агенция „Фокус“ . Димитров коментира, че не са много държавите като България, които произвеждат четири вида млека и отбеляза, че в нито един европейски документ не се говори за биволско мляко.  \r\nЗаместник-министърът отчете, че през 2007 г. в едно стопанство средно е имало по 10 овце, а през 2014 г. те са били 24, а 2017 – 48. „Това е една крачка в правилната посока. По отношение на разпределението им, т.е. вече вертикалната структура на овцевъдството. Ако 2007 г. 480 хил. овце са били в стопанствата от 1 до 200 овце, 2017 г. 770 хил. са в стопанствата от 100 и повече овце. Имаме едно концентриране на стопанства, което считаме, че е добър ход и добро развитие. Тогава новите технологии на отглеждане, на хранене и развъждане и прилагането на маркетинговите стандарти и ако щете защитените наименования могат да се случат по-лесно“, поясни заместник-министърът.  \r\nВъв връзка със селекционния контрол Димитров обясни, че ако при приемането ни в ЕС сме имали 120 и 130 хил. овце общо, към края на миналата година те са 360 хил. „Ако в началото на периода фермите, които са били със селекционен контрол са били 0,7%, а животните в тях 9%, 2014 г. животните по селекционен контрол са 20%, а в момента са 27%. Колкото и да сме нихилистично настроени към себе си, очевидно трудът на развъдните организации дава плод“, допълни заместник-министърът. По думите му това обаче не е навсякъде и селекционният прогрес в някои от породите е в регрес.  \r\nДеница КИТАНОВА", "date": "2018.07.02", "title": "Зам.-министър Цветан Димитров: Евродепутатите трябва да направят така, че овцевъдството и козевъдството в Европа да излязат от анонимност"}
{"url": "http://www.focus-news.net/news/2018/07/02/2540742/zam-kmetat-na-sofiya-irina-savina-predstoi-da-badat-remontirani-48-sgradi-na-uchilishta-i-detski-gradini-v-stolitsata.html", "text": "Предстои да бъдат ремонтирани 48 сгради на училища и детски градини на територията на Столична община. Това каза заместник-кметът на Столична община с ресор „Инвестиции и строителство“ Ирина Савина по време на пресконференция във връзка със започващите строителни и ремонтни дейности в училища и детски градини на територията на столицата, предаде репортер на  Агенция „Фокус“ . \r\n„26 от тях са с оперативно финансиране от програма „Региони в растеж“. Техните ремонти ще започнат след 5 юли и ще продължат повече от година и половина. Останалите 22 обекта, които ще ремонтираме, са т.нар. „летни ремонти“ на сгради на училища и ще започнат след 20 юли и ще завършат до 14 септември. Те се намират на територията на 15 района – „Красно село“, „Възраждане“, „Триадица“, „Витоша“, „Илинден“, „Кремиковци“, „Панчарево“ и др. Работим на територията на цялата столица“, каза още тя.  \r\nЗам.-кметът на София припомни, че стойността на проекта по ОП „Региони в растеж“ е 63,6 млн. лв. и посочи, че средствата ще бъдат за ремонт на стаи, монтаж на СОТ и пожароизвестителни системи, енергийна ефективност и технически обследвания, реновиране, създаване на нова сграда и др. „За 17 от обектите вече имаме избрани инвеститори. За един след обжалване на процедурата за избора на изпълнител - 51-ва детска градина, вече е избран такъв. А 8 в момента са в процедура по избор на изпълнител, като забавянето идва от там, че процедурата беше обжалвана от един от кандидатите. Офертите за тези 8 обекта ще бъдат отворени днес и ако няма обжалване, до края на септември трябва да имаме сключени договори и за тях и до края на годината да започнат ремонтните дейности и там“, обясни тя. \r\nСавина посочи, че в проекта е заложено условие фирмите, които ще участват, да не могат да работят на повече от две позиции. „Това означава, че ще работят повече фирми. Договорите с фирмите са еднотипни и за всеки проект има предвидени санкции за некачествено изпълнение или изпълнение извън зададения срок. До 2020 г. трябва да сме приключили с всички ремонти и да сме разплатили и приключили с абсолютно всички дейности по този проект“, коментира тя и посочи, че когато бъдат приключени ремонтите, в сградите ще има изключителна икономия на енергия и нова техническа база. \r\nЦветилена СИМЕОНОВА", "date": "2018.07.02", "title": "Зам.-кметът на София Ирина Савина: Предстои да бъдат ремонтирани 48 сгради на училища и детски градини в столицата"}
{"url": "http://www.focus-news.net/news/2018/07/02/2540746/natsionalnata-agentsiya-po-prihodite-zapochva-proverki-po-chernomorieto-na-printsipa-taen-klient.html", "text": "Стотици данъчни инспектори, съвместно с други държавни органи, започват лятната контролна кампания по Черноморието. Това съобщиха от пресцентъра на  Националната агенция по приходите  (НАП). Над 25 000 проверки предстоят от утре до края на туристическия сезон, с основен акцент отчитането на обороти и издаване на касови бележки. Освен хотели, ресторанти, барове, магазини, паркинги и други търговски обекти, на мониторинг ще бъдат подложени борси и тържища, които снабдяват хотелите с храни и напитки, допълват от НАП. В проверките, които ще обхванат цялото Черноморско крайбрежие, а не само големите курорти, ще участват инспекторите на звеното „Фискален контрол“. Част от проверките ще са на принципа „таен клиент“, но едновременно с това ще патрулират и съвместни екипи на НАП и правоохранителните органи с отличителни знаци. От НАП припомнят, че и през тази година неиздаването на касова бележка се санкционира незабавно със запечатване на търговския обект, освен обичайната глоба, но основната цел на проверяващите е да насърчат доброволното спазване на данъчните изисквания. От приходното ведомство отново ще използват дистанционната връзка на всеки касов апарат със сървърите си, за да откриват рискови търговци, чиито продажби значително се различават от обичайните. \r\nСигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg.", "date": "2018.07.02", "title": "Националната агенция по приходите започва проверки по Черноморието на принципа „таен клиент“"}
{"url": "http://www.focus-news.net/news/2018/07/02/2540744/dobrich-na-tsentralniya-plazh-v-kavarna-zapochna-traditsionnoto-lyatno-obuchenie-po-pluvane-za-detsa.html", "text": "Днес на централен градски плаж започна традиционното лятно обучение по плуване за децата на Каварна. Това съобщиха от пресцентъра на  Общината . Плувно лято 2018 ще се проведе в четири смени, като всяка смяна е по десет делнични дни. Плувните занимания ще провеждат от 9.00 до 11.00 часа, а тръгването е от 8.45 часа от първа спирка на автогара \"Каварна\" и втора спирка Общински детски комплекс.  \r\nИнструктор по плувните уроци е учителят по физическо възпитание и спорт г-жа Величка Пенева, преподавател от ОУ “Йордан Йовков“. Тази година интерес и участие към инициативата са проявили 140 деца. Община Каварна е осигурила на всички деца пособия за плуване.", "date": "2018.07.02", "title": "Добрич: На централния плаж в Каварна започна традиционното лятно обучение по плуване за деца"}
{"url": "http://www.focus-news.net/news/2018/07/02/2540734/faz-gsdp-se-namesi-v-spora-mezhdu-hds-i-hss-za-bezhantsite-s-plan-ot-pet-tochki.html", "text": "След седмици мълчание Германската социалдемократическа партия (ГСДП) се намеси в спора между Християндемократическия съюз (ХДС) и Християнсоциалния съюз (ХСС) за бежанците, като представи план от пет точки за промяна на политиката в областта на убежището, съобщава германският национален ежедневник  Die Frankfurter Allgemeine Zeitung . \r\nИзмина доста време, преди ГСДП да заеме позиция в кризата, която поставя под съмнение не само бъдещето на Съюза (ХДС/ХСС), но и на управляващата в Берлин голяма коалиция. До този момент социалдемократите запазваха мълчание с аргумента, че спорът между ХДС и ХСС е вътрешен и най-вече, че разрешаването му не е спешно за Германия.  \r\nНо в понеделник ГСДП изложи плана си за излизане от кризата. В документа партията подкрепя позицията на канцлера Ангела Меркел, която отхвърли разрешаването на проблема с мигрантите на национално ниво – подход, за който настоява федералният министър на вътрешните работи и лидер на ХСС Хорст Зеехофер. „Искаме да действаме с Европа, а не срещу нея“, се казва с документа на ГСДП.  \r\nПартията се ангажира със зачитането на основното право на убежище, с имиграционния закон (договорен в коалиционното споразумение) и се застъпва за бързото интегриране на признатите бежанци. \r\n„Тези, които нямат основания за защита, трябва да бъдат върнати в родината им или в сигурна трета страна\", категорични са социалдемократите. Принципът на правовата държава трябва да се прилагат последователно. Планираните центрове за бежанци в държавите от ЕС и в Африка „не трябва да се превръщат в затворени съоръжения\", се казва още в документа.  Тереза Герова", "date": "2018.07.02", "title": "FAZ: ГСДП се намеси в спора между ХДС и ХСС за бежанците с план от пет точки"}
{"url": "http://www.focus-news.net/news/2018/07/02/2540741/sporat-mezhdu-hds-i-hss-za-bezhantsite-osnovna-tema-v-germanskiya-pechat-agentsiya-fokus.html", "text": "Вниманието на пресата в Германия продължава да бъде ангажирано с кризата между „сестринските“ партии от Съюза (ХДС/ХСС), които не успяха да постигнат компромис в спора за промяна в политиката в областта на убежището. В навечерието на вероятно последния опит за преодоляването на проблемите изданията в страната следят с напрежение последните развития на ситуация в търсене на отговора какво предстои оттук нататък в Германия.  Федералният министър на вътрешните работи на Германия Хорст Зеехофер обвърза политическото си бъдеще с отстъпки от страна на Християндемократическия съюз (ХДС) на канцлера Ангела Меркел в спора за бежанците. Това стана ясно след извънредно заседание на Християнсоциалния съюз (ХСС), проведено в нощта срещу понеделник в баварската столица Мюнхен, пише водещото германско издание  Der Spiegel . \r\nОчаква се по-късно през деня да бъде организирана нова среща между ръководството на двете „сестрински“ партии от Съюза (ХДС/ХСС), след което в срок до три дни Зеехофер ще обяви окончателното си решение. Източници вече съобщиха, че се подготвя последен опит за намиране на компромис в спора за политиката в областта на убежището.  \r\nСъщевременно Зеехофер потвърди, че е предложил на съпартийците си да подаде оставка и като лидер на ХСС, и като федерален вътрешен министър на Германия. „Казах, че ще се оттегля и от двата поста, ще го обявя през следващите три дни“, поясни Зеехофер в ранните часове на деня, като допълни, че „междинната стъпка“ ще бъде провеждането на разговор с ръководството на ХДС „с надеждата, че ще комуникираме. Всичко останало ще бъде решено след това“, отбеляза лидерът на ХСС.  \r\nПредседателят на фракцията на ХСС в Бундестага Александер Добринд на свой ред обясни, че се е опитал да убеди Зеехофер да не подава оставка. Що се отнася до спора за бежанците, Добринд бе лаконичен: „Не мога да говоря от името на министъра на вътрешните работи“. \r\n***  Намирането на компромис, колапс между „сестринските“ ХДС и ХСС или разпадане на управляващата коалиция в Берлин. Това са трите сценария, по които може да се развие спорът между двете партии от Съюза (ХДС/ХСС), е заключението на редакцията на водещия германски национален ежедневник  Die Welt .  \r\nВ ранните часове на понеделник стана ясно: развръзката на сблъска между ХДС и ХСС ще бъде отложена с още няколко часа: лидерите им Ангела Меркел и Хорст Зеехофер ще се изправят един срещу друг в нов рунд преговори за намирането на компромис в спора за политиката в областта на убежището.  \r\nФедералният министър на вътрешните работи на Германия Хорст Зеехофер обвърза политическото си бъдеще с отстъпки от страна на Християндемократическия съюз (ХДС) на канцлера Ангела Меркел в спора за бежанците. Това стана ясно след извънредно заседание на Християнсоциалния съюз (ХСС), проведено в нощта срещу понеделник в баварската столица Мюнхен. \r\nОчаква се по-късно през деня да бъде организирана нова среща между ръководството на двете „сестрински“ партии от Съюза (ХДС/ХСС), след което Зеехофер ще обяви окончателното си решение. Източници вече съобщиха, че се подготвя последен опит за намиране на компромис в спора за политиката в областта на убежището.  \r\nСъщевременно Зеехофер потвърди, че е предложил на съпартийците си да подаде оставка и като лидер на ХСС, и като федерален вътрешен министър на Германия. „Казах, че ще се оттегля и от двата поста, ще го обявя през следващите три дни“, поясни Зеехофер в ранните часове на деня, като допълни, че „междинната стъпка“ ще бъде провеждането на разговор с ръководството на ХДС „с надеждата, че ще комуникираме. Всичко останало ще бъде решено след това“, отбеляза лидерът на ХСС.  \r\nКакви са опциите пред двете „сестрински“ партии? Сценарий 1: Ангела Меркел остава безкомпромисна \r\nИ така - лидерът на ХДС Ангела Меркел и председателят на ХСС Хорст Зеехофер ще разговарят в следобедните часове на деня. Какво би станало, ако канцлерът на ФРГ не предложи компромис на Зеехофер? Вариантите в тази ситуация са два: федералният министър на вътрешните работи подава оставка и от редиците на ХСС излъчват негов заместник на поста (вероятно това ще бъде баварският вътрешен министър Йоахим Херман). Коалицията в Берлин ще бъде спасена, но атмосферата ще остане напрегната. Предизборната кампания в Бавария ще продължи, а с нея и настояването на ХСС за стриктна политика в областта на предоставянето на убежище, а Меркел ще отстоява идеята за европейски или поне двустранно съгласуван подход за справяне с проблема с мигрантите.  \r\nИли: Зеехофер подава оставка, след което от постовете си се оттеглят още двама министри на ХСС – Андреас Шойер (транспорт и цифровизация) и Герд Мюлер (икономическо сътрудничество). Това е равносилно на колапс на голямата коалиция в Берлин между ХДС, ХСС и ГСДП.  Сценарий 2: Ангела Меркел демонстрира готовност за компромис \r\nМеркел предлага компромис: тя ще обещае преговори преди всичко с австрийския си колега Себастиан Курц, така че да бъде постигнато някакво конкретно споразумение за ограничаването на движението на мигрантите, за което настоява Зеехофер. Това би било достатъчно за ХСС – поне засега. Коалицията в Берлин ще продължи да управлява, но вероятно не и до края на мандата й през 2021 г. – или поне ако се вярва на думите на Зеехофер, че „повече не мога да работя с тази жена“.  \r\nИли: Компромисът, предложен от Меркел, се окаже недостатъчен за ХСС. И в този случай става въпрос за оставането на власт на голямата коалиция или за нови избори, или за постигането на компромис между управляващите партии ХДС, ХСС и ГСДП за друг кандидат за канцлер. Настоящият председател на Бундестага Волфганг Шойбле даде индикации, че е готов за подобна маневра. Сценарий 3: Хорст Зеехофер постепенно се отказва от исканията си \r\nЗеехофер постепенно може да се откаже от исканията си и да приветства по-малки стъпки, предприети от канцлера. Те ще бъдат достатъчни, за да продължи работата си като федерален министър на вътрешните работи на Германия. Коалицията в Берлин ще продължи да управлява, а Меркел ще бъде определена като големия победител в спора.  \r\nИли: Ръководството на ХСС не допусне подобно развитие на ситуцията и организира своеобразен „бунт“ срещу лидера на партията. При подобна ситуация голямата коалиция в Берлин ще се разпадне. Струва си да се отбележи обаче, че наскоро Зеехофер загатна, че не може да разчита на пълна подкрепа по въпроса от страна на собствената си партия.  \r\nИзказването му може би бе насочено срещу Манфред Вебер, лидер на фракцията на ЕНП в Европейския парламент. С оглед на взетото от страните-членки на ЕС решение за затягане на политиката за предоставяне на убежище и осигуряване на външната граница, Вебер заяви, че Меркел е осигурила изход от ситуацията. \r\n***  След седмици мълчание Германската социалдемократическа партия (ГСДП) се намеси в спора между Християндемократическия съюз (ХДС) и Християнсоциалния съюз (ХСС) за бежанците, като представи план от пет точки за промяна на политиката в областта на убежището, съобщава германският национален ежедневник  Die Frankfurter Allgemeine Zeitung . \r\nИзмина доста време, преди ГСДП да заеме позиция в кризата, която поставя под съмнение не само бъдещето на Съюза (ХДС/ХСС), но и на управляващата в Берлин голяма коалиция. До този момент социалдемократите запазваха мълчание с аргумента, че спорът между ХДС и ХСС е вътрешен и най-вече, че разрешаването му не е спешно за Германия.  \r\nНо в понеделник ГСДП изложи плана си за излизане от кризата. В документа партията подкрепя позицията на канцлера Ангела Меркел, която отхвърли разрешаването на проблема с мигрантите на национално ниво – подход, за който настоява федералният министър на вътрешните работи и лидер на ХСС Хорст Зеехофер. „Искаме да действаме с Европа, а не срещу нея“, се казва с документа на ГСДП.  \r\nПартията се ангажира със зачитането на основното право на убежище, с имиграционния закон (договорен в коалиционното споразумение) и се застъпва за бързото интегриране на признатите бежанци. \r\n„Тези, които нямат основания за защита, трябва да бъдат върнати в родината им или в сигурна трета страна\", категорични са социалдемократите. Принципът на правовата държава трябва да се прилагат последователно. Планираните центрове за бежанци в държавите от ЕС и в Африка „не трябва да се превръщат в затворени съоръжения\", се казва още в документа. \r\n***", "date": "2018.07.02", "title": "Спорът между ХДС и ХСС за бежанците – основна тема в германския печат (Агенция „Фокус“)"}
{"url": "http://www.focus-news.net/news/2018/07/02/2540749/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Теодорос Тосунидес, говорител на управляващата партия „Независими гърци\" (АНЕЛ) предупреди, че партията му ще обмисли излизане от коалицията със СИРИЗА, ако правителството внесе в парламента договора за името, постигнат между Атина и Скопие след месеци на интензивни дипломатически преговори и усилия, съобщава електронното издание на гръцкия вестник  Kathimerini . \r\n„Ние поддържахме страната на крака и ние я извеждаме от програмата на спасителните планове, но, да, има вероятност пътищата ни да се разделят в бъдеще, когато сделката [за името] влезе в парламента\", призна Тосунидес  пред частния телевизионен оператор SKAI. \r\nНеговият коментар повтаря този на лидера на „Независими гърци“ и министър на отбраната Панос Каменос, който по-рано заяви, че партията му може да напусне управляващата коалиция, ако договорът за името бъде внесен за обсъждане в парламента в Атина.  \r\n„За нас проблемът с името не се търгува.  Гръцкият народ ни избра [да служим] в името на доброто. Така че, когато дойде времето, и ако дойде времето, ние ще продължим с този популярен мандат, като използваме най-важните средства, които имаме. Нашето оттегляне от правителството\", подчерта Каменос в рамките на среща с депутатите от „Независими гърци“. \r\n***  След като стана ясно, че държавният глава на Руската федерация Владимир Путин е приел поканата на официален Белград да посети Сърбия през ноември, в западната ни съседка повдигнаха въпроса дали визитата му е свързана с преговорите за нормализиране на двустранните отношения с Косово, отбелязва електронното издание на сръбския ежедневник  Danas . \r\nОт редакцията привеждат коментари на социолога Йово Бакич и политическия анализатор Драгомир Анджелкович относно въпроса дали посещението на Путин ще бъде от полза за сръбския президент Александър Вучич в усилията за разрешаването на косовския въпрос, който се очаква да бъде затворен до края на текущата година. \r\nСпоред Бакич и Анджелкович обаче Путин е политик на световно ниво, който едва ли може да бъде използван като инструмент в преговорите между Белград и Прищина.  \r\nСръбският външен министър Ивица Дачич каза, че в края на миналата седмица обяви държавен глава Александър Вучич потвърди, че Путин е приел поканата да посети Белград през ноември, в деня на освобождението на Белград във Втората световна война. Вучич подчерта, че Сърбия ще отбележи 100 години от първото, но от победата на съюзника. Според съобщения в медиите Путин ще дойде на 1 ноември, когато ще бъде организиран военен парад. Според съобщения в медиите, че и с Путин в Сърбия могат да достигнат до Руската дарението от 30 модернизирани бойни машини БРДМ-2 и като много от съвременните танкове Т-72-ра Това ще бъде третата среща на Вучич и Путин след година-две. \r\nЗа Бакич пристигането на Путин може да бъде изтълкувано като послание към ЕС и САЩ. „Това е функцията на преговорите в Косово, Сърбия иска да се присъедини към ЕС. Но е ясно, че членството не е единствената опция“ за страната, припомня социологът. От своя страна с визитата на руския президент Москва вероятно припомня, че на Балканите ЕС и САЩ имат конкуренция.  \r\nНа свой ред Анджелкович коментира, че Русия е сериозна страна с определена външна политика и поради тази причина посещението на Путин не може да бъде разглеждано като опит за оказване на влияние на преговорите с Косово. „Политиката на Русия и Сърбия до известна степен се припокрива и посещението ще бъде насочено към икономическото и военно-техническото сътрудничество, както и към въпроси, които досега са били отворени. Изключвам възможността, че в световен лидер като Путин, който знае точно какво прави, да идва в Белград, за да бъде в полза на нечия политика\", заключава Анджелкович. \r\n***  Прокуратурата в Анкара издаде заповеди за арест на 68 души, всички от които военни, заради предполагаеми връзки с мрежата на Фетхуллах Гюлен, съобщава вестник  Daily Sabah . \r\nВсички заподозрени са турски военнослужещи от сухопътните войски, 19 от които - на активна служба. Към настоящия момент 19 от заподозрените вече са арестувани. Издирването на останалите продължава.  \r\nОт редакцията припомнят, че Гюлен е сочен от турските власти за организатор на опита за преврат от лятото на 2016 г., при който загинаха 250 души и пострадаха близо 2,2 хил. други. Анкара обвинява ФЕТО, че стои зад продължителна кампания за саботаж на държавата чрез проникване в турските институции, особено сред военните, полицията и в съдебната система. \r\n***", "date": "2018.07.02", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/07/02/2540751/ministar-ekaterina-zaharieva-i-germanskiyat--kolega-hayko-maas-se-obediniha-okolo-mnenieto-che-reshenieto-na-migratsiyata-mozhe-da-e-samo-obshtoevropeysko.html", "text": "Решението по темата за миграцията може да бъде само общоевропейско - около това се обединиха вицепремиерът и министър на външните работи Екатерина Захариева и германският федерален министър на външните работи Хайко Маас. Това съобщиха от пресцентъра на  Министерството на външните работи . Захариева разговаря със своя колега в Берлин, където е на официално посещение. \r\n“Радвам се, че лидерите от ЕС оцениха усилията на България по миграцията и подкрепиха намирането на общоевропейско решение\", заяви Екатерина Захариева. \"Няма как всяка държава да се опитва да се оправя сама - това е общ проблем. Фактът, че лидерите успяха да постигнат единодушие на Европейския съвет с много ясен план, означава, че все пак дори и в трудни моменти ние успяваме да бъде обединени заедно. Едностранни действия не са добри не само за страната, която ще ги прилага, но и за целия ЕС”, добави тя.  \r\nБългарският първи дипломат припомни, че по българската граница няма миграционен натиск. Тя отбеляза основните акценти, които са важни за намирането на решение според България - затваряне на външните граници на Съюза, продължаване на споразумението с Турция, центрове извън Европа и бързо връщане на незаконните мигранти.   \r\n“По темата миграция е възможно само европейско решение, не може да има национално решение. Благодарим на България и на Екатерина за усилията това да може да се постигне”, изтъкна и министър Хайко Маас. \r\nГерманският дипломат поздрави Захариева за успешното провеждане на първото Българско председателство на Съвета на ЕС.  \r\n“Ние всички сме много впечатлени от това, което вие постигнахте. Забележителни постижения, които не бяха лесни. Поздравяваме ви за успехите по вашите теми, особено по разширяването след Срещата на върха в София. Без вашите усилия нямаше да може да се постигнат заключенията на Съвета “Общи въпроси” за Република Македония и Република Албания”, изтъкна Хайко Маас. \r\n“Благодаря за оценката и за подкрепата, която чувствахме през цялото време. Постигнахме немалко по доста разделящи досиета. Границите на сигурността на ЕС не са външните граници на ЕС, а включват и Западните Балкани”, каза Екатерина Захариева.  \r\nНа журналистически въпрос кога най-сетне България ще бъде приета в Шенген, след като още през 2011 година е изпълнила техническите критерии, министър Маас заяви: “Ние подкрепяме пълноценното ви присъединяване в Шенген. Признаваме усилията на България за всичко, което сте предприели в тази връзка и казах ясно на моята колежка, че ви подкрепяме.” \r\nДвамата първи дипломати обсъдиха и отличните двустранните отношения. Догодина се навършват 140 години от установяване на дипломатически отношения между двете страни. \r\n“Германският бизнес се чувства добре в България и мога да ви уверя, че има пълната подкрепа на правителството”, каза Захариева.", "date": "2018.07.02", "title": "Министър Екатерина Захариева и германският ѝ колега Хайко Маас се обединиха около мнението, че решението на миграцията може да е само общоевропейско"}
{"url": "http://www.focus-news.net/news/2018/07/02/2540753/po-op-regioni-v-rastezh-shte-se-rehabilitirat-nad-50-km-ot-patya-chirpan-simeonovgrad.html", "text": "Започна рехабилитацията на път IIІ-663 Чирпан - Симеоновград. Със средства от Оперативна програма „Региони в растеж“ 2014-2020 г. ще се рехабилитират над 50 км от третокласния път - алтернативен маршрут на АМ „Марица“ и на път I-8 Поповица – Хасково. Това съобщиха от пресцентъра на  Агенция „Пътна инфраструктура“ . Инвестицията е за близо 36 млн. лв. Стартът на строителните работи беше даден със символична първа копка, на която присъстваха министърът на регионалното развитие и благоустройството Николай Нанков, инж. Дончо Атанасов, член на Управителния съвет на Агенция „Пътна инфраструктура“, народни представители и кметове от региона. \r\n50-километровата отсечка е разделена на три лота. Срокът за изпълнение на строителните работи е 15 месеца. Предвидените дейности включват полагане на нова асфалтова настилка и възстановяване на отводняването на пътя. Ще бъдат монтирани нови ограничителни системи, пътни знаци и хоризонтална маркировка. Близо 2 км от третокласния пътя преминава през Димитровград и е част от околовръстния път на града. През миналия програмен период по ОП „Регионално развитие“ 2007-2013 г. бяха основно ремонтирани около 3 км от околовръстното и сега работата продължава. В село Целина ще бъде изградена нова колекторна система за дъждовни води. Ще се рехабилитират 5 големи съоръжения – мостът над река Стара река при 13-ти км, мостът над река Меричлери при 35-ти км, мостът над река Мартинка при 42-ри км, както и съоръжения при 43-ти и 54-ти км.  \r\nСтроителните дейности на лот 19 ще бъдат изпълнени от „Пътища Пловдив“ АД. Договорът за строителство е за 11 922 748,34 лв. с ДДС. Строителният надзор ще е на „План Региони“ ДЗЗД, в което са: „План Инвест Пловдив“ ЕООД, „Инфра Инвест“ ООД, „НТСС-Консултинженеринг“ ЕООД и „Сърчкорпорейшън“ СРЛ. Договорът им е за 177 600 лв. с ДДС. Авторският надзор ще бъде осъществен от „Пътпроект” ЕООД. Техният договор е за 4028 лв. с ДДС. Общата стойност на проекта BG16RFOP001-7.001-0019 Лот 19 Път IІІ-663 Чирпан - Симеоновград от км 0+000 до км 15+220, с обща дължина 15,220 км, област Стара Загора, е 13 078 231,20 лв. с ДДС. Финансирането от Европейския съюз е 11 116 496,52 лв. с ДДС. Националното съфинансиране е 1 961 734,68 лв. с ДДС. \r\nИзпълнител на лот 20 е „АБ“ АД. Стойността на договора е 10 805 100,51 лв. с ДДС. Строителният надзор ще осъществява „Пътинвест-инженеринг“ АД. Техният договор е за 168 019,73 лв. с ДДС. Изпълнител на авторския надзор е „ПЪТПРОЕКТ“ ЕООД. Договорът им е за 3 379 лв. с ДДС. Общата стойност на проекта BG16RFOP001-7.001-0020 Лот 20 Път IІІ-663 Чирпан-Симеоновград от км 15+220 до км 28+913.25 и от км 31+742 до км 33+364.30, с обща дължина 15,316 км, област Стара Загора и област Хасково, е 11 374 242,00 лв. с ДДС. Финансирането от ЕС е 9 668 105,70 лв. с ДДС, а националното съфинансиране е 1 706 136,30 лв. с ДДС. \r\nЛот 21 е възложен на ДЗЗД „АПП Пътища“, с участници: „Пътища Пловдив“ АД и „Агромах“ ЕООД. Стойността на договора е 12 987 206.51 лв. с ДДС. Строителният надзор ше бъде осъществен от „ПЪТИНВЕСТ-ИНЖЕНЕРИНГ“ АД. Договорът им е за 222 285,60 лв. с ДДС. Авторският надзор е на  „Пътпроект” ЕООД. Техният договор е за 5 356,80 лв. с ДДС. Общата стойност на проекта BG16RFOP001-7.001-0021 Лот 21 Път IIІ-663 Чирпан - Симеоновград участък от км 34+600 до км 54+835.61, с обща дължина 20.236 км, област Хасково, е 14 483 109,60 лв. с ДДС. Финансирането от Европейския съюз е 12 310 643,16 лв. с ДДС, а националното съфинансиране е 2 172 466,44 лв. с ДДС. \r\nПроектите лот 19, 20 и 21 се финансират по Оперативна програма „Региони в растеж“ 2014-2020 г. чрез Европейския фонд за регионално развитие и националния бюджет.", "date": "2018.07.02", "title": "По ОП „Региони в растеж“ ще се рехабилитират над 50 км от пътя Чирпан - Симеоновград"}
{"url": "http://www.focus-news.net/news/2018/07/02/2540752/v-narodnoto-sabranie-shte-se-provede-sreshta-na-tema-problemi-i-perspektivi-pred-vissheto-obrazovanie-u-nas.html", "text": "„Проблеми и перспективи пред висшето образование у нас“ е темата на национална среща, която се организира в Народното събрание. Форумът, който е под патронажа на председателя на парламентарната Комисия по образованието и науката Милена Дамянова, ще бъде открит на 3 юли 2018 г. от 12.00 часа в зала „Изток“ на Народното събрание. Това съобщиха от пресцентъра на  Народното събрание .В срещата ще участват народни представители, министъра на образованието и науката Красимир Вълчев, ректори на висшите училища, представители на работодателски, синдикални и студентски организации. На нея ще бъдат обобщени резултатите от продължилата няколко месеца дискусия по темата на страниците на всекидневника. Ще бъдат коментирани въпроси, свързани с акредитацията на висшите училища, дистанционното и задочното обучение, както и различните модели за управление на университетите.", "date": "2018.07.02", "title": "В Народното събрание ще се проведе среща на тема „Проблеми и перспективи пред висшето образование у нас“"}
{"url": "http://www.focus-news.net/news/2018/07/02/2540750/zam-kmetat-na-sofiya-irina-savina-okolo-900-novi-mesta-v-detski-gradini-i-yasli-shte-badat-osigureni-do-2020-g.html", "text": "Около 900 нови места в детски градини и ясли ще бъдат осигурени до 2020 г. Това каза заместник-кметът на Столична община с ресор инвестиции и строителство Ирина Савина по време на пресконференция във връзка със започващите строителни и ремонтни дейности в училища и детски градини на територията на столицата, предаде репортер на  Агенция „Фокус“ . \r\n„Започваме изграждането и реконструкцията на 9 сгради на територията на детски градини в районите „Лозенец“, „Кръстова вада“, „Триадица“, „Витоша“, „Манастирски ливади“, „Нови Искър“, „Красно село“, „Илинден“ и „Подуяне“, обясни Савина и уточни, че те ще приключат през 2019 и 2020 г. и с изграждането им ще се осигурят около 900 нови места за градински и яслени групи. „Финансирането за тях е от бюджета на Столична община“, посочи тя. \r\n„А през тази година ще открием три нови сгради на детски градини, като ще бъдат отворени около 300 места за градински и яслени групи. Общата стойност на тези три детски заведения е над 8 млн. лв. и финансирането е от бюджета на Столична община“, каза още зам.-кметът на София и посочи, че новите сгради се намират в кварталите „Драгалевци“, „Младост - 4“ и „Красно село“. \r\nДиректорът на Дирекция „Образование“ в Столична община Мария Минчева посочи, че са приключили четирите генерални класирания за детските градини. „Очакваме близо 4000 нови деца в детските градини и самостоятелни детски ясли, в които се отглеждат, възпитават и социализират деца в яслена възраст“, каза тя. \r\nЦветилена СИМЕОНОВА", "date": "2018.07.02", "title": "Зам.-кметът на София Ирина Савина: Около 900 нови места в детски градини и ясли ще бъдат осигурени до 2020 г."}
{"url": "http://www.focus-news.net/news/2018/07/02/2540755/sofiya-nezakonno-pritezhavani-orazhiya-i-boepripasi-sa-izzeti-pri-politseyska-aktsiya-v-botevgrad.html", "text": "Незаконно притежавани оръжия и боеприпаси са иззети при полицейска акция в Ботевград. Това съобщиха от  ОДМВР - София . На 29 юни криминалисти от ОДМВР- София и колегите им от РУ - Ботевград предприели претърсване в частен дом. Открити и иззети са незаконно притежавана заредена двуцевна пушка, пистолет с пълнител и патрони в него, както и 40 патрона 12 калибър. 69- годишният обитател на адреса е задържан за срок до 24 часа. По случая е образувано досъдебно производство за извършено престъпление по чл. 339 от НК. Действията по разследването продължават под наблюдението на районната прокуратура в Ботевград.", "date": "2018.07.02", "title": "София: Незаконно притежавани оръжия и боеприпаси са иззети при полицейска акция в Ботевград"}
{"url": "http://www.focus-news.net/news/2018/07/02/2540756/pleven-politsai-sa-zadarzhali-110-kg-tyutyun-bez-banderol-shtetata-ot-nevneseniya-aktsiz-e-okolo-16-700-lv.html", "text": "Полицаи са задържали 110 кг тютюн без бандерол, щетата от невнесения акциз е около 16 700 лв. Това съобщиха от  ОДМВР-Плевен . На 30 юни 2018 година около 07.10 часа на първокласен път I-3, кантон \"Милин кладенец\" служители от сектор „Противодействие на икономическата престъпност „ и сектор „Пътна полиция“ при ОД на МВР- Плевен спират \"Фолксваген Пасат\", собственост и управляван от 38-годишен от село Буковлък. При извършената полицейска проверка в лекия автомобил в багажното отделение и на задните седалки се установиха 13 полиетиленови чувала и една пазарска чанта, всичките съдържащи суха нарязана жълто кафява листна маса наподобяваща по вид, цвят и мирис на тютюн с общо тегло на всичките около 110 кг. Листната маса е предадена с протокол за доброволно предаване от пътничка в автомобил – 34-годишна също от село Буковлък. Тя е заявила, че превозваната листната маса е тютюн и е нейна. По случая е уведомен дежурен разследващ полицай при ОДМВР - Плевен и е образувано досъдебно производство за извършено престъпление по чл. 234 от НК. Нанесената щета на държавния бюджет от невнесен акциз е в размер на около 16 700 лв. Работата по досъдебното производство продължава.", "date": "2018.07.02", "title": "Плевен: Полицаи са задържали 110 кг тютюн без бандерол, щетата от невнесения акциз е около 16 700 лв."}
{"url": "http://www.focus-news.net/news/2018/07/02/2540754/burgas-v-grada-beshe-ofitsialno-otkrito-prestizhnoto-mezhdunarodno-matematichesko-sastezanie-bimc-2018.html", "text": "С изискана церемония днес в Летния театър на града беше открито  престижното Международно математическо състезание – BIMC` 2018, предаде репортер на  Радио „Фокус“ – Бургас . На събитието присъстваха зам.-министърът на образованието и науката проф. Иван Димов, кметът на Община Бургас Димитър Николов, Йорданка Ананиева, зам.-кмет на Община Бургас, Виолета Илиева, началник на Регионалното управление на образованието – Бургас и много международни гости. \r\nСъстезанието се провежда от 1 до 6 юли, а Бургас е негов домакин за втори път. Първият път бе през  2013-та година, което бе и първо извън пределите на Азия, от създаването му. \r\nПо време на тържественото откриване от сцената на Летния театър с кратка програма бяха представени държавите и отборите-участници в състезанието. Тази година общият брой на отборите е 167 от 30 страни от цял свят. 19 са българските представители, 4 от които са от Бургас. \r\nВеселина НИКОЛОВА", "date": "2018.07.02", "title": "Бургас: В града беше официално открито престижното Международно математическо състезание – BIMC` 2018"}
{"url": "http://www.focus-news.net/news/2018/07/02/2540748/bsp-poiska-ot-ministerstvo-na-transporta-da-predostavi-analizite-za-kontsesiyata-na-letishte-sofiya.html", "text": "ПГ на „БСП за България” изпрати искане до министъра на транспорта Ивайло Московски във връзка с откритата миналата седмица процедура за определяне на концесионер и възлагане на концесия на летище \"София\". Това съобщиха от пресцентъра на  НС на БСП . Социалистите поискаха да им бъде предоставен анализът на международните консултанти – Световна банка и Европейска банка за възстановяване и развитие за концесията. ПГ на \"БСП за България\" поиска и решението на МС и документацията за обявяване на процедурата за отдаване на концесия на летище София.  \r\nНа брифинг в парламента, миналия четвъртък, социалистите обявиха, че на закрито заседание, като извънредна точка, правителството е взело решение за втори път да даде старт на концесията на летище „София“. Тогава Георги Свиленски обяви, че ПГ на \"БСП за България\" е последователна през всички години, когато това правителство и предишното, се опитват да отдадат най-печелившото българско държавно дружество на концесия. По думите му летището ни е обект и на национална сигурност и не може да бъде отдадено на концесия по този тъмен и непрозрачен начин. Той разкри, че на летището са започнали съкращения на работници и въвеждане на изискванията на бъдещия концесионер според предварителните условия, за да може, когато му бъде предоставено дружеството, да няма противопоставяне от страна на работниците. Той заяви, че левицата ще застане зад всеки един работник, който бъде неоснователно съкратен, уволнен или изгонен от летището.", "date": "2018.07.02", "title": "БСП поиска от Министерство на транспорта да предостави анализите за концесията на летище \"София\""}
{"url": "http://www.focus-news.net/news/2018/07/02/2540759/mariyana-popova-nimh-prez-mesets-yuli-temperaturi-blizki-do-obichaynite-shte-ima-edva-v-poslednoto-desetdnevie.html", "text": "През месец юли ще настъпи постепенно стабилизиране на времето с температури, близки до обичайните, едва в последното десетдневие. Това каза за дневния блок на  Радио „Фокус“  Марияна Попова, синоптик от НИМХ. Тя уточни, че през последните 3 - 4 години юли е бил сравнително топъл с температури по-високи от обичайните, а сега се очаква да са близки или малко по-ниски заради сравнително по-хладната първа половина на месеца. „През първите 10 дни на този месец ни очакват температури, по-ниски от обичайните – между 25 и 30 градуса. До края на седмицата ще има и слънчеви часове, но главно следобедите с развитието на купеста и купесто-дъждовна облачност ще има вероятност за валежи и гръмотевични бури, възможни са и градушки. През второто десетдневие ще има повече слънчеви дни и по-малка вероятност за валежи, но няма да липсват и такива дни. Температурите ще продължат бавно да се повишават и едва към края на десетдневието ще усетим стабилизиране на високите температури. Третото десетдневие на юли подготвя температури по-високи от обичайните – между 34 и 39 градуса, но трудно ще достигнат 40“, обясни синоптикът. Марияна Попова добави, че бавно подвижният циклон, предизвикал обилни валежи през месец юни, е по-рядко явление и въпреки че е трудно да се предвиди, не се очаква влиянието му да продължи през следващите 10 дни.", "date": "2018.07.02", "title": "Марияна Попова, НИМХ: През месец юли температури, близки до обичайните, ще има едва в последното десетдневие"}
{"url": "http://www.focus-news.net/news/2018/07/02/2540757/kyustendil-namalyava-broyat-na-detsata-vodeni-na-otchet-zaradi-izvarsheni-protivoobshtestveni-proyavi-v-oblastta.html", "text": "Намалява броят на децата, водени на отчет заради извършени противообществени прояви в областта. Това съобщи за  Радио „Фокус” – Кюстендил  Даниела Димитрова, началник на отдел „Статистически изследвания” към Териториална бюро – Югозапад. За една година броят на малолетните и непълнолетни лица, регистрирани в детските педагогически стаи за извършени противообществени прояви е 99. За сравнение през предходната година броят им намалява с 5.7%. Близо 85% от децата са на възраст между 14 и 17 години. Момчетата са 89%. „В криминогенна среда, семейна или приятелска, са живели 57 от малолетните и непълнолетни лица“, каза Даниела Димитрова. Данните сочат, че броят на малолетните и непълнолетните, заведени на отчет за първи път е 28, или 28.3% от всички водени на отчет лица, като 78.6% от тях са непълнолетни В рамките на една година 31 малолетни и непълнолетнилица са снети от отчет. Поради навършване 18-годишна възраст са отпаднали 20 лица, а поради поправяне на поведението – 11 лица. \r\nВенцеслав ИЛЧЕВ", "date": "2018.07.02", "title": "Кюстендил: Намалява броят на децата, водени на отчет заради извършени противообществени прояви в областта"}
{"url": "http://www.focus-news.net/news/2018/07/02/2540747/prof-ivan-stankov-tryabva-da-predostavim-dostatachno-informatsiya-za-tova-che-produktite-i-ovtsevadstvoto-i-kozevadstvoto-sa-unikalni.html", "text": "Трябва да предоставим достатъчно информация за това, че продуктите и овцевъдството и козевъдството са уникални. Това каза проф. Иван Станков, съпредседател на Националната овцевъдна и козевъдна асоциация по време на форума „Визия за овцевъдството и козевъдството в България 2018 - 2027“,  предаде репортер на  Агенция „Фокус“ .  \r\n„Козето мляко е прието за едно от най-здравословните - с алкална реакция, с малки мастни телца, лесно усвояемо. С висок коефициент на полезност са овчето и козе кисело мляко“, каза проф. Станков. Той припомни, че през 1905 г. България е станала известна в цял свят с откриването на бактерията Лактобацилус булгарикус от студента Стамен Григоров.  \r\nПроф. Станков заяви, че преди време сме имали 36 хил. тона вълна и сме задоволявали българската вълнено-текстилна продукция. „Сега вълната е отпадъчен продукт и не е включена към основните продукти, което за мен е парадокс. По този начин унищожихме вълнодайното овцевъдство“, коментира проф. Станков. Той поясни, че страната ни в миналото е изнасяла над 1 млн. угоени шилета, като най-добрите ни партньори са били Близкият Изток, бившият СССР. „За Куба сме изнасяли кашкавал. Какво е било производството на мляко – статистика имаме от 1984 г. – 331 хил. тона“, отчете проф. Станков и добави, че сега се наблюдава един изключителен срив.  \r\nДеница КИТАНОВА", "date": "2018.07.02", "title": "Проф. Иван Станков: Трябва да предоставим достатъчно информация за това, че продуктите и овцевъдството и козевъдството са уникални"}
{"url": "http://www.focus-news.net/news/2018/07/02/2540760/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-3-yuli.html", "text": "„Софийска вода” временно ще прекъсне водоснабдяването в някои части на столицата на 3 юли. Това съобщиха от пресцентъра на  дружеството . Във връзка с подмяна на сградно водопроводно отклонение на ул. „Кежова“ в кв. „Челопечене“, се налага спиране на водоподаването от 10.00 до 16.30 часа на клиентите на „Софийска вода”, живеещи в района на: \r\nкв. „Челопечене“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада. \r\nВъв връзка с реконструкция на уличен водопровод на ул. „Дръстър“ в кв. „Факултета“, се налага спиране на водоподаването от 10.00 до 18.00 часа на клиентите на „Софийска вода”, живеещи в района на: \r\nул. „Дръстър“, ул. 349, ул. „Борис Сарафов“, ул. „георги Папанчев“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Дръстър“ ъгъла с ул. 318. \r\nВъв връзка с подмяна на спирателни кранове на ул. „Костенец“ в жк. „Сердика“ , се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nпо ул. „Костенец“ от ул. „Житница“ до бул. „Инж. Иван Иванов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Костенец“ ъгъла с ул. „Инж. Иван Иванов“. \r\nВъв връзка с изграждане на уличен водопровод на ул. „Светослав Минков“ в кв. „Кръстова вада“, се налага спиране на водоподаването от 10.00 до 19.00 часа на клиентите на „Софийска вода”, живеещи в района на: \r\nпо ул. „Светослав Минков“ от бул. „Черни връх“ до ул. „Проф. Милчо Лалков“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Светослав Минков“ №7. \r\nВъв връзка с реконструкция на уличен водопровод на ул. „Филип Кутев“ в Промишлена зона „Хладилника“, се налага спиране на водоподаването от 09.30 до 20.30 часа на клиентите на „Софийска вода”, живеещи в района на: \r\nпо ул. „Сребърна“ от ул. „Филип Кутев“ до ул. „Шаварски път“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Сребърна“ ъгъла с ул. „Филип Кутев“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.07.02", "title": "„Софийска вода” временно ще прекъсне водоснабдяването в някои части на столицата на 3 юли"}
{"url": "http://www.focus-news.net/news/2018/07/02/2540762/smolyan-administrativniyat-sad-otmeni-naredba-na-obshtinski-savet-zlatograd-za-registratsiya-stopanisvane-i-kontrol-na-kuchetata.html", "text": "Административният съд с Решение № 270 от 28.06.2018 г. по адм. дело № 124/2018 г., отмени по протест на Окръжна прокуратура – Смолян, Наредба № 22 за регистрация, стопанисване и контрол на кучетата на територията на Община Златоград, приета с Решение № Е 542 по Протокол № 44 от 21.10.2013 г. на Общински съвет - Златоград. Това съобщиха от  Административен съд – Смолян . \r\nВ протеста се развиват съображения за допуснати съществени нарушения на процедурата, предвидени в чл.26 ал.2 от Закона за нормативните актове. \r\nВ мотивите си съдът приема, че протестът е основателен, констатираното нарушение на процедурните правила по приемане на Наредбата засяга акта във всички негови разпоредби, поради което следва съдът да отмени изцяло като незаконосъобразна протестираната Наредба, приета в отклонение от законови норми от по-висок ранг. \r\nРешението подлежи на обжалване пред Върховен административен съд на Република България в 14-дневен срок от съобщаването му на страните.", "date": "2018.07.02", "title": "Смолян: Административният съд отмени наредба на Общински съвет – Златоград за регистрация, стопанисване и контрол на кучетата"}
{"url": "http://www.focus-news.net/news/2018/07/02/2540743/plovdiv-digata-pri-selo-katunitsa-veche-e-ukrepena.html", "text": "Дигата при село Катуница вече е укрепена. Това съобщи за  Радио „Фокус” - Пловдив  кметът на селото Красимир Юруков. Укрепването е приключило около 23.00 часа снощи и е направено от външна фирма, под ръководството на Напоителни системи, на две места, където река Чая направи разлив. Реката заля около 2000 дка земеделски площи, засети предимно със зеленчукови култури. Пострадали са около 35 стопани, като около 5 - 6 от тях са с по над 100 дка земя. Днес от 13.00 часа в Община Садово пострадалите стопани ще могат да попълнят декларации за пораженията пред представители на Местната комисия по земеделие и представители на общината, за да бъдат обезщетени. „До сряда - четвъртък ще имаме яснота колко точно са загубите”, каза Юруков. \r\nНай-пострадали са в най-ниската част, където реката се зауства в Марица. „Масово хората нямат застраховки, тъй като ни липсва такава култура”, каза кметът на Катуница. Според него малко са и застрахователните фирми, които правят застраховки на земите близо до реката, където има опасност от разлив. \r\n„Пътят Катуница – Е-80, който беше залят, е добре след оттичането на водата. Няма разрушена асфалтова настилка”, каза още Юруков. Добре е и Старият римски мост. Ще трябва да се реновира обаче мостът, който свързва село Катуница с Ягодово над река Чая. Повече от 30 години той не е реновиран, тъй като все не достигат парите. Още вчера е направен обход, днес комисия ще го оглежда отново и ще бъдат направени протоколи за пораженията му. „Това е транспортният мост, който се ползва от почти всички населени места в общината и по-голяма част от селищата в Асеновградско, за да стигнат до Пловдив”, посочи кметът на Катуница. \r\nЦветана ТОНЧЕВА", "date": "2018.07.02", "title": "Пловдив: Дигата при село Катуница вече е укрепена"}
{"url": "http://www.focus-news.net/news/2018/07/02/2540764/plovdiv-vremenno-e-zatrudneno-obsluzhvaneto-v-sektor-patna-politsiya-za-podmyana-na-shofyorski-knizhki.html", "text": "Временно е затруднено обслужването на граждани в сектор „Пътна полиция“ за подмяна на шофьорски книжки. Това съобщи за  Радио „Фокус“ - Пловдив  говорителят на ОДМВР. Затруднено е и издаването на транзитни регистрационни номера. Причината за това е обновяване на една от националните информационни системи.", "date": "2018.07.02", "title": "Пловдив: Временно е затруднено обслужването в сектор „Пътна полиция“ за подмяна на шофьорски книжки"}
{"url": "http://www.focus-news.net/news/2018/07/02/2540763/blagoevgrad-istoricheskiyat-muzey-petrich-predstavya-posterna-izlozhba-balgarska-arheologiya-2017.html", "text": "Исторически музей-Петрич представя постерна изложба „Българска археология 2017“. Това каза за  Радио „Фокус“ - Пирин  д-р Сотир Иванов, директор на Исторически музей - Петрич. Той посочи, че това е 11-ата национална изложба, която е била представена във вид на експонати през месец февруари в експозицията на Националния археологически музей към Българската академия на науките. По думите му изложбата представя постерите, които от една страна показват самите материали, а от друга страна локациите, където са открити – това е територията на цяла България. Д-р Иванов уточни, че системата на археологическите проучвания, географският регион, културните ценности и материалната култура се показват в тази изложба. Той отбеляза, че това са 27 постера, които показват най-доброто от българската археология през 2017 година. Той добави, че изложбата ще остане 2 седмици в градска среда на фасадата на Исторически музей - Петрич и в района на музея, за да може разказът да бъде непосредствен и всеки, който минава да може да види за какво става въпрос и евентуално по време на своята отпуска да се насочи към археологически обекти, които съвпадат с неговите интереси. \r\nНатали СТЕФАНОВА", "date": "2018.07.02", "title": "Благоевград: Историческият музей - Петрич представя постерна изложба „Българска археология 2017“"}
{"url": "http://www.focus-news.net/news/2018/07/02/2540758/prezidentat-rumen-radev-izprati-saboleznovatelno-pismo-do-semeystvoto-i-blizkite-na-bozhidar-dimitrov.html", "text": "Държавният глава Румен Радев изпрати днес съболезнователно писмо до семейството и близките на уважавания историк и общественик Божидар Димитров. Това съобщиха от  прессекретариата на държавния глава . \r\nВ писмото си президентът Румен Радев подчертава, че Божидар Димитров оставя незабравима следа както в науката и в българския обществен живот, така и с отстояваните от него граждански каузи.", "date": "2018.07.02", "title": "Президентът Румен Радев изпрати съболезнователно писмо до семейството и близките на Божидар Димитров"}
{"url": "http://www.focus-news.net/news/2018/07/02/2540765/liderat-na-bsp-korneliya-ninova-v-gartsiya-obrazovanieto-e-edin-ot-nachinite-da-se-preodoleyat-krizite-koito-zalivat-sveta.html", "text": "В Двореца на рицарите, в средновековния град Родос беше открит международният Сими симпозиум. Това съобщиха от пресцентъра на  НС на БСП . Той се провежда от 20 години, като в него участват водещи интелектуалци, политици, дипломати, нобелови лауреати, историци, лидери на мнение. “За мен е чест, че съм поканена като българка на Сими симпозиума. Това е нещо много различно от всички международни форуми, в които съм участвала. Тук присъстват естествени авторитети и водачи на обществено мнение от четири континента. Темите за разговори помежду ни са: борба с неравенствата, здраве, имиграция, \"нова визия за Балканите”; приключване на войната в Сирия; технологии, да отговорим на европейската дезинтеграция с прогресивна визия; преоткриване на прогресивна Европа и нуждата от нов социален договор\", заяви лидерът на БСП Корнелия Нинова. \r\nНаред с дискусията, се провежда и програма за млади и бъдещи лидери. Председателят на социалистите сподели впечатлението си, че за пръв път вижда как, при толкова важни и належащи теми в дневния ред на симпозиума, образованието и културата заемат първо място. Нинова откри форума с Андрия Зафираку - Глобален учител за 2018 г, обединени от позицията, че образованието е един от начините да се преодолеят голяма част от кризите, които заливат света. \r\n\"Изразих нашето разбиране, че образованието и културата са в основата на всеки прогрес. Те гарантират на младите хора активна реализация и по-добър стандарт. Но тези думи трябва да намират израз в практически решения и всички събрани тук можем да дадем принос, като се ангажираме да съдействаме на всички равнища за едно - инвестиции в училища и учители - две думи, за които няма граници и различия помежду ни, дори да сме хора, дошли от четири континента\", заключи Корнелия Нинова.", "date": "2018.07.02", "title": "Лидерът на БСП Корнелия Нинова в Гърция: Образованието е един от начините да се преодолеят кризите, които заливат света"}
{"url": "http://www.focus-news.net/news/2018/07/02/2540767/veliko-tarnovo-s-32-santimetra-se-e-pokachilo-nivoto-na-reka-yantra-pri-selo-karantsi-za-izminaloto-denonoshtie.html", "text": "С 32 сантиметра се е покачило нивото на река Янтра при село Каранци за изминалото денонощие. Това съобщиха за  Радио „Фокус“ – Велико Търново  от Хидрометеорологичната обсерватория в града. Тази сутрин са измерени 199 см. Със 124 сантиметра е спаднало нивото на река Янтра в кв. „Чолаковци“ във Велико Търново, след като вчера покачването бе със 126 см. Измереното ниво тази сутрин е 159 см, при критични стойности 600 см. \r\nС 63 см се е понижило нивото на река Джулюница при лясковското село Джулюница. Измерени са 116 см. Голяма река при Стражица е 82 см. Отчита се спад с 2 см. \r\nОт Басейнова дирекция „Дунавски район“  прогнозират, че на 2 юли речните нива в Дунавския басейн ще се понижават вследствие на оттичане, което в средните и долни течения на основните реки ще е значително. Водните количества в момента са под праговете за внимание. \r\nНадежда КРЪСТЕВА", "date": "2018.07.02", "title": "Велико Търново: С 32 сантиметра се е покачило нивото на река Янтра при село Каранци за изминалото денонощие"}
{"url": "http://www.focus-news.net/news/2018/07/02/2540768/daniela-dimitrova-teritorialna-byuro-yugozapad-tormozat-e-sred-nay-chestite-protivoobshtestveni-proyavi-pri-detsata-pri-prestapleniyata-preobladavat-krazhbite.html", "text": "Тормозът е сред най-честите противообществени прояви при децата, при престъпленията преобладават кражбите. Това каза пред  Радио „Фокус“ – Кюстендил  Даниела Димитрова, началник на отдел ”Статистически изследвания” към Териториална бюро – Югозапад. При над 20% от общия брой регистрирани противообществени прояви при малолетни и непълнолетни лица става въпрос за тормоз, включително и в училище. Следват проявите на насилие и агресия, бягство от специализирани институции и услуги, както и употреба на психоактивни вещества. Кражбите на имущество са най-разпространените престъпления, извършвани от лицата на възраст 8 – 17 години. Следва умишленото повреждане на имущество, както и престъпленията, свързани с наркотици. В рамките на една година 17 деца са били жертва на престъпление, от които 52.9% са момчета, а 47.1% – момичета. Най-голям е броят и съответно относителният дял на малолетните и непълнолетните, пострадали от кражби на имущество. Следват пострадалите от нанесени телесни повреди и от опити за изнасилване. \r\nВенцеслав ИЛЧЕВ", "date": "2018.07.02", "title": "Даниела Димитрова, Териториална бюро – Югозапад: Тормозът е сред най-честите противообществени прояви при децата, при престъпленията преобладават кражбите"}
{"url": "http://www.focus-news.net/news/2018/07/02/2540761/faz-angela-merkel-e-othvarlila-kompromisno-predlozhenie-ot-hss-tvardyat-iztochnitsi.html", "text": "Канцлерът на ФРГ и председател на Християндемократическия съюз (ХДС) Ангела Меркел е отхвърлила компромисно предложение, отправено в събота от федералния министър на вътрешните работи и лидер на Християнсоциалния съюз (ХСС) Хорст Зеехофер за разрешаване на спора за бежанците, съобщава националният ежедневник  Die Frankfurter Allgemeine Zeitung , като се позовава на източници от баварската партия.  \r\nНа приблизително двучасовата среща в канцеларията на канцлера в Берлин, Зеехофер е предложил да не бъдат отхвърляни всички мигранти, които вече са регистрирани в други страни от Европейския съюз, а само тези, за които е в ход процедура по предоставяне на убежище. Баварският политик е демонстрирал готовност да се откаже и от настояването за връщането от Германия на мигрантите, регистрирани в Гърция или Испания. Меркел обаче не се е съгласила с предложението му. Тереза Герова", "date": "2018.07.02", "title": "FAZ: Ангела Меркел е отхвърлила компромисно предложение от ХСС, твърдят източници"}
{"url": "http://www.focus-news.net/news/2018/07/02/2540772/sport-predstoi-izigravaneto-na-dva-osminafinalni-macha-ot-mondial-2018.html", "text": "Днес ще бъдат изиграни още две от осминафиналните срещи на Световното първенство по футбол в Русия. \r\nОт 17:00 часа на стадион „Самара Арена\" отборът на Бразилия ще играе срещу Мексико. Бразилците спечелиха първото място в Група Е с актив от седем от максималните девет точки в първите си три срещи на Мондиал 2018. Мексико победи с 1:0 световния шампион Германия, а след това се наложи над Южна Корея с 2:1. В последния си мач обаче мексиканците допуснаха загуба с 0:3 от Швеция.  \r\nДругата среща от осминафиналите на Световното първенство по футбол е между Япония и Белгия. Мачът ще се играе на стадион „Ростов Арена“ от 21:00 часа.", "date": "2018.07.02", "title": "Спорт: Предстои изиграването на два осминафинални мача от Мондиал 2018"}
{"url": "http://www.focus-news.net/news/2018/07/02/2540771/dobrich-ot-nachaloto-na-godina-sa-registrirani-dva-gorski-pozhara-v-oblastta-vsledstvie-na-choveshka-namesa.html", "text": "От началото на година има регистрирани два горски пожара в Добричка област вследствие на човешка намеса. Това съобщи Мина Сарова, специалист „Връзки с обществеността“ в Североизточно държавно предприятие – Шумен, предаде кореспондент на  Радио „Фокус” – Варна . Човешката небрежност остава основен фактор за възникването на горските пожари, коментират специалистите. В един от случаите е установен умишлен палеж, при който огънят обхваща площ от 1 дка в Държавно горско стопанство (ДГС) „Добрич”, изгорели са 28 фиданки. Вторият регистриран случай е в ДГС „Генерал Тошево”, предизвикан е от човешка небрежност. \r\nЖулиета НИКОЛОВА", "date": "2018.07.02", "title": "Добрич: От началото на година са регистрирани два горски пожара в областта вследствие на човешка намеса"}
{"url": "http://www.focus-news.net/news/2018/07/02/2540770/dots-hristina-georgieva-opitnata-stantsiya-po-polivno-zemedelie-v-pazardzhik-ako-vlagata-v-pochvata-se-zadarzhi-poveche-ot-sedmitsa-hlebnite-svoystva-na-pshenitsata-namalyavat.html", "text": "Сериозен проблем за зърнопроизводителите след обилните валежи от дъжд е „прорастването на класовете“ на пшеницата. Това каза за  Радио „Фокус“ – Пазарджик  доц. Христина Георгиева, директор на Опитната станция по поливно земеделие в Пазарджик. По думите ѝ по-уязвими са били ниските и неравни места, където се е образувало задържане на вода от валежите. Това е довело до полягване на пшеницата. „Другата причина за полягването и изкласяването е силното преторяване с азотни торове. Ечемикът, който вече бе ожънат в Пазарджишки регион, е по-склонен към полягване следствие на преовлажняването на почвата. Ако влагата се задържи повече от седмица, неговите хлебни свойства намаляват“, уточни доц. Георгиева. Тя допълни, че през последните години голяма част от зърнопроизводителите замениха традиционните български зърнени сортове с чужди, като изключение прави единствено тритикалето. \r\nАлбена ЖИЛЕКОВА", "date": "2018.07.02", "title": "Доц. Христина Георгиева, Опитната станция по поливно земеделие в Пазарджик: Ако влагата в почвата се задържи повече от седмица, хлебните свойства на пшеницата намаляват"}
{"url": "http://www.focus-news.net/news/2018/07/02/2540745/kathimerini-upravlyavashtata-koalitsiya-mozhe-da-se-razpadne-zaradi-dogovora-na-imeto-predupredi-govoritelyat-na-nezavisimi-gartsi.html", "text": "Теодорос Тосунидес, говорител на управляващата партия „Независими гърци\" (АНЕЛ) предупреди, че партията му ще обмисли излизане от коалицията със СИРИЗА, ако правителството внесе в парламента договора за името, постигнат между Атина и Скопие след месеци на интензивни дипломатически преговори и усилия, съобщава електронното издание на гръцкия вестник  Kathimerini . \r\n„Ние поддържахме страната на крака и ние я извеждаме от програмата на спасителните планове, но, да, има вероятност пътищата ни да се разделят в бъдеще, когато сделката [за името] влезе в парламента\", призна Тосунидес  пред частния телевизионен оператор SKAI. \r\nНеговият коментар повтаря този на лидера на „Независими гърци“ и министър на отбраната Панос Каменос, който по-рано заяви, че партията му може да напусне управляващата коалиция, ако договорът за името бъде внесен за обсъждане в парламента в Атина.  \r\n„За нас проблемът с името не се търгува.  Гръцкият народ ни избра [да служим] в името на доброто. Така че, когато дойде времето, и ако дойде времето, ние ще продължим с този популярен мандат, като използваме най-важните средства, които имаме. Нашето оттегляне от правителството\", подчерта Каменос в рамките на среща с депутатите от „Независими гърци“.  Тереза Герова", "date": "2018.07.02", "title": "Kathimerini: Управляващата коалиция може да се разпадне заради договора на името, предупреди говорителят на „Независими гърци“"}
{"url": "http://www.focus-news.net/news/2018/07/02/2540769/prokuror-ivan-geshev-13-litsa-sa-privlecheni-kato-obvinyaemi-za-uchastie-v-organizirana-prestapna-grupa-planirala-ubiystva-na-politsai-i-magistrati-4-drugi-se-izdirvat.html", "text": "13 лица са привлечени като обвиняеми за участие в организирана престъпна група, планирала убийства на полицаи и магистрати, 4 други се издирват. Това каза ръководителят на Специализираната прокуратура Иван Гешев на брифинг в Съдебната палата, предаде репортер на  Агенция „Фокус“ . „Става въпрос за досъдебно производство, наблюдавано от Специализираната прокуратура, по което работим активно с колегите от ГДБОП от 2-3 месеца. Става въпрос за организирана престъпна група, в която участват емблематични лица за криминалния контингент в София, занимаващи се основно с разпространение на наркотични вещества и агресивно разширяване на дилърската си мрежа на териториите, в които продават. Като вторичен продукт от това е, че принуждават лица, включително и непълнолетни и малолетни, да продават наркотични вещества за тази група, както и, че тази група е съставила списък със служители на МВР и на Специализираната прокуратура, спрямо които са планирали, според доказателствата, с които разполагаме до момента, телесни повреди, включително и убийства, заради това, че тези служители са работили активно върху други досъдебни производства, обвиняеми и подсъдими по които са членове на тази организирана престъпна група, а и не само. Тоест затова, че са си вършили, както трябва работата“, обясни прокурор Гешев. „Това за мен като ръководител на СП не е новина – ние работим доста сериозно с МВР и ГДБОП и смятам, че сме постигнали много добри резултати. Явно това вече създава сериозен проблем за част от тези лица, след като се стига до този краен резултат. Ще продължим да работим активно в тази посока и няма да позволим никаква форма на натиск върху служители на МВР и магистрати, които изпълняват качествено задълженията си. Ще бъдем безкомпромисни при констатирането на такива случаи“, каза още той. „Привлечени към наказателна отговорност са 13 лица, 4 други са обявени за общодържавно издирване - общо 17 лица. Спрямо 10 Специализираният наказателен съд в събота взе мярка „задържане под стража“. Спрямо 1 лице не сме поискали, тъй като то е с мярка „задържане под стража“ по друго досъдебно производство“, разясни прокурор Гешев. По думите му част от мотивите на групата, за набелязване на определени служители на полицията и прокуратурата е отмъщение, защото те са работили активно срещу организираната престъпност. „Ще бъдем безкомпромисни към такива случаи“, увери Гешев. \r\nВесела АЛЕКСАНДРОВА", "date": "2018.07.02", "title": "Прокурор Иван Гешев: 13 лица са привлечени като обвиняеми за участие в организирана престъпна група, планирала убийства на полицаи и магистрати, 4 други се издирват"}
{"url": "http://www.focus-news.net/news/2018/07/02/2540773/sofiyska-rayonna-prokuratura-predade-na-sad-mazh-za-palezh-na-lek-avtomobil.html", "text": "Софийска районна прокуратура предаде на съд мъж за палеж на лек автомобил. Това съобщиха от пресцентъра на  Прокуратура на Република България . Под ръководството и надзора на Софийска районна прокуратура е образувано и се води досъдебно производство за това, че: \r\nНа 28 юни 2018 г., за времето от 18.00 до 21.06 часа в гр. София на ул. „Копринарска“ е запалил имущество със значителна стойност – лек автомобил „Опел“, модел „Астра“, собственост на С. \r\nВ хода на разследването са събрани достатъчно доказателства, че извършител на описаното по-горе деяние е Иван Аспарухов. Изготвено е постановление за привличането му към наказателна отговорност, като му е повдигнато обвинение за извършено престъпление по чл.330, ал. 1 НК. Предвид изключително високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС днес за разглеждане на искане за вземане спрямо него на мярка за неотклонение „Задържане под стража“.", "date": "2018.07.02", "title": "Софийска районна прокуратура предаде на съд мъж за палеж на лек автомобил"}
{"url": "http://www.focus-news.net/news/2018/07/02/2540776/stara-zagora-blizo-100-signala-sa-podadeni-na-goreshtiya-telefon-za-signali-na-obshtinata-za-perioda-29-yuni-1-yuli.html", "text": "На безплатния Горещ телефон на Община Стара Загора - 0800 157 37, от 29 юни до 1 юли са отчетени близо 100 сигнала. Граждани са подали информация за над 40 неправилно паркирани МПС в града. Това съобщиха от пресцентъра на  Общината . Оплаквания са постъпили за бездомни кучета около езеро „Загорка“, в кв. „Железник“, както и по ул. „Капитан Н. Андреев“. Информацията е насочена към Общинския приют за безстопанствени животни. За пътен инцидент с куче е съобщено в село Хрищени.  \r\nНад 10 са подадените сигнали за силна музика от заведения в града, както и от струпване на шумни компании на открито.  \r\nСтарозагорка е информирала за компрометирана детска люлка в площадка в кв. „Три чучура – север“.  \r\nВзети са мерки за премахване на изсъхнали и опасни дървета и клони по сигнали на граждани.  \r\nПостъпил е сигнал за разбита врата на автополигона в местност „Каменна могила“. Екип на общинското звено „Контрол и обществен ред“ е съставил докладна записка и снимков материал.  \r\nСлед получена информация на Горещия телефон е отремонтирано улично осветление. Работи се по отстраняване на повреда на автобусно информационно табло.  Обезопасени са улични шахти.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2018.07.02", "title": "Стара Загора: Близо 100 сигнала са подадени на Горещия телефон за сигнали на Общината за периода 29 юни – 1 юли"}
{"url": "http://www.focus-news.net/news/2018/07/02/2540774/burgas-128-otbora-ot-razlichni-evropeyski-i-aziatski-darzhavi-shte-uchastvat-v-mezhdunarodnoto-matematichesko-sastezanie-bimc.html", "text": "От днес до края на седмицата Бургас е математика. Това каза Йорданка Ананиева, зам.-кмет по „Култура и образование” към Община Бургас по време на откриването на Международното математическо състезание – BIMC, предаде репортер на  Радио „Фокус” – Бургас . Ананиева добави, че тази година ще вземат участие общо 128 отбора от различни европейски и азиатски държави. \r\n„Смятам, че математиците са бъдещите ръководители в най-различни области на науката и бизнеса, заради това BIMC е една инвестиция в дългосрочен план”, добави Ананиева. Според нея щял да се получи един невероятен празник на математиката. „Има добри математици в Бургас, надяваме се да се преборят за златен медал”, каза още зам.-кметът. \r\nВеселина НИКОЛОВА", "date": "2018.07.02", "title": "Бургас: 128 отбора от различни европейски и азиатски държави ще участват в Международното математическо състезание - BIMC"}
{"url": "http://www.focus-news.net/news/2018/07/02/2540777/dimitar-nikolov-kmet-na-burgas-sastezanieto-bimc-2018-e-nay-prestizhnoto-v-sveta-za-godinata-i-pobeditelite-shte-imat-vazmozhnost-da-popadnat-v-nay-dobrite-universiteti.html", "text": "Международното състезание по математика BIMC' 2018 е най-престижното в света за годината и победителите от него ще имат възможност да попаднат в най-добрите университети в света. Това каза пред журналисти кметът на Община Бургас Димитър Николов по време на откриването на Международното състезание по математика BIMC' 2018, предаде репортер на  Радио „Фокус“ – Бургас . \"За мен е голяма привилегия да приветстваме българския отбор, защото всички знаем, че българските математици се представят изключително успешно на международната сцена. А тук, в България, и стените помагат“, каза още Николов. По думите му точно преди 5 години България и Бургас са били домакини на най-престижното математическо състезание за годината. Той добави, че те са оставили прекрасно впечатление в нашите жители за талантливите деца, които са ни посетиха. „Повече от 1 100 участника присъстват на старта на това изключително престижно събитие. Науката математика, която е кралица на всички науки ще даде възможност на своеобразна виртуална платформа да направи контакти, приятелства и много прекрасни емоции между участниците. Специално искам да благодаря на Организационния комитет на състезанието и по-специално на председателя д-р Вен-Хсиен Сун за привилегията Бургас отново да бъде домакин, защото това е огромна чест не само за града, но и за България“, допълни Николов. \r\nВеселина НИКОЛОВА", "date": "2018.07.02", "title": "Димитър Николов, кмет на Бургас: Състезанието BIMC' 2018 е най-престижното в света за годината и победителите ще имат възможност да попаднат в най-добрите университети"}
{"url": "http://www.focus-news.net/news/2018/07/02/2540781/burgas-tyaloto-na-38-godishen-polski-turist-e-otkrito-v-moreto-kray-yuzhniya-plazh-v-kiten.html", "text": "Тялото на 38-годишен полски турист е открито в морето край южния плаж в Китен. Това съобщиха от  ОДМВР - Бургас . На 29 юни т.г. около 13.40 часа в Районно управление - Приморско е получено съобщение за инцидент в морето на южния плаж в Китен срещу хотел \"Сабина\", при който на около 12 м в морето е открит трупа на 38-годишен полски турист с инициали Д.К., отседнал в Созопол. При извършения първоначален оглед видими следи от насилие не са открити – тялото е откарано за аутопсия в отделение \"Съдебна медицина\" при УМБАЛ - Бургас. По случая е образувано досъдебно производство.", "date": "2018.07.02", "title": "Бургас: Тялото на 38-годишен полски турист е открито в морето край южния плаж в Китен"}
{"url": "http://www.focus-news.net/news/2018/07/02/2540780/gl-sekretar-na-mvr-mladen-marinov-nyama-da-dopusnem-nasilstveni-deystviya-sreshtu-kolegite-koito-savestno-si-varshat-rabotata.html", "text": "Няма да допуснем насилствени действия срещу колегите, които съвестно си вършат работата. Това каза главният секретар на МВР главен комисар Младен Маринов на брифинг в Съдебната палата във връзка с разбита престъпна група за разпространение на наркотици, планирала убийства на магистрати и на служители на МВР, предаде репортер на  Агенция „Фокус“. \r\n„Бяха положени много усилия от колегите, които работиха съвместно по тези досъдебни производства. Вследствие на пресата, която се оказва върху престъпния контингент, се стига до момент, в който се правят заплахи и приготовления за насилствени действия спрямо работещите срещу престъпността служители на МВР и прокурори. Това показва, че ние сме в правилната посока и трябва да продължим“, коментира Маринов. „Като ръководител на професионалното ръководство на МВР заявявам, че няма да допуснем и ще вземем абсолютно всички мерки, които ни позволява закона, да защитим всеки един служител, всеки един магистрат, който вършейки си работата, попада в такива списъци и срещу него се формират такива действия. Благодаря на екипите, които работиха, това беше денонощен труд. Организираната престъпна група е с много членове, има различни крила, това е едно завършено звено, което има амбиции да завземе все по-голяма територия“, отчете още той. По думите му службите са свършили добра работа и ще продължават в тази насока. \r\nВесела АЛЕКСАНДРОВА", "date": "2018.07.02", "title": "Гл. секретар на МВР Младен Маринов: Няма да допуснем насилствени действия срещу колегите, които съвестно си вършат работата"}
{"url": "http://www.focus-news.net/news/2018/07/02/2540779/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.07.02", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/07/02/2540782/kyustendil-do-kraya-na-mesetsa-detskite-gradini-v-dupnitsa-shte-rabotyat-bez-prekasvane-prez-mesets-avgust-shte-ima-dezhurno-detsko-zavedenie.html", "text": "До края на месеца детските градини в Дупница ще работят без прекъсване, през месец август ще има дежурно детско заведение. Това съобщи за  Радио „Фокус” – Кюстендил  Тодор Петков, началник на отдел „Образование” към Община Дупница. Определено е, че през месец август Детска градина „Детелина“ ще бъде дежурна. Родителите, които желаят да се възползват от това дежурство, следва да уведомят за това учителите на децата си и ще бъдат информирани как ще се организира дейността на дежурната детска градина. „До края на месец юли работят нормално всички детски градини без изключение. При наличие на повече желаещи ще се организира работата на допълнителна детска градина”, каза Тодор Петков. През лятото ще се проведат големи ремонти в Детска градина „Зора” – село Джерман, както и  Детска градина „Мечта”. В момента се провежда записване на децата, които ще бъдат в предучилищна група, чието обучение е задължително. \r\nВенцеслав ИЛЧЕВ", "date": "2018.07.02", "title": "Кюстендил: До края на месеца детските градини в Дупница ще работят без прекъсване, през месец август ще има дежурно детско заведение"}
{"url": "http://www.focus-news.net/news/2018/07/02/2540784/burgas-nad-100-modela-shte-badat-predstaveni-po-vreme-na-11-oto-izdanie-na-retroparada-za-klasicheski-avtomobili-v-grada.html", "text": "Над 100 модела ще бъдат представени по време на 11-ото издание на Ретропарада за класически автомобили, който се открива на 7 юли от 10:00 часа пред Пантеона в Бургас. Това съобщиха от пресцентъра на  Община Бургас . Тази година жителите и гостите на града ще могат да видят коли от типа Хот Род, които се възприемат като ново поколение тунинговани возила. Това са нестандартни модели, които се правят с части от различни автомобили, монтирани в зависимост от предпочитанията на конструктора. Тези машини почти винаги разполагат с мощен двигател, често \"взет назаем\" от друг автомобил, но винаги доработен и украсен, така че да се чува и забелязва. В България този тип коли не са често срещани, което ги прави изключително впечатляващи. \r\nЧаст от тазгодишната автоизложба ще бъде и много рядък съветски правителствен автомобил на частен колекционер от Петрич. Наред с него ще бъдат показани и други луксозни социалистически возила, както и довоенни автомобили и камиони. \r\nДебют ще направи варненски колекционер с много рядък модел на \"Мерцедес\" от 50-те години, а гости от Сърбия, Чехия и Словения ще представят изключително интересни и атрактивни возила. \r\nОсвен автомобили, на Ретропарада тази година ще бъдат показани и много интересни мотоциклети от страната и чужбина. Гост и участник ще бъде словенецът Петер Брон, който е собственик на най-големия мотоциклетен музей в Европа.", "date": "2018.07.02", "title": "Бургас: Над 100 модела ще бъдат представени по време на 11-ото издание на Ретропарада за класически автомобили в града"}
{"url": "http://www.focus-news.net/news/2018/07/02/2540778/zdf-sreshtata-merkel-zeehofer-e-nasrochena-za-17-chasa-myunhen-demonstrira-gotovnost-za-kompromis.html", "text": "Ключовата среща между председателите на двете „сестрински“ партии ХДС и ХСС – Ангела Меркел и Хорст Зеехофер, на която ще бъде направен последен опит за постигане на компромис за бежанската политика, е насрочена за 17 часа (18 часа българско време) в Берлин, предава телевизионният канал  ZDF .   \r\nОчаква се разговорите да вземат участие и други водещи политици от двете партии – кои обаче засега не се уточнява. Ясно е обаче, че от изхода на срещата зависи политическото бъдеще на Зеехофер, който увери, че ще се оттегли от поста си на федерален министър на вътрешните работи на Германия, ако не бъде постигнато решение на спора между ХДС и ХСС. \r\nСъщевременно баварският министър-председател Маркус Зьодер демонстрира готовността на Мюнхен за постигането на компромис с цел излизане от кризата, която поставя под въпрос не само бъдещето на Съюза (ХДС/ХСС), но и на управляващата в Берлин голяма коалиция.  \r\n„Готови сме за компромис, понякога в политиката трябва да има и такъв. Не се обсъжда излизане от правителството или прекратяване на съществуването на фракцията\", увери Зьодер в навечерието на срещата между лидерите на ХДС и ХСС. Тереза Герова", "date": "2018.07.02", "title": "ZDF: Срещата Меркел-Зеехофер е насрочена за 17 часа, Мюнхен демонстрира готовност за компромис"}
{"url": "http://www.focus-news.net/news/2018/07/02/2540788/shumen-78-godishna-zhena-e-stanala-zhertva-na-telefonna-izmama-sas-suma-ot-nad-6-000-lv.html", "text": "78-годишна жена от Шумен била измамена по телефона и предала 6 380 лева за „залавяне на измамници“. Това съобщиха от  ОДМВР - Шумен . Жената била въведена в заблуда по добре познатия сценарий, в който измамници се представят за полицаи и казват, че се провежда акция за задържане на група, която мами хората по телефона. Тя била измамена около 15.30 часа на 30 юни. От трети етаж хвърлила сумата от 6 380 лева, три златни парички и два медала от войната. Разбрала, че била измамена и подала сигнал в полицията. Разпитана е, образувано било досъдебно производство.", "date": "2018.07.02", "title": "Шумен: 78-годишна жена е станала жертва на телефонна измама със сума от над 6 000 лв."}
{"url": "http://www.focus-news.net/news/2018/07/02/2540785/evrodeputatat-momchil-nekov-mzh-oshte-nyama-pozitsiya-za-namalyavaneto-na-direktnite-plashtaniya-za-balgariya.html", "text": "Министерство на земеделието не е излязло с позиция за намаляването на директните плащания за България и Програмата за развитие на селските райони. Това каза пред журналисти евродепутатът от Групата на прогресивния алианс на социалистите и демократите в Европейския парламент Момчил Неков след форума за визията на овцевъдството и козевъдството, предаде репортер на  Агенция \"Фокус\" . Неков поясни, че на дискусията е обсъдил с  бранша визията за секторите козевъдство и овцевъдство до 2028 г. \"Целта е на европейско ниво да запазим финансирането поне на тези нива. Тук неколкократно съм критикувал Министерство на земеделието, че не са излезли с позиция за намалянето на директните плащания за България и Програмата за развитие на селските райони\", поясни евродепутатът. Той каза, че тези стратегии се правят, за да могат по най-добрия начин да се балансират средствата, а не да отиват в монокултурно земеделие.  \r\nСпоред него от държавата зависи да запази нивата на подпомагане и кои отрасли са приоритетни. \"Говорим и за растениевъдство и плодове и зеленчуци като цяло, които са дори по-застрашени от животновъдството\", посочи Неков. По думите му, ако в животновъдството се изпуска потенциал, за сектора \"Плодове и зеленчуци\" нещата са по-зле, защото има диспропорция във финансирането. Според Неков МЗХ не трябва само да дава статистики, а да се вслуша в предложенията на бранша и да не действа на парче. \"Трябва да се види какви цели си поставяме и как да гоним резултати\", допълни евродепутатът. \r\nДеница КИТАНОВА", "date": "2018.07.02", "title": "Евродепутатът Момчил Неков: МЗХ още няма позиция за намаляването на директните плащания за България"}
{"url": "http://www.focus-news.net/news/2018/07/02/2540789/pregled-na-mezhdunarodnite-novini-do-13-chasa-agentsiya-fokus.html", "text": "След седмици мълчание Германската социалдемократическа партия (ГСДП) се намеси в спора между Християндемократическия съюз (ХДС) и Християнсоциалния съюз (ХСС) за бежанците, като представи план от пет точки за промяна на политиката в областта на убежището. \r\nИзмина доста време, преди ГСДП да заеме позиция в кризата, която поставя под съмнение не само бъдещето на Съюза (ХДС/ХСС), но и на управляващата в Берлин голяма коалиция. До този момент социалдемократите запазваха мълчание с аргумента, че спорът между ХДС и ХСС е вътрешен и най-вече, че разрешаването му не е спешно за Германия.  \r\nНо в понеделник ГСДП изложи плана си за излизане от кризата. В документа партията подкрепя позицията на канцлера Ангела Меркел, която отхвърли разрешаването на проблема с мигрантите на национално ниво – подход, за който настоява федералният министър на вътрешните работи и лидер на ХСС Хорст Зеехофер. „Искаме да действаме с Европа, а не срещу нея“, се казва с документа на ГСДП.  \r\nПартията се ангажира със зачитането на основното право на убежище, с имиграционния закон (договорен в коалиционното споразумение) и се застъпва за бързото интегриране на признатите бежанци. \r\n„Тези, които нямат основания за защита, трябва да бъдат върнати в родината им или в сигурна трета страна\", категорични са социалдемократите. Принципът на правовата държава трябва да се прилагат последователно. Планираните центрове за бежанци в държавите от ЕС и в Африка „не трябва да се превръщат в затворени съоръжения\", се казва още в документа. \r\n***  Ключовата среща между председателите на двете „сестрински“ партии ХДС и ХСС – Ангела Меркел и Хорст Зеехофер, на която ще бъде направен последен опит за постигане на компромис за бежанската политика, е насрочена за 17 часа (18 часа българско време) в Берлин. \r\nОчаква се разговорите да вземат участие и други водещи политици от двете партии – кои обаче засега не се уточнява. Ясно е обаче, че от изхода на срещата зависи политическото бъдеще на Зеехофер, който увери, че ще се оттегли от поста си на федерален министър на вътрешните работи на Германия, ако не бъде постигнато решение на спора между ХДС и ХСС. \r\nСъщевременно баварският министър-председател Маркус Зьодер демонстрира готовността на Мюнхен за постигането на компромис с цел излизане от кризата, която поставя под въпрос не само бъдещето на Съюза (ХДС/ХСС), но и на управляващата в Берлин голяма коалиция.  \r\n„Готови сме за компромис, понякога в политиката трябва да има и такъв. Не се обсъжда излизане от правителството или прекратяване на съществуването на фракцията\", увери Зьодер в навечерието на срещата между лидерите на ХДС и ХСС. \r\n***  Теодорос Тосунидес, говорител на управляващата партия „Независими гърци\" (АНЕЛ) предупреди, че партията му ще обмисли излизане от коалицията със СИРИЗА, ако правителството внесе в парламента договора за името, постигнат между Атина и Скопие след месеци на интензивни дипломатически преговори и усилия. \r\n„Ние поддържахме страната на крака и ние я извеждаме от програмата на спасителните планове, но, да, има вероятност пътищата ни да се разделят в бъдеще, когато сделката [за името] влезе в парламента\", призна Тосунидес  пред частния телевизионен оператор SKAI. \r\nНеговият коментар повтаря този на лидера на „Независими гърци“ и министър на отбраната Панос Каменос, който по-рано заяви, че партията му може да напусне управляващата коалиция, ако договорът за името бъде внесен за обсъждане в парламента в Атина.  \r\n„За нас проблемът с името не се търгува.  Гръцкият народ ни избра [да служим] в името на доброто. Така че, когато дойде времето, и ако дойде времето, ние ще продължим с този популярен мандат, като използваме най-важните средства, които имаме. Нашето оттегляне от правителството\", подчерта Каменос в рамките на среща с депутатите от „Независими гърци“. \r\n***  Прокуратурата в Анкара издаде заповеди за арест на 68 души, всички от които военни, заради предполагаеми връзки с мрежата на Фетхуллах Гюлен. \r\nВсички заподозрени са турски военнослужещи от сухопътните войски, 19 от които - на активна служба. Към настоящия момент 19 от заподозрените вече са арестувани. Издирването на останалите продължава.  \r\nГюлен е сочен от турските власти за организатор на опита за преврат от лятото на 2016 г., при който загинаха 250 души и пострадаха близо 2,2 хил. други. Анкара обвинява ФЕТО, че стои зад продължителна кампания за саботаж на държавата чрез проникване в турските институции, особено сред военните, полицията и в съдебната система. \r\n***  Проливните дъждове, които обхванаха Румъния в продължение на няколко поредни дни, отнеха живота на четирима души и принудиха над 250 други да напуснат домовете си. \r\nДвама мъже и една жена са били завлечени от придошлите води, а четвъртата жертва е загинала при срутване на дома й. Сериозна е ситуацията в района на Ковасна в централната част на Румъния, където под вода остават няколко населени места заради скъсване на дига.  \r\n„Задействани са пожарникари и паравоенна полиция\", заяви говорителят на службата за извънредни ситуации Мариус Толвай. „В момента работим за възстановяването на дигата, за да можем да изпразним водата от наводнените къщи\". \r\nНаводненията засегнаха около 100 града в Румъния, разрушиха мостове и десетки домове.   \r\n***  Заседанието на парламента в Скопие, на което повторно ще бъде гласуван Законът за ратифициране на договора за името, е насрочено за четвъртък, 5 юли. Това стана ясно след проведена по-рано днес среща на председателя на законодателния орган Талат Джафери с координаторите на парламентарните фракции. \r\nСъбранието на Република Македония ратифицира договора за името на 20 юни, с 69 гласа „за\" и 40 „против\", а същия ден той бе подписан от Джафери и изпратен до кабинета на президента на Македония Георги Иванов, който отказа да подпише съответния указ. Сега на ход са отново депутатите – за утвърждаването на документа е необходимо мнозинство от 61 гласа „за“. След това договорът отново ще бъде изпратен за подпис от държавния глава на югозападната ни съседка. \r\nСъгласно Конституцията, президентът е длъжен да утвърди закона, но очакванията са, че Иванов ще подходи както и със Закона за официалната употреба на езиците. В тази връзка Джафери вече обяви, че след повторното гласуване на закона той ще бъде предаден за публикуване в „Държавен вестник“ дори и без подписа на Иванов. \r\n***", "date": "2018.07.02", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/07/02/2540786/a1-on-makedoniya-dogovorat-za-imeto-vliza-za-povtorno-obsazhdane-v-parlamenta.html", "text": "Заседанието на парламента в Скопие, на което повторно ще бъде гласуван Законът за ратифициране на договора за името, е насрочено за четвъртък, 5 юли. Това стана ясно след проведена по-рано днес среща на председателя на законодателния орган Талат Джафери с координаторите на парламентарните фракции, съобщава македонското електронно издание  A1 On .  \r\nСъбранието на Република Македония ратифицира договора за името на 20 юни, с 69 гласа „за\" и 40 „против\", а същия ден той бе подписан от Джафери и изпратен до кабинета на президента на Македония Георги Иванов, който отказа да подпише съответния указ. Сега на ход са отново депутатите – за утвърждаването на документа е необходимо мнозинство от 61 гласа „за“. След това договорът отново ще бъде изпратен за подпис от държавния глава на югозападната ни съседка. \r\nСъгласно Конституцията, президентът е длъжен да утвърди закона, но очакванията са, че Иванов ще подходи както и със Закона за официалната употреба на езиците. В тази връзка Джафери вече обяви, че след повторното гласуване на закона той ще бъде предаден за публикуване в „Държавен вестник“ дори и без подписа на Иванов.  Тереза Герова", "date": "2018.07.02", "title": "A1 On (Македония): Договорът за името влиза за повторно обсъждане в парламента"}
{"url": "http://www.focus-news.net/news/2018/07/02/2540790/ivaylo-spiridonov-gdbop-grupata-planirala-ubiystva-na-sluzhiteli-na-prokuraturata-i-mvr-be-zadarzhana-na-vrah-shipka.html", "text": "Досега не ни се беше случвало, но задържането на основното ядро от групата стана на връх Шипка. Там се събраха от територията на цялата страна. Групата е изключително мобилна и конспиративна. Това каза директорът на Главна дирекция „Борба с организираната престъпност“ Ивайло Спиридонов на брифинг в Съдебната палата във връзка с разбита престъпна група за разпространение на наркотици, планирала убийства на магистрати и на служители на МВР, предаде репортер на  Агенция „Фокус“ . Спиридонов уточни, че въпросната група е в полезрението на службите за сигурност от средата на миналата година. „Това е една от групите, които в ГДБОП е определена като такава, която влияе на оперативната обстановка на територията на цялата страна“, обясни той. По думите му в средата на миналата година, когато въпросната група е новосформирана, е получена информация, че в два от столичните квартали са започнали агресивни действия спрямо дилъри, които са били принуждавани да продават за нея. „Преди около 2 месеца постъпи оперативна информация, че въпросните лица планират насилствени действия спрямо служители от ГДБОП, Националната полиция“ и прокурори от Специализираната прокуратура, които водят други техни досъдебни производства“, посочи Ивайло Спиридонов. Той уточни, че службите са успели да постигнат това във всеки един момент да получават информация за предстоящите действия на групата. „В последните дни беше изключително трудно да продължаваме да ги държим под контрол и именно поради тази причина се предприеха действия за залавянето ѝ“, допълни още Спиридонов. По думите му действията по време на операцията по залавянето им са били извършени с \"хирургична точност\". \r\nВесела АЛЕКСАНДРОВА", "date": "2018.07.02", "title": "Ивайло Спиридонов, ГДБОП: Групата, планирала убийства на служители на Прокуратурата и МВР, бе задържана на връх Шипка"}
{"url": "http://www.focus-news.net/news/2018/07/02/2540792/ministar-krasen-kralev-vrachi-nagrada-venets-na-pobeditelya-na-futbolniya-trenyor-stanimir-stoilov.html", "text": "Министърът на младежта и спорта Красен Кралев връчи награда \"Венец на победителя\" на футболния треньор на Казахстан - българският селекционер Станимир Стоилов, предаде репортер на  Агенция \"Фокус\" . Наградата бе връчена по повод особените заслуги на Стоилов за развитието на българския футбол. \r\n \"Благодаря на министър Кралев, Министерство на младежта и спорта и държавата за наградата. За мен е огромна чест да бъда част от елита на българските треньори. Радостно е, че Министерство на младежта и спорта в последните години е с две очи и отворени ръце към българския футбол и помага. Виждам и знам министър Кралев колко стадиона и игрища построи в България специално за футбол\", заяви селекционерът. \r\nЦветелин ДИМИТРОВ", "date": "2018.07.02", "title": "Министър Красен Кралев връчи награда \"Венец на победителя\" на футболния треньор Станимир Стоилов"}
{"url": "http://www.focus-news.net/news/2018/07/02/2540766/ivaylo-konstantinov-nsapb-nastoyavame-za-konfederatsiya-na-natsionalnite-sdruzheniya-v-patnicheskiya-transporten-sektor-s-retsiprochnost-v-upravlenieto.html", "text": "Настояваме за Конфедерация на националните сдружения в пътническия транспортен сектор, с реципрочност в управлението.  \r\nТова каза на пресконференция за представяне на решението за обединение на автобусния бранш Ивайло Константинов, изпълнителен директор на Национално сдружение на автобусните превозвачи в България, предаде репортер на  Агенция „Фокус“ . \r\n„Пуснахме покана до всички национално представените сдружения в пътническия транспортен сектор, където маркирахме жалоните на бъдещото обединение. В евентуалната Конфедерация, която ще се случи, ще членуват само сдружения. Най-важното е, че трябва да има реципрочност в управлението, с ротационен принцип в ръководството“, заяви той. „Всички фирми, които не членуват в сдружения, ще имат право да учредят собствено сдружение и Конфедерация“, посочи Ивайло Константинов. „Целта ни е в Закона за автомобилните превози да бъде дефинирано понятието национално представителна организация“, обяви той. „Което сдружение отговори, да бъде национално представително“, коментира Константинов. „Нямам амбиция да ръководя и си подадох отвод още преди въпросната Конфедерация да бъде учредена“, подчерта Ивайло Константинов. „Категорично отказвам да участвам в междуличностни битки. Който си има проблем с някого, трябва да си решава проблемите на нивото, което може“, обясни той. „Надявам се концепцията за обединението да отговаря на очакванията на държавата, на парламента и на министъра“, каза още Константинов. \r\nБиляна ИВАНОВА", "date": "2018.07.02", "title": "Ивайло Константинов, НСАПБ: Настояваме за Конфедерация на националните сдружения в пътническия транспортен сектор, с реципрочност в управлението"}
{"url": "http://www.focus-news.net/news/2018/07/02/2540791/ministar-biser-petkov-predlagame-osinovitelite-da-imat-pravo-na-otpusk-ot-365-dni-do-navarshvane-na-5-godishna-vazrast-na-deteto.html", "text": "Предлагаме осиновителите да имат право на отпуск от 365 дни до навършване на 5-годишна възраст на детето. Това каза министърът на труда и социалната политика Бисер Петков след днешния Национален съвет за тристранно сътрудничество във връзка с проект на постановление на Министерски съвет за изменение и допълнение на Наредбата за работното време, почивките и отпуските, предаде репортер на  Агенция „Фокус“ . \r\n„Предлагат се изменения и допълнения в Кодекса на труда, които да регламентират отпуск за осиновяване в размер на 365 дни от датата на предаване на детето за осиновяване. Става дума за това, че на осиновителите се регламентира правото на отпуск до навършване на 5-годишна възраст на детето за 365 дни“, каза още той и обясни, че по този начин тяхното положение се изравнява с това на биологичните родители.", "date": "2018.07.02", "title": "Министър Бисер Петков: Предлагаме осиновителите да имат право на отпуск от 365 дни до навършване на 5-годишна възраст на детето"}
{"url": "http://www.focus-news.net/news/2018/07/02/2540795/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по  Радио „Фокус“ – Пловдив  днес ще разберем как Общината се изправя след големия порой, при който пострадаха стотици декара земеделски земи. Ще чуем кмета на село Катуница Красимир Юруков, където се скъса дигата на река Чая. Ще чуем и зам.-кмета на Общината Петър Бояджиев, за да разберем какви са загубите от придошлата вода. \r\nСъщо в днешното предаване ще чуем какви административни услуги предлага Община Садово и как се справят с бюрокрацията там. От две години в общината е въведено комплексното административно обслужване. Ще чуем подробностите по тази тема от Светла Атанасова, юристконсулт в Общината. \r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.07.02", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/07/02/2540783/ivaylo-konstantinov-nsapb-ne-stava-duma-za-mezhdulichnosten-i-mezhdubranshov-konflikt-a-za-tova-che-nyakoy-iska-mnogo-pari-i-kontrol-varhu-edin-bransh.html", "text": "Не става дума за междуличностен и междубраншов конфликт, а за това, че някой иска много пари и контрол върху един бранш. Това каза на пресконференция за представяне на решението за обединение на автобусния бранш Ивайло Константинов, изпълнителен директор на Национално сдружение на автобусните превозвачи в България, предаде репортер на  Агенция „Фокус“ . „Да не възприемаме нещата като битка на личности и на лобита, на товарен срещу пътнически транспорт“, призова той. „Показахме, че сме единни и ги подкрепихме срещу Мобилния пакет 1 и ако се наложи ще го направим утре отново“, обясни Ивайло Константинов. „Не ни свързвайте с товарните превози. Не искаме, не можем и няма да чуете от нас думата обединение с товарните превози“, посочи той. „Никъде в Европа не се е искало такова обединение и не се е случило“, каза още Константинов. \r\nБиляна ИВАНОВА", "date": "2018.07.02", "title": "Ивайло Константинов, НСАПБ: Не става дума за междуличностен и междубраншов конфликт, а за това, че някой иска много пари и контрол върху един бранш"}
{"url": "http://www.focus-news.net/news/2018/07/02/2540775/magdalena-miltenova-bssit-pokanihme-basat-i-sayuza-na-mezhdunarodnite-prevozvachi-na-dialog-ne-poluchihme-otvetnata-polozhitelna-reaktsiya.html", "text": "Поканила съм г-н Столарски, г-н Филипов и г-н Рашков, които представляват БАСАТ и Съюза на международните превозвачи да се присъединят на срещата ни на 28 юни. Това каза на пресконференция за представяне на решението за обединение на автобусния бранш Магдалена Милтенова, председател на Браншовия съюз за стопанска инициатива в транспорта, предаде репортер на  Агенция „Фокус“ . „Не получихме ответната положителна реакция“, коментира тя. „Единствено Димитър Рашков дойде, който категорично заяви, че се противопоставят на идеята да има доброволно обединение на бранша като Конфедерация и настоява това да стане със закон“, посочи Магдалена Милтенова. „Ние сме отворени за диалог, поканихме ги. Няма нищо по-разумно от това двата бранша в собствени Конфедерации да постигнем съгласие по общите ни теми“, заяви тя. „Прочетох интервю на Илиян Филипов, който казва: „Ще излезем на протест на 4 юли, защото сме единни за приемането на законопроекта“. Питам щом колегите от товарния сектор са единни защо не направят доброволно обединение“, каза още Милтенова. \r\nБиляна ИВАНОВА", "date": "2018.07.02", "title": "Магдалена Милтенова, БССИТ: Поканихме БАСАТ и Съюза на международните превозвачи на диалог, не получихме ответната положителна реакция"}
{"url": "http://www.focus-news.net/news/2018/07/02/2540797/haskovo-obshtinata-obyavi-obshtestvena-porachka-za-remonti-na-ulitsi-v-selata-za-425-000-leva.html", "text": "Община Хасково обяви обществена поръчка за ремонти  на улици в селата за 425 хиляди лева. Това съобщиха от пресцентъра на  Общината . Предвидени са за ремонт улици във Войводово, Въгларово, Гарваново, Големанци, Гълъбец, Динево, Добно Големанци, Зорница, Клокотница, Козлез, Конуш, Колен, Малево, Николово, Стамболийски, Текето и Широка поляна. По улиците на тези села са установени много сериозни дефекти - деформации на пътното платно, мрежовидни, надлъжни и напречни пукнатини, с дълбоки дупки и др. Участъците определени за ремонт са съгласувани с кметовете на населените места. Средствата за ремонта са от бюджета на Община Хасково. Срокът за подаване на оферти е 2 август 2018 г. \r\nТази пролет бяха ремонтирани улици в селата Александрово, Брягово, Горно Войводино, Долно Войводино, Елена, Книжовник, Криво поле, Любеново, Манастир, Мадра, Маслиново, Нова Надежда, Орлово, Подкрепа, Родопи, Стойково, Тракиец и Узунджово. \r\nСредствата за тези ремонти бяха определени с решение на Общински съвет а конкретните участъци посочени от кметовете на селата.", "date": "2018.07.02", "title": "Хасково: Общината обяви обществена поръчка за ремонти на улици в селата за 425 000 лева"}
{"url": "http://www.focus-news.net/news/2018/07/02/2540798/ministar-krasen-kralev-vrachenata-na-stanimir-stoilov-nagrada-venets-na-pobeditelya-e-nay-visokoto-darzhavno-otlichie-v-oblastta-na-sporta.html", "text": "Връчената на Станимир Стоилов награда - \"Венец на победителя\", е най-високото държавно отличие в областта на спорта. Това каза министърът на младежта и спорта Красен Кралев по време на церемонията по връчване на наградата \"Венец на победителя\" на треньора по футбол Станимир Стоилов по повод заслугите му за развитието на българския футбол, предаде репортер на  Агенция \"Фокус\" . \"Наградата е и във връзка с навършването на неговата 50-годишнина, която беше преди година и половина, но досега нямаше възможност наградата да бъде връчена поради големите ангажименти и напрегнатото ежедневие, което той има. Искам да му пожелая огромни успехи в треньорската кариера. Благодаря за всичко, което г-н Стоилов е направил за българския футбол до момента и съм сигурен, че оттук нататък ще има още силни и добри моменти, които ще го свързват с България\", каза още министър Кралев. \r\nЦветелин ДИМИТРОВ", "date": "2018.07.02", "title": "Министър Красен Кралев: Връчената на Станимир Стоилов награда - \"Венец на победителя\", е най-високото държавно отличие в областта на спорта"}
{"url": "http://www.focus-news.net/news/2018/07/02/2540796/prokuror-ivan-geshev-kolkoto-po-dobre-rabotim-tolkova-poveche-narastva-riskat-za-nas-tryabva-da-se-vzemat-adekvatni-merki-za-ohrana-na-sadebnite-sgradi-i-magistratite.html", "text": "Колкото по-добре работим, толкова повече нараства рискът за нас – трябва да се вземат адекватни мерки за охрана на съдебните сгради и магистратите. Това каза ръководителят на Специализираната прокуратура Иван Гешев на брифинг в Съдебната палата във връзка с разбита престъпна група за разпространение на наркотици, планирала убийства на магистрати и на служители на МВР, предаде репортер на  Агенция „Фокус“ . Прокурор Гешев отказа да съобщи кои са били набелязаните от групата лица, но поясни, че става въпрос за двама прокурори от Специализираната прокуратура и няколко полицаи от отдел „Убийства“ на ГД „Национална полиция“ и оперативните служби на СДВР. По думите му един от служителите на СДВР дори е и бил проследяван от групата, с оглед проследяване на навиците му. „Такива случаи показват, че ние си вършим качествено работата и това е риск от професията и добре свършената работа. Предстои в близките няколко дни преди мярката на въззивна инстанция да бъдат конкретизирани обвиненията, като те ще бъдат освен за организирана престъпна група за разпространение на наркотици и трафик на хора, и за извършване на убийства и телесни повреди срещу магистрати и служители на МВР. Допълнително ще бъдат повдигнати обвинения за приготовления на убийства на конкретни магистрати от Специализираната прокуратура и служители на МВР. Операцията бе доста мащабна. Над 100 адреса бяха претърсени. Много служители на МВР и прокуратурата бяха включени“, разясни прокурор Гешев. Той потвърди, че едно от заловените лица е Иван Йосифов, син на Йоско Костинбродския.  \r\nВесела АЛЕКСАНДРОВА", "date": "2018.07.02", "title": "Прокурор Иван Гешев: Колкото по-добре работим, толкова повече нараства рискът за нас – трябва да се вземат адекватни мерки за охрана на съдебните сгради и магистратите"}
{"url": "http://www.focus-news.net/news/2018/07/02/2540787/magdalena-miltenova-bssit-ne-iskame-da-kontrolirame-bransha-i-pravitelstvoto-a-da-rabotim-dostoyno-i-po-pravilata.html", "text": "Ние не сме хората, които искаме да контролираме бранша и правителството. Ние сме хората, които искаме да работим достойно и по правилата, които държавата създава. Това каза на пресконференция за представяне на решението за обединение на автобусния бранш Магдалена Милтенова, председател на Браншовия съюз за стопанска инициатива в транспорта, предаде репортер на  Агенция „Фокус“ . „Борим се срещу опита за влияние и контрол и върху бранша, и върху държавата“, заяви тя. „Идеята за създаване на режим на работа на бранша беше добра, но беше употребена и използвана по груб и грозен начин“, коментира Магдалена Милтенова. „Не можем да обединим един бранш, защото някой е решил, че има нужда от обединение. Имаме нужда от обединение, защото имаме проблеми с общините“, обяви тя и уточни, че идеята за Конфедерация категорично съществува преди внасянето на законопроекта за автомобилна камара. „Зад идеята на законопроекта за автомобилна камара не стои идеята за обединението на бранша, а за контрол“, подчерта Милтенова. „Всички текстове в оттегления законопроект категорично казват, че ще осъществява контрол от големите върху малките фирми. Мога да кажа това категорично. Това, което се тиражира, че малката фирма с един камион ще има един глас, а голямата фирма пак ще има един глас - е невярно“, каза още тя. \r\nБиляна ИВАНОВА", "date": "2018.07.02", "title": "Магдалена Милтенова, БССИТ: Не искаме да контролираме бранша и правителството, а да работим достойно и по правилата"}
{"url": "http://www.focus-news.net/news/2018/07/02/2540801/nad-11-e-rastat-na-prihodite-ot-mezhdunaroden-turizam-za-chetirite-mesetsa-ot-nachaloto-na-2018-g.html", "text": "Повече от 1.1 млрд. лв. са приходите от международен туризъм у нас в първите четири месеца на тази година. Те нарастват с близо 11% спрямо периода януари-април година по-рано. Това сочат данните на Българската народна банка, съобщиха от пресцентъра на  Министерство на туризма . Само за месец април постъпленията от международните туристически пътувания надхвърлят 330 млн. лв., като се увеличават с 11.2% в сравнение със съответния месец на миналата година. Чуждестранните туристически посещения за периода януари - април 2018 г. са над 1.772 млн. и се увеличават с 9.3% спрямо съответните месеци на 2017 г., сочат данни на НСИ.  \r\n\"Резултатите са изключително добри и показват устойчива тенденция за увеличение в броя на туристите и приходите от международни пътувания\", коментира министърът на туризма Николина Ангелкова. Тя добави, че резултатите показват ефекта от усилията  за популяризиране на България на генериращите туристически пазари. \r\nРезултатите за входящ туризъм за периода януари - май са още по-добри, като се отчита нарастване от 11.1% на чуждестранните пътувания у нас. Броят на посещенията за петте месеца на годината достигат до 2.436 млн. В топ 5 на страните за входящ туризъм у нас остават съседните ни държави, като тенденцията се запазва от миналата година. На първо място през тази година най-много чуждестранни туристи е имало от Румъния – 427 538. Интерес към България продължават да проявяват и страните от Западна Европа, като Германия и Великобритания, както и гражданите на Израел, Русия и Украйна.", "date": "2018.07.02", "title": "Над 11% е ръстът на приходите от международен туризъм за четирите месеца от началото на 2018 г."}
{"url": "http://www.focus-news.net/news/2018/07/02/2540802/stara-zagora-73-godishna-zhena-ot-galabovo-e-stanala-zhertva-na-telefonna-izmama-za-nad-17-hil-lv.html", "text": "73-годишна жена от Гълъбово е станала жертва на телефонна измама за над 17 хил. лв. Това съобщиха от  ОДМВР-Стара Загора . На 1 юли в РУ - Гълъбово получено съобщение от 73-годишна жена от Гълъбово, която е заявила, че на същата дата около 13.00 часа е станала жертва на телефонна измама по схемата „съдействие на полицията за залавяне на телефонни измамници“, след като на домашния и телефон се е обадило непознато лице, което се представило за служител от криминална полиция. В последствие пострадалата е хвърлила през терасата на апартамента си портмоне, съдържащо сумата от 17 110 лева. По случая е образувано досъдебно производство за извършено престъпление по чл. 209, ал.1 от НК, по описа на РУ - Гълъбово.", "date": "2018.07.02", "title": "Стара Загора: 73-годишна жена от Гълъбово е станала жертва на телефонна измама за над 17 хил. лв."}
{"url": "http://www.focus-news.net/news/2018/07/02/2540804/ria-novosti-obsazhdaneto-na-krim-ne-e-v-dnevniya-red-na-sreshtata-tramp-putin.html", "text": "Обсъждането на Крим не е и няма да бъде включено в дневния ред на срещата на върха между държавния глава на Руската федерация Владимир Путин и президента на САЩ Доналд Тръмп. Това увери говорителят на Кремъл Дмитрий Песков, като подчерта, че принадлежността на полуострова е ясна, предава  РИА Новости . \r\n„Президентът на Русия нееднократно е заявявал и разяснявал на своите събеседници, че в дневния ред въпрос като този за Крим не може и никога няма да има, защото Крим е неотменна част от Русия“, напомни Песков. \r\nВ отговор на журналистически въпрос за възможното признаване на Крим за част от Русия Тръмп по-рано заяви: „Ще видим“. Съответният коментар американският президент направи на фона на подготовката за срещата му с Путин. \r\nДвамата лидери ще се срещнат на 16 юли в столицата на Финландия. От Кремъл вече съобщиха, че ще бъдат обсъдени двустранните отношения и актуалните въпроси от международната политическа сцена.  Тереза Герова", "date": "2018.07.02", "title": "РИА Новости: Обсъждането на Крим не е в дневния ред на срещата Тръмп-Путин"}
{"url": "http://www.focus-news.net/news/2018/07/02/2540805/stara-zagora-53-godishen-polyakinya-e-s-opasnost-za-zhivota-sled-katastrofa-na-am-trakiya.html", "text": "53-годишен полякиня е с опасност за живота след катастрофа на АМ \"Тракия\". Това съобщиха от  ОДМВР-Стара Загора .  На 1 юли около 08.00 часа на 180 км на АМ \"Тракия\" в посока Бургас се е движил лек автомобил \"Шкода Октавия\" с полски регистрационен номер, собственост и управляван от 55-годишен полски гражданин. Поради движение с несъобразена скорост водачът губи управление над автомобила и се удря в средна разделителна мантинела, в ляво на пътното платно, като автомобилът се установява в лявата лента за движение. Вследствие на удара 53-годишната му съпруга - полска гражданка, получава фрактура на черепа и наранявания на гръдния кош. Настанена е в МБАЛ - Стара Загора с опасност за живота. 24-годишната дъщеря на семейството е получила фрактура на предмишница на лява ръка, настанена в МБАЛ - Стара Загора, без опасност за живота. Водачът е изпробван за употреба на алкохол с техническо средство, като е отчетен отрицателен резултат.", "date": "2018.07.02", "title": "Стара Загора: 53-годишен полякиня е с опасност за живота след катастрофа на АМ \"Тракия\""}
{"url": "http://www.focus-news.net/news/2018/07/02/2540803/veliko-tarnovo-suhindol-e-obshtinata-s-nay-mnogo-registrirani-zhilishta-na-glava-ot-naselenieto-v-oblastta.html", "text": "Най-много жилища на глава от населението на територията на областта са регистрирани в община Сухиндол. Там на 1 000 души, имотите, вписани в местната администрация, са 1004. Най-малко са регистрираните жилища в община Горна Оряховица – 538. Това сочат данни на Териториално статистическо бюро – Север, Отдел „Статистически изследвания – Велико Търново“ за предходната година. От институцията уточниха за  Радио „Фокус“ – Велико Търново , че най-населени са имотите в Горнооряховска община - по 1.9 лица средно за едно жилище. Най-слабо населени са тези в Сухиндол. \r\nПо-голяма част от жилищата в региона са с две и три стаи – 60% от всички жилища, следвани от жилищата с четири и повече стаи – 34%, а едностайните са 6%. \r\nОсигуреността с жилища на 1 000 души от населението в градовете нараства с 0.9% спрямо преходната година, а в селата - с 2%. \r\nЛуиза ТРАНЧЕВА", "date": "2018.07.02", "title": "Велико Търново: Сухиндол е общината с най-много регистрирани жилища на глава от населението в областта"}
{"url": "http://www.focus-news.net/news/2018/07/02/2540806/nzok-i-patsientskite-organizatsii-se-obediniha-okolo-predlozhenieto-da-se-provezhdat-ezhemesechno-sreshti-za-revmatologichnite-zabolyavaniya.html", "text": "Продължавайки вече традиционния диалог с пациентски организации и водещи специалисти по съответните заболявания, на 29 юни т.г. представители на Надзорния съвет и на ръководството на Националната здравноосигурителна каса (НЗОК) проведоха среща с пациентски организации на болните с ревматологични заболявания. Преди това, на 21 юни, бе проведена среща и с председателя на Българското дружество по ревматология, и с националния консултант по ревматология. Това съобщиха от пресцентъра на  НЗОК . \r\nНа срещата бе дискутирана възможността да се подобри лечението на пациентите с ревматологични заболявания с биологични лекарствени продукти, като се избегнат рисковете от прилагането им на болни с противопоказания за такова лечение. В тази връзка е и създаването на Постоянен експертен съвет (ПЕС). Експертите по ревматология посочиха редица аспекти в дейността на ПЕС, изцяло в полза на пациентите, като: \r\n- Въвеждане на единни критерии за провеждане на терапия с биологични лекарствени продукти; \r\n- В ПЕС участват поне двама експерти, които разглеждат не само документите, но и реално преглеждат болния; \r\n- Извършва се стриктна оценка на поставената диагноза и се прецизира терапията, предвид придружаващи заболявания; \r\n- Прецизира се медицинската целесъобразност на започването на лечението с биологични лекарствени продукти, предвид характера на фармакологичната терапия – съществуването на известни рискове от нея, предпазване на пациентите от интоксикация и от ненужна имуносупресивна терапия; \r\n- Взимане на необходимите мерки пациентите да не предприемат самоволно спиране на терапията си, което компрометира терапевтичния отговор. \r\nПациентските организации направиха конструктивни предложения за подобряване на работата на ПЕС, като: \r\n- Да се разшири съставът на ПЕС, като бъдат включени и лекуващите лекари на болните; \r\n- Да се официализират становищата на ПЕС; \r\n- Съвместно с пациентските организации, националния консултант и председателя на научното дружество да се изработи график за консултиране на пациенти в определени населени места – центрове, извън столицата; \r\n- Проследяването на пациентите да не е свързано с хоспитализации; \r\n- Съвместно – пациентските организации и НЗОК, да подготвят информация за пътя на пациентите, които получават лекарствени продукти по протокол. \r\nПациентските организации и институцията се обединиха около предложението да се провеждат такива срещи ежемесечно. \r\nНа същата дата представители на Надзорния съвет и на ръководството на НЗОК проведоха среща и с изтъкнати онкохематолози.  \r\nДискутирани бяха промените в Наредба №4 за условията и реда за предписване и отпускане на противотуморни лекарствени продукти, осигуряващи основното лечение при злокачествени солидни тумори и хематологични заболявания и максимално ефективното използване на количествата, които се приготвят в болничните аптеки. Поставена бе и темата за намаляване на административната тежест върху лекарите, която може да се осъществи със съвременни софтуерни решения. Обсъдена бе и спешната необходимост от изграждане на регистър на пациентите, за да могат лечебните заведения да планират своята дейност и да има спокойствие в системата – както за лекарите, така и за болните. \r\nПрисъстващите на срещата постигнаха съгласие текущо да анализират и своевременно да решават възникнали проблеми в работата си.", "date": "2018.07.02", "title": "НЗОК и пациентските организации се обединиха около предложението да се провеждат ежемесечно срещи за ревматологичните заболявания"}
{"url": "http://www.focus-news.net/news/2018/07/02/2540807/plovdiv-trima-zhiteli-na-krichim-sa-zapodozreni-za-poboy-nad-tehen-sagrazhdanin.html", "text": "Трима жители на Кричим са заподозрени за побой над техен съгражданин. това съобщиха от  ОДМВР-Пловдив . В събота служителите на реда започнали проверка по сигнал от 37-годишен мъж от града, че около 5.10 часа на ул. „Байкал“ бил нападнат с удари от 28-годишен мъж и две момчета на 17 и 13 години. Пострадалият е настанен в болница за лечение. По случая в РУ–Стамболийски е образувано досъдебно производство по чл. 129, ал.2 от НК. Под наблюдението на районната прокуратура са предприети действия по изясняването на всички факти и обстоятелства около случилото се.", "date": "2018.07.02", "title": "Пловдив: Трима жители на Кричим са заподозрени за побой над техен съгражданин"}
{"url": "http://www.focus-news.net/news/2018/07/02/2540808/varhovniyat-administrativen-sad-vavezhda-novi-pravila-za-zalichavane-na-lichni-danni-s-tsel-postigane-na-po-golyama-prozrachnost-i-publichnost-na-informatsiyata.html", "text": "Върховният административен съд въвежда нови правила за заличаване на лични данни с цел постигане на по-голяма прозрачност и публичност на информацията. Това съобщиха от пресцентъра на  Върховния административен съд . В съдебните актове, които се публикуват в интернет вече няма да се заличават имената на фирмите, БУЛСТАТ и техните координати. Изключение ще правят само едноличните търговци, но ако в тяхното наименование се съдържа името на физическото лице. \r\nПри физическите лица първото име ще се изписва с инициал с точка, презимето ще се заличава, а фамилията ще се изписва изцяло. Досега и трите имена се изписваха само с  точка. Ще бъдат премахвани обаче допълнителните елементи, които биха позволили установяването на съответните лица. \r\nНяма да се заличават имената на областните управители, на партиите, сдруженията и административните органи, държавните институции, медиите, имената на нотариусите и съдиите (освен ако са страна по делото). От имената на министри, политици, кметове, председатели на общински съвети и инициативни комитети ще се заличава само презимето.  \r\n„Целта на новите правила е да постигнем по-висока прозрачност и баланс между необходимостта от информираност и общодостъпност на информацията и защитата на личните данни на страните по делата във ВАС. Инициативата на ВАС за премахване на ненужни заличавания - например на фирми, политици, партии, отразява и практиката на европейските съдебни структури. Съдът на Европейския съюз  не е променил практиката си да обявява имената на страните по делата, както в решенията си, така и в прессъобщенията си и това е обяснимо предвид действащия регламент, който засяга личните данни на институции и органи на Съюза“. Това коментира председателят на ВАС Георги Чолаков. Той ще инициира изработените нови облекчени правила за заличавания на лични данни да бъдат приложени и в 28 административни съдилища, за да се постигне унифицираност и единен стандарт при предоставянето на информацията на медиите и обществото в цялото административно правораздаване.", "date": "2018.07.02", "title": "Върховният административен съд въвежда нови правила за заличаване на лични данни с цел постигане на по-голяма прозрачност и публичност на информацията"}
{"url": "http://www.focus-news.net/news/2018/07/02/2540809/mariela-kitova-sos-ptp-agresivnoto-shofirane-e-sotsialno-yavlenie-koeto-chesto-vodi-do-tragichni-rezultati.html", "text": "Агресивното шофиране е социално явление, което често води до трагични резултати. Това каза за  Радио „Фокус“ - Пирин  Мариела Китова, координатор на Сдружение „SOS-ПТП“ за Югозападна България. Според нея е необходимо да бъдат въведени строги наказания за постигане на възпитателен и поправителен ефект у нарушителите. „През последните четири години съм инициирала и участвала в организирането на повече от 150 мероприятия за подобряване на безопасността на движението, промяна в порочните модели на поведение на участниците в движението и превенция на пътнотранспортни произшествия. Агресията на водача се нуждае от по-задълбочено изследване и оценка, която да способства моделирането на мерки за нейното противодействие. По своята същност агресията е проявление на безотговорно, лекомислено и пренебрежително поведение спрямо обществото“, посочи Китова. Тя допълни, че за да се изкорени агресивното шофиране е наложително да се въведат комплексни и всеобхватни мерки. По думите ѝ примерът и възпитанието в семейството, както и образованието в училище като основен източник за изграждане на социално отговорна ценностна система, са базисните фактори за ограничаване на агресивното поведение в последствие. Китова отбеляза, че провеждането на тестове за агресия на курсистите по време на обучението за придобиване на свидетелство за управление на МПС също ще има положителен превантивен ефект и ще съдейства за създаването на „профил на агресивния водач“ и съответно механизми за преодоляване на този тип поведение. \r\nНатали СТЕФАНОВА", "date": "2018.07.02", "title": "Мариела Китова, „SOS-ПТП“: Агресивното шофиране е социално явление, което често води до трагични резултати"}
{"url": "http://www.focus-news.net/news/2018/07/02/2540799/ivitsa-dachich-otgovori-na-predlozhenieto-na-kosovskiya-premier-sasht-i-sega-sa-prilichno-vklyucheni-v-dialoga-belgrad-prishtina.html", "text": "Министърът на външните работи на Сърбия определи като неразумно искането на косовския министър-председател Рамуш Харадинай в диалога между Белград и Прищина да бъдат включени „нови играчи“, с цел – съгласно думите му, да бъдат засилени позициите на най-младата държава на Балканите в преговорите, отбелязва скопското електронно издание  МКД . \r\n„САЩ и сега са прилично информирани и индиректно включени в целия процес“, подчерта Дачич за местни медии, коментирайки предложението на косовския премиер САЩ да бъдат включени в диалога, а в случай на отказ от страна на Вашингтон – да бъдат допуснати германците на масата за преговори.  \r\nПървият дипломат на Белград бе категоричен – нито сроковете, нито натискът ще ускорят или ще доведат до постигането на необходимия компромис, освен ако Прищина не бъде заставена да изпълни поетите до този момент ангажименти. Дачич отбеляза, че по време на неотдавнашното си посещение в Москва и срещата с руския си колега Сергей Лавров е получил уверения, че Русия остава твърдо зад сръбските позиции за запазване на териториалната цялост и суверенитет. „Това означава също готовност за диалог, ако е необходимо\", заключи министърът на външните работи на Сърбия. \r\nЛидерът на косовското правителство Рамуш Харадинай заяви по-рано, че само участието на американците може да доведе до резултат в диалога Белград-Прищина. „Скептичен съм, че би могло да се стигне до резултат в този диалог, защото това са същите хора, това са Могерини и Айнхорст, президентите Тачи и Вучич, същите актьори за период от пет години. Не разбирам как изведнъж нещо може да се промени, така че нещата да се движат\", коментира Харадинай по време на консултативна среща на партията му - „Алианс за бъдещето на Косово“.  Тереза Герова", "date": "2018.07.02", "title": "Ивица Дачич отговори на предложението на косовския премиер: САЩ и сега са прилично включени в диалога Белград-Прищина"}
{"url": "http://www.focus-news.net/news/2018/07/02/2540800/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-kulata-kakto-i-za-leki-avtomobili-na-gkpp-kalotina-v-dvete-posoki.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Кулата“, както и за леки автомобили на ГКПП „Калотина“ в двете посоки. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 13.00 часа. На българо-румънската и българо-македонската граница трафикът е нормален на всички гранични контролно-пропускателни пунктове.", "date": "2018.07.02", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Кулата“, както и за леки автомобили на ГКПП „Калотина“ в двете посоки"}
{"url": "http://www.focus-news.net/news/2018/07/02/2540811/burgas-politsai-i-pozharnikari-svaliha-piyan-polski-turist-ot-pokriva-na-hotel-v-primorsko.html", "text": "Полицаи и пожарникари свалиха пиян полски турист от покрива на хотел в Приморско. Това съобщиха от  ОДМВР - Бургас . Сигналът е подаден на 30 юни т.г. около 17.30 часа в Районно управление – Приморско. Съобщено е за това, че на ръба на покрива на хотел „Лагуна” в града, на височина около 30 м, лежи мъж в безпомощно състояние – констатирано е, че това е 35-годишен полски турист с инициали П.В., който след употреба на голямо количество алкохол легнал на ръба на покрива до отводнителния улей. В резултат на съвместните действия на служители от Районна служба „Пожарна безопасност и защита на населението” – Приморско и Районно управление – Приморско и с риск за живота и здравето им, туриста е свален от покрива на хотела с помощта на въже и стълба. П.В. е задържан за срок от 24 часа. Работата по случая продължава от служители на Районно управление – Приморско.", "date": "2018.07.02", "title": "Бургас: Полицаи и пожарникари свалиха пиян полски турист от покрива на хотел в Приморско"}
{"url": "http://www.focus-news.net/news/2018/07/02/2540810/plovdiv-politsiyata-v-hisarya-zadarzha-shofyor-s-nad-3-promila-alkohol-v-kravta.html", "text": "Полицията в Хисаря задържа шофьор с над 3 промила алкохол в кръвта. Около 23.50 часа в събота, при работа по безопасност на движението служителите на реда спрели лек автомобил „Фолксваген“ на ул. „Петър Берон“. Зад волана бил 43-годишен местен жител, чиято алкохолна проба отчела над 3 промила. С полицейска заповед мъжът е задържан за едно денонощие. Образувано е бързо производство. Подобни действия са предприети и спрямо други шестима нарушители, заловени при осъществения пътен контрол от петък до неделя на територията на областната дирекция на МВР. В Пловдив, на бул. „Копривщица“ 44-годишен водач на лек автомобил „Пежо“, който предизвикал катастрофа с материални щети с друг лек автомобил, бил под въздействието на наркотици. След употреба на алкохол над 1,5 промила, на ул. „Дилянка“ и на ул. „Герлово“ били засечени двама пловдивчани, на 31 и 68 години. Приблизително същият резултат дрегерът отчел и при 27-годишен водач, който е под лекарско наблюдение след падане от управлявания нерегистриран мотопед в село Конуш. Междувременно дрогирани шофьори на 28 и 42 години били хванати при полицейски проверки в Карлово и в Хисаря.", "date": "2018.07.02", "title": "Пловдив: Полицията в Хисаря задържа шофьор с над 3 промила алкохол в кръвта"}
{"url": "http://www.focus-news.net/news/2018/07/02/2540814/ivan-kokalov-knsb-ne-priemame-predlozhenieto-otpuskite-da-zapochnat-da-se-zaplashtat-v-chasove-a-ne-v-dni-kakto-e-v-momenta.html", "text": "Не приемаме предложението отпуските да започнат да се заплащат в часове, а не в дни, както е в момента. Това каза вицепрезидентът на Конфедерацията на независимите синдикати в България (КНСБ) д-р Иван Кокалов след днешния Национален съвет за тристранно сътрудничество във връзка с проект на постановление на МС за изменение и допълнение на Наредбата за работното време, почивките и отпуските, предаде репортер на  Агенция „Фокус“ . \r\nКокалов уточни, че в момента всички начини, по които се предоставя труд – и нощен, и дневен – по сумарно изчисление се заплащат в часове, а всички видове отпуск – по майчинство, по болест, - са в дни. „А сега се предлага отпуските да бъдат заплащани в часове. Но ние искаме да остане старото, тъй като в болничния лист не пише часове, там пише примерно: „Три дни в отпуск по болест“, а не еди-колко си часа. Може за НОИ, за работодателите да е по-лесно чисто административно, но за нас не може да има за едно и също нещо два начина за изчисление – веднъж ще ги изчисляваме в часове, веднъж в дни. Така сигурно ще има съдебна практика. Например ако се пада, че в петък съм 12 часа на работа според сумарното изчисление на работния ден, но съм болен и работодателят може да каже, че ме е наел на 8-часов работен ден и ще ми плати толкова. И аз като отида в съда, ще ги осъдя да ми платят за 12 часа. И затова смятаме, че сегашният механизъм е по-добър“, коментира той. \r\nМинистърът на труда и социалната политика Бисер Петков обясни, че предлаганите промени целят да синхронизират отчитането на времето при ползване на отпуски, регламентирани по Кодекса на труда, с начина на отчитането им по Наредбата за парични обезщетения от Държавното обществено осигуряване. „Имаше известен нюанс на различия в мненията на двете страни в Националния съвет. Но ние като вносители считаме, че това, което се предлага от Министерството на труда и социалната политика, е крачка в правилната посока“, коментира той.", "date": "2018.07.02", "title": "Иван Кокалов, КНСБ: Не приемаме предложението отпуските да започнат да се заплащат в часове, а не в дни, както е в момента"}
{"url": "http://www.focus-news.net/news/2018/07/02/2540813/smolyan-silen-dazhd-vali-v-grada-patnite-nastilki-sa-mokri-i-hlazgavi.html", "text": "Силен дъжд вали в Смолян, пътните настилки са мокри и хлъзгави, предаде репортер на  Радио „Фокус“ – Смолян . Автомобилният трафик в Смолян е с обичайната си интензивност за делничен ден. По-натоварено е движението по централните улици на града. \r\nНели ГЕРГЬОВСКА", "date": "2018.07.02", "title": "Смолян: Силен дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/07/02/2540815/sport-ludogorets-priema-zayavki-za-bileti-za-revansha-s-kruseydars-v-belfast.html", "text": "От днес се приемат заяви за билети за мача-реванш от първи предварителен кръг на Шампионската лига между Лудогорец и Крусайдерс, който ще се играе на 17 юли в Белфаст. Съответната информация е поместена на официалната страница на разградския клуб.  \r\nВ деня на мача билети ще се продават на стадион „Сийвю\" в близост до входове Т3 и Т4 на трибуната, където ще бъдат настанени феновете на Лудогорец. На същото място ще се раздават и предварително заявените входни талони. \r\nЦените на билетите за срещата с Крусайдерс са 12 паунда за възрастен (или млако над 26 лева) и осем паунда (или около 18 лева) за деца под 16 години.", "date": "2018.07.02", "title": "Спорт: Лудогорец приема заявки за билети за реванша с Крусейдърс в Белфаст"}
{"url": "http://www.focus-news.net/news/2018/07/02/2540820/afp-es-predpriema-pravni-deystviya-sreshtu-polsha.html", "text": "Европейският съюз предприе правни действия срещу Полша заради спорната реформа на Върховния съд, която управляващите във Варшава приеха по-рано, предава  AFP .  \r\n„Предвид липсата на напредък и предстоящото прилагане на новите правила за пенсиониране за съдиите от ВС, Комисията реши да задейства процедурата спешно\", заяви говорителят на ЕК Маргаритис Схинас пред репортери. \r\nКъм момента други подробности не се съобщават. Тереза Герова", "date": "2018.07.02", "title": "AFP: ЕС предприема правни действия срещу Полша"}
{"url": "http://www.focus-news.net/news/2018/07/02/2540794/ivaylo-konstantinov-nsapb-darzha-na-4-yuli-da-ima-protest-da-vidya-kolko-firmi-shte-izlyazat-togava-shte-se-prebroim.html", "text": "Много държа да има протест на 4 юли, да видя колко фирми ще излязат. Говоря колко фирми ще излязат, а не колко автобуса или камиона. Тогава ще се преброим. Това каза на пресконференция за представяне на решението за обединение на автобусния бранш Ивайло Константинов, изпълнителен директор на Национално сдружение на автобусните превозвачи в България за обявения за 4 юли протест на вносителите на законопроекта за създаването на автомобилна камара, предаде репортер на  Агенция „Фокус“ . „След обединението, което беше поискано от премиера Бойко Борисов, реагирахме до дни. Тук сме пред вас, за да кажем, че сме готови да се обединяваме и се обединяваме“, обяви той. „Никога обединение между пътническия и товарния сектор не е било на дневен ред, освен с печално известния проектозакон за автомобилната камара“, посочи Ивайло Константинов. \r\nБиляна ИВАНОВА", "date": "2018.07.02", "title": "Ивайло Константинов, НСАПБ: Държа на 4 юли да има протест, да видя колко фирми ще излязат - тогава ще се преброим"}
{"url": "http://www.focus-news.net/news/2018/07/02/2540818/veliko-tarnovo-36-godishen-mazh-e-zadarzhan-za-opit-za-ubiystvo.html", "text": "36-годишен мъж от областния град е обвинен в опит за убийство на свой съгражданин. Това съобщиха от пресцентъра на  МВР . Сигнал за случая е получен в областната дирекция на 29 юни в 23.46 часа от Центъра за спешна помощ - съобщено е за 59-годишен мъж, постъпил за лечение с рана в челото с опасност за живота. На местопроизшествието е извършен оглед. По случая е образувано досъдебно производство. Като заподозрян за съпричастен към извършеното, за 24 часа бил задържан 36-годишен мъж от Велико Търново, криминално проявен и осъждан. След доклад на материалите в прокуратурата, той е привлечен като обвиняем по чл. 115, вр. чл. 18, ал. 1 от НК. С определение на Окръжния съд му е наложена мярка за неотклонение „задържане под стража“.", "date": "2018.07.02", "title": "Велико Търново: 36-годишен мъж е задържан за опит за убийство"}
{"url": "http://www.focus-news.net/news/2018/07/02/2540793/plovdiv-ostava-chastichnoto-bedstveno-polozhenie-za-rayona-na-asenovata-krepost-zaradi-aktiviziraloto-se-svlachishte.html", "text": "Остава частичното бедствено положение, обявено за района на Асенова крепост, заради активизиралото се свлачище. Това съобщи за  Радио „Фокус” - Пловдив  зам.-кметът на Общината инж. Петър Бояджиев. Пътят остава затворен за товарни автомобили, създадена е временна организация за движение на автомобили там. „Очакват се геоспециалисти, които ще го изследват през близките 2 - 3 месеца, за да се реши как да се укрепва, тъй като нещата са сериозни”, каза Бояджиев. „Молим се да не вали, тъй като то започва да копае отново тогава, а и няма какво да спре водата”, добави Бояджиев. „Река Чая на територията на общината е влязла в коритото си и е спокойна, дори има рибари там”, каза още Бояджиев. До сряда се очаква да има количествено-стойностна оценка на щетите от пороите. \r\nЦветана ТОНЧЕВА", "date": "2018.07.02", "title": "Пловдив: Остава частичното бедствено положение за района на Асеновата крепост заради активизиралото се свлачище"}
{"url": "http://www.focus-news.net/news/2018/07/02/2540812/sz-granichnata-politsiya-v-bavariya-vazstanovyava-rabota-granitsata-s-avstriya-ne-e-zatvorena.html", "text": "Считано от понеделник, 2 юли 2018 г., граничната полиция в Бавария възстановява своята работа за гарантиране на сигурността по границата на най-голямата федерална провинция в Германия, съобщава  Die Sueddeutsche Zeitung , най-тиражираният вестник в страната. \r\nБаварският министър-председател Маркус Зьодер потвърди информацията, като същевременно допълни, че регионалната гранична охрана трябва да има същите правомощия като тези на федералната германска полиция. Същевременно вътрешният министър на Мюнхен Йоахим Херман увери, че границата с Австрия не е затворена. Подобна мярка не се обсъжда, категоричен бе Херман.  \r\nПолицейският съюз вече разкритикува плановете на баварското правителство. Паралелната работа на федерална полиция и баварска гранична охрана може да доведе до осъществяването на двойни проверки на преминаващите в граничния район и да създаде хаос, предупредиха от съюза. \r\nПо-късно днес ще се състои ключовата среща между председателите на двете „сестрински“ партии ХДС и ХСС – Ангела Меркел и Хорст Зеехофер, на която ще бъде направен последен опит за постигане на компромис за бежанската политика.  \r\nОчаква се разговорите да вземат участие и други водещи политици от двете партии – кои обаче засега не се уточнява. Ясно е обаче, че от изхода на срещата зависи политическото бъдеще на Зеехофер, който увери, че ще се оттегли от поста си на федерален министър на вътрешните работи на Германия, ако не бъде постигнато решение на спора между ХДС и ХСС. \r\nСъщевременно баварският министър-председател Маркус Зьодер демонстрира готовността на Мюнхен за постигането на компромис с цел излизане от кризата, която поставя под въпрос не само бъдещето на Съюза (ХДС/ХСС), но и на управляващата в Берлин голяма коалиция.  Тереза Герова", "date": "2018.07.02", "title": "SZ: Граничната полиция в Бавария възстановява работа, границата с Австрия не е затворена"}
{"url": "http://www.focus-news.net/news/2018/07/02/2540823/prezidentat-rumen-radev-shte-uchastva-v-konferentsiya-na-tema-balgarskoto-predsedatelstvo-na-saveta-na-es-vreme-za-ravnosmetka.html", "text": "На 3 юли 2018 г. от 10.00 часа в зала „Средец“ на столичния хотел „Балкан“ президентът Румен Радев ще участва в конференция на тема \"Българското председателство на Съвета на ЕС - време за равносметка\". Това съобщиха от  прессекретариата на държавния глава . \r\nОт 12.30 часа в Гербовата зала на „Дондуков“ 2 държавният глава ще удостои посланика на Грузия Зураб Беридзе с орден „Мадарски конник“ – първа степен.  \r\nОт 15.00 часа на „Дондуков“ 2 Румен Радев ще разговаря със заместник министър-председателя и министър на външните работи на Социалистическа република Виетнам Фам Бин Мин.", "date": "2018.07.02", "title": "Президентът Румен Радев ще участва в конференция на тема \"Българското председателство на Съвета на ЕС - време за равносметка\""}
{"url": "http://www.focus-news.net/news/2018/07/02/2540825/startira-mezhduvedomstven-koordinatsionen-tsentar-za-savmestna-rabota-na-mvr-i-nap-po-severnoto-chernomorie.html", "text": "В началото на месец юли за трета поредна година стартира Междуведомствения координационен център за съвместна работа на МВР и НАП по Северното Черноморие, който се помещава в сградата на Областна дирекция на МВР - Варна. Това съобщиха от пресцентъра на  МВР . \r\nЦелта на координационния център е да подпомага дейността на всички органи, които имат контролни функции във връзка с туристическия сезон.  \r\nТрите основни направления на работа на координационното звено са: съвместни патрули в курортните комплекси и крайбрежни зони на Варна; съвместни действия по отношение на контрола на работа на нощните заведения; изграждане на контролни фискални пунктове на територията на курортите в областите Варна и Добрич.  \r\nСигнали за нередности към Междуведомствения координационен център гражданите може да подават на тел. 052/652 238 и 0888377723.", "date": "2018.07.02", "title": "Стартира Междуведомствен координационен център за съвместна работа на МВР и НАП по Северното Черноморие"}
{"url": "http://www.focus-news.net/news/2018/07/02/2540826/kyustendil-za-peta-poredna-godina-v-dupnitsa-zapochvat-zanimaniyata-za-detsa-aktivno-lyato.html", "text": "За пета поредна година в Дупница започват заниманията за деца „Активно лято“. Това съобщи за  Радио „Фокус“ – Кюстендил  Ценка Стоянова, представител на Местната комисия за борба с противообществените прояви на малолетни и непълнолетни. Програмата ще продължи през целия месец юли, а нейното начало е поставено с детска майсторилница на партерния етаж в сградата на Община Дупница. За всички желаещи са проведени и демонстрации по футбол с Янек Кючуков. Всеки ден имаме занимания, те са безплатни за всички деца“, каза Ценка Стоянова. По думите й партньори в програмата са действащите в града центрове за обществена подкрепа, библиотеката, спортните клубове в града, полицейското управление и историческият музей. \r\nВенцеслав ИЛЧЕВ", "date": "2018.07.02", "title": "Кюстендил: За пета поредна година в Дупница започват заниманията за деца „Активно лято“"}
{"url": "http://www.focus-news.net/news/2018/07/02/2540827/varna-vazstanoveno-e-dvizhenieto-po-avtomagistrala-hemus-pri-km-384.html", "text": "Възстановено е движението по автомагистрала \"Хемус\", което беше пренасочено, поради работата по отстраняване на обърнат товарен автомобил. Това съобщиха от  ОДМВР - Варна .", "date": "2018.07.02", "title": "Варна: Възстановено е движението по автомагистрала \"Хемус\" при км 384"}
{"url": "http://www.focus-news.net/news/2018/07/02/2540829/veliko-tarnovo-nay-chestite-narusheniya-vav-fermite-ot-oblastta-sa-svarzani-s-usloviya-za-otglezhdane-za-zhivotnite.html", "text": "Животни с паднали марки и условия за отглеждане, неотговарящи на законовите изисквания са най-честите нарушения, констатирани във фермите от областта. Това сочат резултатите от регулярните проверки, които се извършват от инспекторите от Областната дирекция на Българската агенция по безопасност на храните. Това каза за  Радио „Фокус“ – Велико Търново  нейният директор д-р Станимир Спасов. Той припомни, че контролът се осъществява постоянно, без прекъсване, по предварително изготвен график. „Не мога да кажа, че няма нарушения, пропуски има навсякъде. Там, където установим такива, се съставят актове или предписания. Ако не бъде отстранено в срок дадено нарушение, което е установено, се издава акт“, коментира още д-р Спасов. На територията на Великотърновска област има над 1000 ферми. \r\nЛуиза ТРАНЧЕВА", "date": "2018.07.02", "title": "Велико Търново: Най-честите нарушения във фермите от областта са свързани с условия за отглеждане за животните"}
{"url": "http://www.focus-news.net/news/2018/07/02/2540828/montana-22-godishen-retsidivist-i-maloletniyat-mu-brat-sa-zadarzhani-za-izvarshen-grabezh-i-napadenie-na-vazrasten-mazh-v-selo-septemvriytsi.html", "text": "Рецидивист и малолетният му брат са задържани за извършен грабеж и нападение на възрастен мъж в село Септемврийци. Това съобщиха от пресцентъра на  МВР . На 29 юни 2018 г. в 15.00 часа в РУ - Лом е получен сигнал от жител на село Септемврийци за нанесен побой на 83-годишен негов съселянин, който бил нападнат в дома му. Незабавно пристигнал екип от служители на Участък Вълчедръм, който е извършил оглед на място. Според събраните първоначални данни, в нощните часове двама непознати нахлули в дома на възрастния човек и докато спял, те извършили кражба на хранителни продукти. Малко по-късно двамата повторно проникнали в чуждата къща, нападнали и нанесли побой на стопанина и направили опит за грабеж на парична сума.  \r\nВ хода на предприетите оперативно-издирвателни действия по „горещи” следи криминалистите влезли в дирите на извършителите - 22-годишен криминално проявен и осъждан и 11-годишния му брат. Последвало е тяхното задържане и образуване на досъдебно производство в РУ - Лом по чл.198, ал. 1 във вр. с чл. 18, ал. 1 от НК.", "date": "2018.07.02", "title": "Монтана: 22-годишен рецидивист и малолетният му брат са задържани за извършен грабеж и нападение на възрастен мъж в село Септемврийци"}
{"url": "http://www.focus-news.net/news/2018/07/02/2540830/dobrich-nad-10-000-kasovi-aparata-v-dobrich-balchik-i-kurorta-albena-sa-pod-distantsionno-nablyudenie-zasilen-e-kontrolat-ot-nap-po-severnoto-chernomorie.html", "text": "Над 10 000 касови апарата в Добрич, Балчик и курорта „Албена“ са под дистанционно наблюдение. НАП е засилила контрола по Северното ни Черноморие. Това съобщи Красимир Павлов, старши експерт в звено „Комуникации“ към ТД на НАП – Варна, офис – Добрич, предаде кореспондентът на  Радио „Фокус” – Варна . С настъпването на активния летен сезон НАП е засилила контрола за спазване на данъчното и осигурителното законодателство по Черноморието. В основната си част оперативните проверки се извършват от екипи на Главна дирекция „Фискален контрол“, като в проверките се включват и командировани служители от вътрешността на страната. Контролът ще бъде денонощен, включително и през почивните дни. През целия летен сезон звеното за дистанционно наблюдение на касовите апарати в НАП - Варна ще оказва съдействие на проверяващите. Софтуерът на приходната агенция сравнява приходите на търговците от всеки икономически бранш и в зависимост от територията, на която се намира обектът, посочва онези от тях, чийто приходи значително се различават от средните за дейността или региона. Ако търговецът не издава касови бележки, попада в група на рискови обекти, които задължително се проверяват от инспекторите. Чрез системата за дистанционна връзка с НАП се следят оборотите на 7223 касови апарата на обекти в Добрич. Под дистанционно наблюдение на системата са и 3073 касови апарата в Балчик и курортния комплекс „Албена“, 1177 - в Каварна и 376 апарата - в Шабла. Основната цел на масираните проверки по Северното Черноморие е да се постигне трайна промяна на поведението на търговците към доброволно спазване на данъчното законодателство и реално отчитане на оборотите. Освен дистанционното наблюдение на фискалните устройства, ще се извършват и преки наблюдения на обектите по способа за „таен клиент“. Ще бъдат проверявани ресторанти, барчета, магазини, борси, тържища, хотели и масови културни и спортни мероприятия както по Черноморието, така и в целия регион. Освен налагането на глоби, когато се установят нарушения, свързани с липса на касови апарати или издадени касови бележки, инспекторите на НАП запечатват търговските обекти, допуснали нарушенията, за срок до 1 месец. От НАП - Добрич напомнят, че издаването на касова бележка е задължително при плащане в брой, когато се продава стока или услуга независимо дали това става в търговски обект или на сергия по време на фестивал или изложение. Поискването и съхранението на фискален бон е много важно и за потребителите, защото упражняването на правата им без този документ би било силно затруднено, допълват от приходната администрация. \r\nЖулиета НИКОЛОВА", "date": "2018.07.02", "title": "Добрич: Над 10 000 касови апарата в Добрич, Балчик и курорта „Албена“ са под дистанционно наблюдение, засилен е контролът от НАП по Северното Черноморие"}
{"url": "http://www.focus-news.net/news/2018/07/02/2540832/makfaks-makedoniya-zoran-zaev-uveryava-che-makedoniya-e-poluchila-data-za-nachaloto-na-pregovorite-s-es-prizova-i-opozitsiyata-da-se-zaradva.html", "text": "Министър-председателят на Македония Зоран Заев призова опозицията да се зарадва на – съгласно думите му – получената дата за началото на преговорите за присъединяване към Европейския съюз, предава информационната агенция  „Макфакс“. \r\n„Процесът на мониторинг започва на 17 юли. Това доказва, че има дата. За това работеше и предходното правителство. Датата е честно отношение. Нека заедно й се зарадваме“, призова Заев от парламентарната трибуна, отговаряйки на депутатски питания.  \r\nНа срещата на върха на ЕС миналата седмица Македония не получи официално дата за започване на преговорния процес за членство в Общността, въпреки постигнатия договор с Гърция за промяна на името й. Тереза Герова", "date": "2018.07.02", "title": "„Макфакс“ (Македония): Зоран Заев уверява, че Македония е получила дата за началото на преговорите с ЕС, призова и опозицията да се зарадва"}
{"url": "http://www.focus-news.net/news/2018/07/02/2540822/nfsb-dalboko-skarbim-za-vnezapnata-konchina-na-nashiya-priyatel-i-samishlenik-v-rodolyubieto-bozhidar-dimitrov.html", "text": "Големият български патриот и историк, проф. Божидар Димитров, ни напусна на 1 юли 2018 г на 72-годишна възраст. Ние, от телевизия СКАТ и НФСБ, дълбоко скърбим за внезапната кончина на нашия приятел и съмишленик в родолюбието и изказваме съболезнования на семейството и близките му. Това се посочва в обръщение на  НФСБ  във връзка със смъртта на проф. Божидар Димитров. \"Фокус\" публикува обръщението на НФСБ без редакторска намеса:         \r\nДа сведем глави в памет на Божидар Димитров!  \r\nБратя и сестри българи в Родината и по целия свят, да сведем глави! \r\nГолемият български патриот и историк, проф. Божидар Димитров, ни напусна на 1 юли 2018 г на 72-годишна възраст. Ние, от телевизия СКАТ и НФСБ, дълбоко скърбим за внезапната кончина на нашия приятел и съмишленик в родолюбието и изказваме съболезнования на семейството и близките му. \r\nБожидар Димитров посвети не само научната си дейност, но и живота си на каузата България. Като учен той има своя безспорен и изключително ценен принос в развитието на българската историческа наука – като започнем от изследователската му дейност в библиотеката на Ватикана, откриването в архива на Борджиите на част от написаната през 1667 г. „История на България“ на Петър Богдан Бакшев, огромните му заслуги при планирането и провеждането на археологически разкопки и проучвания на документи на територията на цяла България и извън нея, инициираните от него действия по реставрирането на многобройни старини, включително на територията на днешните република Турция и република Македония, възстановяването на Голямата Базилика в Плиска, цялостната му дейност като директор на Националния исторически музей в периодите 1994-1998 и 2001-2017 години… \r\nБожидар Димитров беше не само учен, но и много талантлив и сладкодумен популяризатор на историята и пламенен патриот. Това често му навличаше критики и дори хули, на които той понякога отвръщаше иронично, дори остро. Но Божидар Димитров знаеше, че Историята е не само наука, но и култура и душевност, национално наследство и богатство, средство за възпитание, въздигане и сплотяване на народите. И именно в това той виждаше своята мисия като учен, общественик, публицист, директор на НИМ. \r\nВ телевизия СКАТ и НФСБ се гордеем, че неведнъж сме му подавали ръка в тази негова мисия. Сътрудничество и приятелство, което започна през 90-те години на миналия век и продължи до последните му земни дни. В продължение на няколко години Божидар Димитров беше водещ на първото историческо телевизионно предаване в българския ефир – „Час по България“ по телевизия СКАТ. В СКАТ Божидар Димитров създаде поредица от документални филми и сериали като „Храмове на българската памет“ и „Българските старини из Македония“. В този период той издаде и прочутата си книга „Десетте лъжи на македонизма“ и дори обяви голяма парична награда за всеки, който успее с документи и факти да опровергае дори само една от тезите му в книгата. Награда, която никой не успя да заслужи… \r\nНапусна ни един голям българин. Но неговото дело и неговата кауза ще пребъдат! \r\nВечна ти памет, приятелю!", "date": "2018.07.02", "title": "НФСБ: Дълбоко скърбим за внезапната кончина на нашия приятел и съмишленик в родолюбието Божидар Димитров"}
{"url": "http://www.focus-news.net/news/2018/07/02/2540831/normalno-se-osashtestvyava-preminavaneto-prez-granichnite-punktove-zlatograd-makaza-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Златоград“, „Маказа“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. \r\nНели ГЕРГЬОВСКА", "date": "2018.07.02", "title": "Нормално се осъществява преминаването през граничните пунктове „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/07/02/2540817/ivaylo-konstantinov-nsapb-utre-v-ofitsialno-stanovishte-shte-uvedomim-premiera-boyko-borisov-che-imame-konkretni-namereniya-i-sme-obedineni.html", "text": "Още утре ще изпратим официално становище до премиера Бойко Борисов, с което да го уведомим, че пътническият транспортен сектор вече има конкретни намерения, че всички национално представени организации сме обединени. Това каза пред журналисти след пресконференция за представяне на решението за обединение на автобусния бранш Ивайло Константинов, изпълнителен директор на Национално сдружение на автобусните превозвачи в България, предаде репортер на  Агенция „Фокус“ . „Навсякъде в Европа няма нищо общо между автобусния бранш и товарния бранш. В момента се опитваме да смесим олио с оцет, което няма как да стане“, коментира той. „Премиерът Бойко Борисов много добре разбира казуса и според мен под обединение има предвид точно това. Пътническите да са единни, товарните да са единни“, обясни Ивайло Константинов. „Закон за автомобилна камара към днешна дата няма, той е оттеглен. Ако някой държи такъв закон да има трябва да се аргументира защо“, обяви той. „Не виждаме никакъв смисъл от този закон. Ако в някой ден някой може да ни покаже, да ни мотивира, да се обоснове защо трябва да има закон, може би ще го приемем. На този етап никой от нас не видя необходимостта“, каза още изпълнителният директор на НСБП. \r\nБиляна ИВАНОВА", "date": "2018.07.02", "title": "Ивайло Константинов, НСАПБ: Утре в официално становище ще уведомим премиера Бойко Борисов, че имаме конкретни намерения и сме обединени"}
{"url": "http://www.focus-news.net/news/2018/07/02/2540833/ivan-totev-kmet-na-plovdiv-shte-se-opitame-do-15-septemvri-da-pusnem-za-dvizhenie-bulevard-maritsa-yug.html", "text": "Започна реконструкцията на булевард „Марица-юг“. Срокът за изпълнение на проекта е 210 дни, но целта е той да бъде готов по-рано до 15 септември. Това обяви пред журналисти кметът на Пловдив инж. Иван Тотев, предаде репортер на  Радио „Фокус“ – Пловдив . Реконструкцията ще обхване част на булеварда от Водната палата до бул. „Източен“. Предвижда се паветата от булеварда да бъдат премахнати. „Паважът ще отиде в малките калдъръмени улици, които са в частта между булевардите „Княгиня Мария Луиза“ и „Марица-юг“. А калдъръмът от тях ще се използва за Стария град“, каза Иван Тотев. По думите му по булеварда не се предвиждат паркоместа. От северната страна булевардът е затворен за велоалея. От южната страна ще бъде тротоар, като паркоместата ще бъдат основно при междублоковите пространства, както са и в момента. „На две места ще се опитаме да направим, където е възможно, паркинги, но като цяло това ще бъдат по-скоро изключения. Не предвиждаме изцяло паркиране в тази част. Има много дървета. Няма как да се реализира това“, каза Тотев. Той коментира, че най-вероятно ще бъдат преасфалтирани междублоковите пространства, които се използват за паркинги. Община Пловдив има споразумение с ВиК. От водоснабдителното дружество ще изпълняват дейностите по смяната на канализацията и водопроводите. Това е извън обхвата на проекта на общината, но ще бъдат ще подменени водопроводите и канализацията. Според Тотев ремонтът ще създаде неудобство на живущите в района. За това той призова домоуправителите да се свържат с техническия ръководител на обекта, за да се прецени от къде да се остави вход, от къде да се влиза и паркира, тъй като това е важно за хората. \r\nРемонтът на булеварда е част от големия проект по ОП „Региони в растеж” - за облагородяване и преобразяване на пространството и уличната мрежа между булевардите „Източен”, „Княгиня Мария Луиза” и „Цар Борис III Обединител. „Ще има голяма промяна на организацията на движението около Понеделник пазара. В момента се подготвя създаването на площадно пространство пред ДКЦ-1 с 45 парко места, увеличаване на размерите на тротоарите, които са от „Цар Борис III Обединител“ в посока Понеделник пазар по начина на „Отец Паисий“, като се забранява паркирането в тази част, смяна на еднопосочността на улица „Панарет“ в момента обсъждаме да стане еднопосочна от „Иван Пеперлиев“, включително и самата „Иван Пеперлиев“ от „Княгиня Мария Луиза“ в посока север, след това завива към Източната порта да бъде еднопосочна до Източната порта. По този начин ще направим по-лесна организацията на движението. С отваряне на улица „Света Гора“ ще се осъществява връзката между „Света Петка“ и „Цар Борис III Обединител“, каза Иван Тотев. \r\nВесела КРЪСТЕВА", "date": "2018.07.02", "title": "Иван Тотев, кмет на Пловдив: Ще се опитаме до 15 септември да пуснем за движение булевард „Марица-юг“"}
{"url": "http://www.focus-news.net/news/2018/07/02/2540835/sofiya-mazh-e-zaginal-pri-katastrofa-v-rayona-na-svogenskoto-selo-zavidovtsi.html", "text": "Мъж е загинал при катастрофа в района на свогенското село Завидовци, съобщиха от пресцентъра на  ОДМВР - София . Около 11.56 часа на 29 юни на тел.112 бил подаден сигнал за пътнотранспортно произшествие в района на свогенското село Завидовци. При огледа на местопроизшествието е установено, че са катастрофирали лек автомобил „Пежо 306“ и товарен автомобил „Ивеко“. В резултат на сблъсъка водачът на пежото е загинал на място. По случая е образувано досъдебно производство.", "date": "2018.07.02", "title": "София: Мъж е загинал при катастрофа в района на свогенското село Завидовци"}
{"url": "http://www.focus-news.net/news/2018/07/02/2540824/ivaylo-konstantinov-nsapb-kategorichno-sme-protiv-mobilniya-paket-2-shte-dovede-do-seriozni-finansovi-shteti-za-darzhavata.html", "text": "Опасенията ни са, че пакетът „Мобилност“ 2 ще доведе до сериозни финансови щети за държавата. Това каза пред журналисти след пресконференция за представяне на решението за обединение на автобусния бранш Ивайло Константинов, изпълнителен директор на Национално сдружение на автобусните превозвачи в България за Мобилния пакет 2, предаде репортер на  Агенция „Фокус“ . „Имаме пълно единомислие с министъра на транспорта и с евродепутатите по отношение на това какво ще бъде становището ни - категорично против Мобилния пакет 2“, заяви той. „При тези компенсации и субсидии, които в момента са крайно недостатъчни, ножицата ще се отвори още повече. В един момент ще се наложи почти 100% компенсиране на нерентабилните превози, което всъщност е изключително сериозен проблем“, коментира Ивайло Константинов. „Ефектът би бил, освен финансов за бюджета, и негативен по отношение на това, че много общини ще останат без превозвачи. За самите нас не мога да кажа, че означава влошаване на бизнеса“, обясни той. „За десетина години браншът се сви с 2/3. Затова сме толкова единни, защото сме достатъчно бедни, немотията ни обединява. Нямаме толкова въздух, който да изпускаме. Всеки допълнителен натиск още повече ще донагнети бизнес средата като цяло“, каза още Константинов. \r\nБиляна ИВАНОВА", "date": "2018.07.02", "title": "Ивайло Константинов, НСАПБ: Категорично сме против Мобилния пакет 2 - ще доведе до сериозни финансови щети за държавата"}
{"url": "http://www.focus-news.net/news/2018/07/02/2540819/magdalena-miltenova-bssit-ako-na-4-yuli-kolegite-shte-protestirat-za-da-gi-pravim-bogati-sas-zakon-moite-uvazheniya-da-se-potrudyat.html", "text": "Винаги използвам малко по-разговорен език. Ако колегите ще протестират против това, че няма да ги правим богати със закон, а трябва да работят, за да забогатеят, моите уважения към тях, но да се потрудят. Това каза пред журналисти след пресконференция за представяне на решението за обединение на автобусния бранш Магдалена Милтенова, председател на Браншовия съюз за стопанска инициатива в транспорта, предаде репортер на  Агенция „Фокус“ . „Това, което те предлагат като законопроект не е нищо друго освен желание за контрол върху бранша“, посочи тя. Попитана дали автобусните превозвачи ще бъдат богати без Закон за автомобилната камара Магдалена Милтенова коментира: „Няма да бъдем богати, със закон и без закон. Ние сме бедни за много, не сме бедни за малко“. „Проблемите ни ще бъдат решени, когато имаме единен бранш, се обединим около това да се справим с нерегламентирания превоз на пътници, да имаме конкурентен бранш в общинските транспортни схеми“, обясни тя. „Решаването на проблемите по силов начин, чрез закон не е вариант за нас“, обяви Милтенова.  \r\nБиляна ИВАНОВА", "date": "2018.07.02", "title": "Магдалена Милтенова, БССИТ: Ако на 4 юли колегите ще протестират, за да ги правим богати със закон - моите уважения, да се потрудят"}
{"url": "http://www.focus-news.net/news/2018/07/02/2540816/magdalena-miltenova-bssit-avtobusniyat-bransh-v-stranata-e-obedinen-nishto-ne-prechi-na-kolegite-ot-tovarni-prevozi-da-sazdadat-svoya-konfederatsiya.html", "text": "Нямаме допирни точки с товарните превозвачи. Заявили сме категоричната позиция, че автобусният бранш в страна е обединен, наистина единен. Това каза пред журналисти след пресконференция за представяне на решението за обединение на автобусния бранш Магдалена Милтенова, председател на Браншовия съюз за стопанска инициатива в транспорта, предаде репортер на  Агенция „Фокус“ . „Никой не пречи на колегите от товарните превози да създадат своя доброволна Конфедерация“, заяви тя. „Имаме ясна визия за обединението си. Това, което е необходимо на бранша, е да бъде регламентирана неговата представителност чрез действащите сега закони, не чрез създаването на нов закон“, обяви Магдалена Милтенова. Според нея създаването на закон не гарантира решаване на проблемите на бранша. „Създаването на закон усложнява нещата, не ги подобрява“, посочи тя. „Къде остава принципът на доброволното сдружаване, когато създадем закон? Къде остават принципите на ЕС, за социалния диалог?“, попита Милтенова. \r\nБиляна ИВАНОВА", "date": "2018.07.02", "title": "Магдалена Милтенова, БССИТ: Автобусният бранш в страната е обединен, нищо не пречи на колегите от товарни превози да създадат своя Конфедерация"}
{"url": "http://www.focus-news.net/news/2018/07/02/2540839/radmila-rangelova-zam-kmet-na-kyustendil-shte-bade-razshirena-deynostta-na-dnevniya-tsentar-za-detsa-s-uvrezhdaniya-v-grada.html", "text": "Ще бъде разширена дейността на Дневния център за деца с увреждания в Кюстендил. Това каза пред  Радио „Фокус” – Кюстендил  Радмила Рангелова, зам.-кметът на Община Кюстендил с ресор „Социални услуги, програми и проекти”. По думите ѝ това ще стане възможно благодарение на изпълнявания от страна на Община Кюстендил социален проект, финансиран със средства от Оперативна програма „Региони в растеж”. Планира се включването на дейности за център за социална рехабилитация и интеграция. „Сградата, обект на интервенция, в която предвиждаме да се предоставя тази услуга, се намира на улица „Васил Левски”, там където беше дознанието доскоро. Дневният център е форма за подкрепа на деца и младежи с трайни увреждания, в който се създават условия за обслужване, отговарящи на ежедневните и рехабилитационните им потребности, както и на потребностите от организация на свободното време”, каза Радмила Рангелова. По думите ѝ потребителите на тази услуга ще се подпомагат от професионалисти в лицето на социален работник, педагог, психолог, логопед, кинезитерапевт, като с това се цели социално включване и превенция на настаняването им в специализирана институция. „Услугата, която предвиждаме да се реализира в рамките на този проект, представлява Дневен център за включване на дейности за център за социална рехабилитация и интеграция, в който потребителите – децата и техните семейства, ще получават почасова подкрепа, свързана с извършване на рехабилитация, социална и психологическа консултация, съдействие за професионално ориентиране и реализация, възстановяване наумения за водене на самостоятелен живот, изготвяне и осъществяване на индивидуални програми за социално включване и други”, каза Радмила Рангелова. \r\nПо думите ѝ преходно и наблюдавани жилища за деца и младежи ще бъдат изградени в Кюстендил. Тя уточни, че преходното жилище ще бъде за деца от 15 до 18-годишна възраст. То ще бъде създадено върху имот, разположен между улиците „Ивайло” и „Стефан Караджа”, като ще бъде изградено преходно жилище, което представлява форма на социална услуга за деца в риск по смисъла за Закона за закрила на детето от 15 до 18-годишна възраст, която ще осигури настаняване на не повече от 8 деца като мярка за закрила на детето. „Услугата ще предоставя и подкрепа от специалист и отново социален работник, психолог и терапевт. За придобиване на знания и умения за водене на относително самостоятелен начин на живот и подготовката им за включване в живота на общността”, каза Радмила Рангелова. По думите ѝ вече се работи и по създаването на инфраструктура за наблюдавано жилище за младежи от 18 до 21 години. Наблюдаваното жилище представлява форма на социална услуга за младежи от 18 до 21-годишна възраст, които са били настанени извън семейството, например приемно семейство, социална услуга от резидентен тип и други. Като подкрепата на младежите от специалисти ще се осъществява услугата чрез психологически, социални трудово-правни и трудови консултации. \r\nВенцеслав ИЛЧЕВ", "date": "2018.07.02", "title": "Радмила Рангелова, зам.-кмет на Кюстендил: Ще бъде разширена дейността на Дневния център за деца с увреждания в града"}
{"url": "http://www.focus-news.net/news/2018/07/02/2540834/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в Община Петрич. Миналата седмица отправихме поглед към намалените дебити на водоизточниците в селата Коларово, Първомай и Марикостиново, в разговор със заместник-кмета на Петрич – Минка Салагьорова. Днес продължаваме темата за водопроводната мрежа на територията на Община Петрич. Какво е състоянието ѝ, предвиждат ли се ремонти на водопроводи и има ли райони, в които се краде вода, са само част от въпросите, чийто отговор ще получим от Ивайло Христов, управител на ВиК-Петрич. Във предаването ще продължим и рубриката „Духовност, просвета и култура“ като в рамките ѝ ще Ви разкажем за детска градина „Снежанка“ в Петрич, но и за Читалище „Антон Попов-1948“ в петричкото село Яворница. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2018.07.02", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/07/02/2540837/varna-vazstanoveno-e-dvizhenieto-pri-km-384-na-am-hemus-v-posoka-sofiya.html", "text": "Възстановено е движението при км 384 на АМ \"Хемус\" в посока София. Това съобщиха от пресцентъра на  Агенция \"Пътна инфраструктура\" .", "date": "2018.07.02", "title": "Варна: Възстановено е движението при км 384 на АМ \"Хемус\" в посока София"}
{"url": "http://www.focus-news.net/news/2018/07/02/2540836/premierat-boyko-borisov-shte-informira-parlamenta-za-rezultatite-ot-balgarskoto-predsedatelstvo-na-saveta-na-es-na-13-yuli.html", "text": "Министър-председателят Бойко Борисов ще информира Народното събрание за резултатите от Българското председателство на Съвета на ЕС. Това се посочва в писмо на премиера до председателя на парламента Цвета Караянчева, съобщиха от  правителствената информационна служба . Премиерът предлага да представи пред народните представители отчетът за работата на правителството в рамките на Българското председателство на 13 юли 2018 г.", "date": "2018.07.02", "title": "Премиерът Бойко Борисов ще информира парламента за резултатите от Българското председателство на Съвета на ЕС на 13 юли"}
{"url": "http://www.focus-news.net/news/2018/07/02/2540841/sport-dzhanluidzhi-bufon-shte-podpishe-dogovor-s-pari-sen-zhermen-do-kraya-na-sedmitsata.html", "text": "До края на седмицата Джанлуиджи Буфон ще премине медицински тестове и след това ще подпише договор с Пари Сен Жермен. Контрактът на 40-годишния вратар с френския клуб ще бъде за срок от две години.  \r\nЛегендарният италиански вратар напуска Ювентус след 17 години игра за клуба. Договорът му с италианския гранд изтича днес.", "date": "2018.07.02", "title": "Спорт: Джанлуиджи Буфон ще подпише договор с Пари Сен Жермен до края на седмицата"}
{"url": "http://www.focus-news.net/news/2018/07/02/2540840/sofiya-21-godishen-mazh-e-s-opasnost-za-zhivota-sled-kato-e-padnal-v-neobezopasena-shahta-v-samokov.html", "text": "21-годишен мъж е с опасност за живота след като е паднал в необезопасена шахта в Самоков, съобщиха от пресцентъра на  ОДМВР - София . Около 8.45 часа на 29 юни в РУ - Самоков постъпил сигнал за мъж в безпомощно състояние, лежащ в бетонова шахта на бул. „България“. На място веднага били изпратени полицейски служители, които установили самоличността на пострадалия. По първоначални данни 21-годишният мъж е паднал в необезопасена шахта с дълбочина около 3 метра, намираща се под аварийното стълбище на заведение, в което е бил клиент до около 2 часа на същата дата. Пострадалият е настанен за лечение с черепно-мозъчна травма и опасност за живота. По случая е образувано досъдебно производство.", "date": "2018.07.02", "title": "София: 21-годишен мъж е с опасност за живота след като е паднал в необезопасена шахта в Самоков"}
{"url": "http://www.focus-news.net/news/2018/07/02/2540838/kyustendil-obshtinata-raboti-po-proekt-za-podobryavane-na-sotsialnata-infrastruktura-za-detsa-i-mladezhi.html", "text": "Община Кюстендил работи по проект за подобряване на социалната инфраструктура за деца и младежи. Това каза пред  Радио „Фокус” – Кюстендил  Радмила Рангелова, зам.-кметът на Община Кюстендил с ресор „Социални услуги, програми и проекти”. По думите ѝ проектът носи името „Подобряване на социалната инфраструктура в Община Кюстендил – гарант за устойчив модел за деинституционализация”, който проект е финансиран с договор за безвъзмездна финансова помощ по процедура подкрепа за деинституционализация на грижите за деца, финансиран по Оперативна програма „Региони в растеж”. Продължителността на проекта е 24 месеца, общата стойност на проекта е 515 000 като Община Кюстендил беше конкретен бенефициент на тази сума. „Общата цел на проекта е подобряване на социалната инфраструктура в общината. Реализацията на дейностите по проекта е да осигури подходяща и ефективна социална инфраструктура, допринасяща за предоставянето на нов вид резидентни и съпътстващи услуги в общността, чрез замяна на досега съществуващия институционален модел на грижа за деца и младежи. Конкретните цели, които сме си поставили с реализацията на проекта, това е да се подкрепи осигуряването на инфраструктура, предоставящи услуги в общността за деца и младежи, съгласно водещите за социалната ни политика карта на резидентните услуги и карта на услугите за подкрепа в общността и в семейна среда”, каза Радмила Рангелова. По думите й втората цел, това е да се подобри социалната инфраструктура в Община Кюстендил, предоставяща социалната услуга за деца и младежи съгласно картата за резидентните услуги и картата за подкрепа в общността, чрез три инфраструктурни мерки. \r\nВенцеслав ИЛЧЕВ", "date": "2018.07.02", "title": "Кюстендил: Общината работи по проект за подобряване на социалната инфраструктура за деца и младежи"}
{"url": "http://www.focus-news.net/news/2018/07/02/2540843/legendi-za-balgariya-skalnata-kompozitsiya-madonata-monasite-i-konnikat-blizo-do-belogradchishkata-krepost-krie-legenda-ostavyashta-sleda-v-choveshkata-dusha.html", "text": "Една знакова скална композиция – „Мадоната, монасите и конникът“, издигаща се в близост до Белоградчишката крепост, но видима от малко места, крие своята легенда, докосваща и оставяща следа в човешката душа. Това каза екскурзоводът Яблена Будуланова за предаването „Легенди за България“ на  Радио „Фокус“ . „И досега се виждат каменните основи на някогашни големи зидове, върху които се е издигал женски манастир. В светата обител като бледи сенки прекарвали дните си в молитви стари монахини. Млада била само хубавата Валентина и тя била обрекла цялата си душа на Бога, но била винаги тъжна, защото сърцето ѝ копнеело за любов. След студената зима настъпила пролет, а пролетта е като утрото за деня и младостта за човека. Снеговете и студовете отстъпили чак до ония далечни планини, що се синеят в края на небето, а храсти и дървета напъпили за нов живот. И в един такъв светъл ден старата игуменка довела в манастира иконописеца Скалин и му поръчала да възстанови прастара икона. От прозорчето на тъмната си килия Валентина зърнала лицето на зографа и веднага познала момъка от сънищата си. Когато за пръв път се срещнали на двора, той се поразил от хубостта ѝ и възкликнал: „Сега вече знам как да изпиша очите на Богородица! Ще взема красотата на скалите и твоя гълъбов взор и ще ги изпиша“. Така започнала чистата им и силна любов“, разказа Яблена Будуланова. Тя продължи разказа си за разгарящата се пламенна любов между Валентина и Скалин: „Скалин не можел нощем да спи, излизал на плочника да се поразходи. И в такава нощ на лунната светлина той забелязал сянката на Валентина и я отвел при себе си. Скоро обаче монахините усетили, че младата монахиня изчезва нощем от килията си. Казали на старата игуменка и тя я проследила и веднага се досетила. Никой не забравя какво сам е вършил на младини и затова не прощава. Веднага игуменката изгонила иконописеца и иконата така останала недописана, а Валентина изправили пред духовен съд. Съдили я монасите от близкия мъжки манастир, а те искали всичко да знаят и дълго я разпитвали. Валентина не трепнала пред съда на старците и смело заявила, че хвърля черното от себе си, за да пристане на Скалин. За страшния ѝ грях и за дръзките ѝ думи я осъдили да я съблекат гола и да я бият с камшици, а злата игуменка искала първа тя да я удари с камшика“, каза още екскурзоводът. По думите ѝ в този миг станало чудо - когато игуменката замахнала с камшика, младата монахиня се преобразила в красива скала. Скалин, препускайки с коня си да спаси Валентина, също се вкаменил и не стигнал до нея. Вкаменили се и съдиите-монаси, разказа още Яблена Будуланова.  \r\nАнна АНГЕЛОВА Пълния текст на интервюто четете по-късно в „Мнение”", "date": "2018.07.02", "title": "„Легенди за България“: Скалната композиция „Мадоната, монасите и конникът“ близо до Белоградчишката крепост крие легенда, оставяща следа в човешката душа"}
{"url": "http://www.focus-news.net/news/2018/07/02/2540844/shumen-tantsyorite-ot-ansambal-ludi-mladi-shte-otkriyat-arena-shumen-na-21-yuli.html", "text": "Танцьорите от ансамбъл „Луди млади“ ще открият „Арена Шумен“ на 21 юли, предаде репортер на  Радио „Фокус“ - Шумен . Танцьорите получиха покана от кмета Любимир Христов да бъдат първите изпълнители в програмата за официалното откриване на многофункционалната спортна зала. Любомир Христов посрещна в общината танцовия състав към СУ „Сава Доброплодни“ с хореограф Борис Иванов, който се завърна от участие в Испния. Кметът поздрави сърдечно танцьорите, спечелили златен медал и първо място от Световната купа по танци Dance World Cup 2018. „Развълнуван съм изключително много. С това, което вие направихте прославихте нашия град, прославихте България. Гордеем се с вас. Пожелавам ви да сте много здрави и да преследвате мечтите си. Каня ви на 21 юли, когато откриваме зала „Арена Шумен“, вие да сте първите, които ще стъпите на сцената След вас ще играят ансамбъл „Българе“, каза Любомир Христов. От своя страна хореографът Борис Иванов заяви, че успехът на „Луди млади“ се дължи на труда на много хора и благодари на всички. „Емоционално е да пропътуваме толкова път, да прозвучи химнът на България, да се чуят толкова много аплодисменти за „Луди млади“, за СУ „Сава Доброплодни“, за Шумен. Аз съм на седмото небе като преподавател. Такъв успех за мен е нещо много голямо. Това е емоция, която трудно може да се обясни, трябва да се изпита. Това е голяма отговорност, която винаги трябва бъде оправдана“, каза Борис Иванов. \r\nИвелина ИВАНОВА", "date": "2018.07.02", "title": "Шумен: Танцьорите от ансамбъл „Луди млади“ ще открият „Арена Шумен“ на 21 юли"}
{"url": "http://www.focus-news.net/news/2018/07/02/2540849/inspektor-diyan-mitev-odmvr-sliven-patnotransportnite-proizshestviya-v-oblastta-sa-namaleli-prez-parvoto-polugodie-na-godinata-v-sravnenie-sas-sashtiya-period-na-2017-g.html", "text": "Пътнотранспортните произшествия в Сливенска област са намалели през първото полугодие на годината в сравнение със същия период на 2017 година. Това съобщи ст. инспектор Диян Митев от сектор „Пътна полиция“ в ОДМВР - Сливен на редовно заседание на Областната комисия по безопасност на движението по пътищата, което се проведе под ръководството на зам. областния управител Камен Костов, предаде репортер на  Радио \"Фокус\" - Сливен . Митев добави, че 345 са регистрираните ПТП от началото на януари до момента срещу 405 през първите 6 месеца на м.г. „Преди 5 - 6 години само в Сливен регистрирахме по 100-ина ПТП на месец. Заниженият им брой е резултат от многобройните специализирани операции, включително и на национално ниво, и на кампаниите за намаляване на транспортния травматизъм“, каза още той.  \r\nВ заседанието участваха секретарят на комисията Женя Андонова, гл. експерт в областната администрации, представители на общините, ръководители и специалисти от Областното пътно управление, Областния отдел „Автомобилна администрация“, Регионалното управление по образование, Центъра за спешна помощ, ОС на БЧК, „Пътнически превози“ ЕАД - Сливен, браншовите организации на превозвачите, автомобилистите, таксиметровите водачи, на Съюза на преподавателите по авто-мото подготовка. \r\nСт. инспектор Митев заяви още, че тежките пътнотранспортни произшествия са намалели почти наполовина: 47 през тази срещу 83 през м.г. При катастрофите е бил отнет живота на 12 души през сегашния, толкова са загиналите и в предходния период. Значително е намален броят на ранените: от 99 през първото полугодие на 2017 г. на 51 през първото полугодие на 2018 г. Най-много тежки катастрофи през т.г. са станали в най-голямата община в областта, Сливенската: 25, със 7 загинали и 27 ранени. „България е на първо място по травматизъм в Европа. Основната причина за пътно-транспортните произшествия у нас е несъобразената скорост, обикновено висока, извън населените места“, каза ст. инспектор Митев. Анализът на „Пътна полиция“ за м. г. сочи, че значителна част от произшествията са станали със стари автомобили, по вина на водачи на 60 - 70 - 80-годишна възраст. \r\nУчастниците в заседанието коментираха актуални проблеми на пътната безопасност. Сред тях: промените в общинската наредба в Сливен, с които бяха въведени ограничения за движението на пътни превозни средства с животинска тяга по булевардите и улиците в щирокия център в областния град. „Тези промени не целят пълна забрана на каруците. Въведените ограничения са на онези места, където е най-натоварено движението и превозните средства с животинска тяга пречат, създават затруднения“, коментира Андон Дюлгеров, гл. експерт в община Сливен. Общинската администрация е поръчала 40 пътни знака „Забранено движението на ППС с животинска тяга“, които предстои да бъдат монтирани. Институциите ще извършват съвместен контрол за регистрацията на каруците. Към момента в Сливен те са едва десетина. Наблюденията на специалистите показват, че броят на каруците, включително в сливенския кв. “Надежда“, в селата Чинтулово, Сотиря, Селиминово, е намалял за сметка на увеличения брой на бусовете. Гл. експерт Дюлгеров съобщи още, че общината подменя по няколко пъти част от пътните знаци, предимно в центъра на града, тъй като са били нарочно зацапвани или облепяни с рекламни стикери и дори – с частни обяви. Продължават и кражбите на пътни знаци, каза той. Специалисти от автомобилната администрация заявиха, че към момента част от водачите, макар и не много на брой, са със свидетелства за управление, издадени от други държави в ЕС, където няма задължително изискване за притежаване на минимален образователен ценз. \r\nНа заседанието бе приет отчета за изпълнението на Областната стратегия за подобряване безопасността на движението през 2017 г. Бе приет и план за изпълнение на стратегията през настоящата година. Някои от акцентите в плана са свързани с по-добрата информираност на учениците и родителите за правилата на движение, огласяване на резултатите от специализираните операции чрез медиите, активизиране на контрола през тъмната част на денонощието по отношение употребата на алкохол, наркотици, упойващи вещества, управлението от неправоспособни водачи, кампании за широкообхватен контрол на пътя. Община Сливен е заложила въвеждането в експлоатация на основно реконструирания пътен възел „Розова градина“, изграждането на 10 изкуствени неравности до септември. В община Нова Загора ще бъде въведена синя зона и ще бъдат извършени ремонти на 7 улици в града и на улиците в 9 села, включително на пътищата Баня-язовир „Жребчево“ и Омарчево - Питово. В община Котел предстои основен ремонт на улиците в града и в 8 села.", "date": "2018.07.02", "title": "Инспектор Диян Митев, ОДМВР - Сливен: Пътнотранспортните произшествия в областта са намалели през първото полугодие на годината в сравнение със същия период на 2017 г."}
{"url": "http://www.focus-news.net/news/2018/07/02/2540845/burgas-pred-kulturen-tsentar-morsko-kazino-e-predstavena-fotoizlozhba-posvetena-na-emil-chakarov.html", "text": "Пред Културен център „Морско казино“ е представена фотоизложба, посветена на Емил Чакъров. Това съобщиха от пресцентъра на  Община Бургас . Можете да я разгледате в дните от 2 до 31 юли. Тя е част от поредицата събития, посветени на 70 години от рождението на изтъкнатия диригент. \r\nЕмил Чакъров е роден е през 1948 г. в Бургас. Завършва Музикалното училище в София като цигулар в класа на Петър Арнаудов. Когато е на 15, той започва да изучава дирижиране в Софийската консерватория и осем години по-късно е най-младият лауреат на конкурса по дирижиране „Херберт фон Караян“ в Берлин. Впоследствие става негов асистент в оперните продукции в Залцбург и Берлин. \r\nЕмил Чакъров дирижира Берлинската филхармония, Бостънския симфоничен оркестър, Израелската филхармония, Френския национален оркестър, Лондонския симфоничен оркестър, Оркестъра на Лос Анжелис, Оркестър Tonhalle, Цюрих и Чешкия филхармоничен оркестър. Дирижира редовно в продължение на много години Ленинградската филхармония в самия Ленинград, осъществявайки с нейните музиканти многобройни записи и турнета в Германия, Австрия и Италия. \r\nПрез 1986 г. основава Новогодишния фестивал в София, който се провежда ежегодно с участието на артисти с международна слава. В този период той дирижира Софийския Фестивален Оркестър, основан също по негова идея.", "date": "2018.07.02", "title": "Бургас: Пред Културен център „Морско казино“ е представена фотоизложба, посветена на Емил Чакъров"}
{"url": "http://www.focus-news.net/news/2018/07/02/2540842/kyustendil-tsentarat-za-obshtestvena-podkrepa-sveta-petka-organizira-letni-zanimaniya-za-potrebitelite-na-sotsialnata-usluga.html", "text": "Центърът за обществена подкрепа „Света Петка” в Кюстендил организира летни занимания за потребителите на социалната услуга. Това съобщи за  Радио „Фокус” – Кюстендил  Мая Мицова, управител на центъра. По думите ѝ през тази година продължава традицията през лятото да се предлага на децата, ползващи социални услуги в ЦОП „Света Петка” интересни мероприятия. „Ние започнахме още на 1 юни – Деня на детето с екскурзия до „Цари Мали град”, но всъщност активната лятна работа тепърва предстои. Сформирали сме група от 16 деца и всяка сряда ще провеждаме по едно мероприятие”, каза Мая Мицова. По думите ѝ основният акцент това лято е опознаването на забележителностите на родния край. Планирана е обиколка на исторически, културни, природни обекти, например Средновековната черква „Свети Георги”, джамията „Ахмед бей”, къщите музеи на Ильо Войвода, на Димитър Пешев, на Людмил Янков. „Ще направим излет до Ючбунар, за да почувстваме невероятната приказна атмосфера в гората от секвоите и да се усетят децата като в приказка. Ще отидем до бившето оздравително училище, за да поговорим за доктор Джанкин и за заслугата му за популяризиране на уникалните природни дадености на Кюстендил. Планували сме и едно пътуване с влак до село Шишковци, където ще посетим къщата – музей на Майстора. Ние знаем, че децата познават повечето от тези обекти, затова сме се погрижили да открием нещо интересно, нещо уникално запомнящо се, или забавно за всеки един обект”, каза Мая Мицова. По думите ѝ през лятото ще бъдат организирани и две кулинарни ателиета, чиято цел е формиране на умения за самостоятелно приготвяне на здравословна храна, а сезонът ще завърши с едно арт ателие, на което всяко дете ще сподели разказ или рисунка, кой обект го е впечатлил най-много и защо. \r\n„Важно е работата с децата в Центъра за обществена подкрепа да не прекъсва и през лятото”, каза още Мицова. „Работата през лятото с такива деца е важно да продължи, защото голяма част от тях имат проблем с взаимодействието с връстниците си и възрастни. Не умеят да се вписват в група, не умеят да общуват, да се изразяват. Проблемът с комуникацията е предпоставка за самоизолация и за емоционална потиснатост, което пък от своя страна може да доведе до изразяване чрез агресия или пък депресия. Ето защо е важно тези деца да бъдат включвани в група и да се работи целенасочено и да се съпреживява на емоционално ниво”, каза Мая Мицова. По думите ѝ основната цел е развиване на конструктивни умения за взаимодействие в групата, подобряване на комуникацията, формиране на уменията за ефективна работа в екип. Особено важно е децата да могат емоционално да изразят различните преживявания в групата и да развиват умения за съпреживяване, за взаимопомощ и подкрепа в групата, да развиват в себе си чувство на емпатия и съпричастност, а също така и на търпение и лична отговорност, много важни неща за правилното формиране и развитие на едно дете. „Ние продължаваме паралелно дейността си. Това, че работим лятната работа в група, не е за сметка на основната ни дейност. Продължават консултациите, продължават изготвянето на оценките. Предстои през средата на месец юли обучение на група кандидат  – осиновители. Работата си продължава, ние нямаме лятна почивка, лятна ваканция. Това не ни тежи, защото ние излизаме от обичайната си среда, и ние, и децата, което е допълнителен стимул, то ни зарежда”, каза Мая Мицова. \r\nВенцеслав ИЛЧЕВ", "date": "2018.07.02", "title": "Кюстендил: Центърът за обществена подкрепа „Света Петка” организира летни занимания за потребителите на социалната услуга"}
{"url": "http://www.focus-news.net/news/2018/07/02/2540847/veliko-tarnovo-mezhdu-20-i-30-po-niski-dobivi-ot-pshenitsa-i-echemik-se-ochakvat-v-oblastta-zaradi-prolivnite-dazhdove.html", "text": "Между 20 и 30% по-ниски добиви от пшеница и ечемик се очакват в областта. Това каза за  Радио „Фокус“ – Велико Търново  Румен Тодоранов, земеделски производител и председател на Регионален фермерски съюз – Павликени, представител за региона на Националната асоциация на зърнопроизводителите (НАЗ). Като основна причина за по-ниските добиви той посочи проливните дъждове от миналата седмица. Заради влажното време се очаква и качеството на зърното да се влоши. Тодоранов посочи, че много голямата си част пшеницата е покълна на класа. В момента зърнопроизводителите от региона отчитат добиви от под 400 кг/дка до над 700 кв./дка. „Добивите са в голям диапазон, поне от това, което чувам от колегите. Те зависят от микроклимата в отделните райони. Тодоранов посочи, че изкупните цени на фуражните култури са между 0.27 - 0.28 лева за килограм. По думите му цените са задържат ниски през последните 5-6 години насам. Той отбеляза, че за разлика от есенниците, проливните дъждове са се отразили положително на пролетните култури като царевица и слънчоглед, тъй като е имало доста дълъг период на засушаване. Румен Тодоранов обобщи, че тази година ще е по-лоша за зърнопроизводителите от региона от  предходната. \r\nНадежда КРЪСТЕВА", "date": "2018.07.02", "title": "Велико Търново: Между 20 и 30% по-ниски добиви от пшеница и ечемик се очакват в областта заради проливните дъждове"}
{"url": "http://www.focus-news.net/news/2018/07/02/2540848/kmetat-na-sofiya-yordanka-fandakova-parviyat-ot-20-novi-metrovlaka-koito-shte-obsluzhvat-tretiya-lach-na-metroto-veche-e-v-stolitsata.html", "text": "Първият от 20 нови метровлака, които ще обслужват третия лъч на метрото, вече е в София. Това написа кметът на София Йорданка Фандъкова в личната си страница в социалната мрежа  Facebook . \r\n„Влаковете са произведени от консорциума на Siemens и Newag. Първият влак тръгна към София на 25 юни, като транспортирането му се извършваше основно през нощта със специален извънгабаритен транспорт. Влаковете са с висока енергийна ефективност и поради олекотената им конструкция имат и по-нисък разход на енергия. Планираме първите 8 км от третата линия (от бул. „Владимир Вазов“ до „Красно село“) да бъдат пуснати през 2019 г., а следващите 4 км, които преминават през „Овча купел“ до Околовръстния път при Горна баня, да пуснем през 2020 г.“, се посочва още в съобщението.", "date": "2018.07.02", "title": "Кметът на София Йорданка Фандъкова: Първият от 20 нови метровлака, които ще обслужват третия лъч на метрото, вече е в столицата"}
{"url": "http://www.focus-news.net/news/2018/07/02/2540850/ib-na-bsp-ministar-predsedatelyat-potvarzhdava-li-pozitsiyata-na-tsvetanov-che-rusiya-i-kitay-sa-edni-ot-osnovnite-zaplahi-za-mira-i-sigurnostta.html", "text": "Министър-председателят потвърждава ли позицията на Цветанов, че Русия и Китай са едни от основните заплахи за мира и сигурността? Този въпрос отправят в своя позиция  БСП  към премиера Бойко Борисов. \"Фокус\" публикува цялата позиция на БСП без редакторска намеса: \r\nПредседателят на Парламентарната група и заместник-председател на ГЕРБ Цветан Цветанов заяви на брифинг пред журналисти, че \"Русия и Китай са едни от основните заплахи за мира и сигурността.\" Като оценяваме това изявление като безотговорно, непремерено и създаващо рискове за България, приемаме, че то е официална позиция на партията, респективно и на излъченото от нея и нейната Парламентарна група правителство. \r\nОбръщаме се към министър-председателя и председател на ГЕРБ Бойко Борисов със следните въпроси: \r\n- Как тази позиция кореспондира с обявените от него усилия за нормализиране на отношенията с Русия при неотдавнашната си визита в Москва? Как ще бъдат развивани енергийните проекти със страна, която е обявена за \"основна заплаха за мира и сигурността\"? \r\n- Как  изявленията на Цветан Цветанов кореспондират с предстоящата на 6-7 юли среща в София Китай - Централна и Източна Европа? Как ще бъдат постигнати целите на визитата на Ли Къцян, след като дни преди това е обявен за премиер на страна - \"основна заплаха за мира и сигурността\"? \r\nНастояваме българският министър-председател да поеме лична отговорност за тези изявления като или ги потвърди, или се разграничи категорично със съответните действия по отношение на втория човек в партията му. Липсата на такива действия за нас ще означава, че правителството се солидаризира с тези позиции или че вторият човек в ГЕРБ вече, де факто, е първи.", "date": "2018.07.02", "title": "ИБ на БСП: Министър-председателят потвърждава ли позицията на Цветанов, че Русия и Китай са едни от основните заплахи за мира и сигурността"}
{"url": "http://www.focus-news.net/news/2018/07/02/2540846/evrodeputat-momchil-nekov-noka-predstaviteli-ot-bransha-i-mzhg-postaviha-osnovata-na-izgotvyaneto-na-natsionalna-strategiya-za-ovtsevadstvoto-i-kozevadstvoto-za-perioda-2018-2027-g.html", "text": "Национална овцевъдна и козевъдна асоциация /НОКА/, евродепутат Момчил Неков, представители на Министерство на земеделието, храните и горите в лицето на зам.-мнистър Цветан Димитров, директори на дирекции, представители на овцевъдните и козевъдни асоциации, представители от научните среди - специалисти от аграрните университети,  ССА и земеделски производители поставиха основата на изготвянето на Национална стратегия за овцевъдството и козевъдството за периода 2018-2027 г. Това съобщиха от  пресофиса на евродепутата Момчил Неков . \r\n„Тук съм като представител на България в Европейски парламент, тук съм като заинтересовано лице, което наистина иска да помогне на секторите овцевъдство и козевъдство. В компетенциите ми е да запозная българските органи, българските производители с предизвикателствата пред сектора, с пропуснатите възможности, които тепърва трябва да наваксваме, и в същото време да можем да парираме проблеми от глобално естество с търговските споразумения, които биха попречили доста на бранша“. Това каза евродепутатът от Групата на прогресивния алианс на социалистите и демократите в Европейския парламент Момчил Неков при откриване на форума “Визия за овцевъдството и козевъдството в България 2018 - 2027“.   \r\nНеков заяви, че е важно да остане подпомагането на овцевъдството и козевъдството на сегашните нива и да се засилят помощите за организации на производителите. Според евродепутата сред предизвикателствата за сектора са несигурността на доходите, силният внос от трети страни и демографско-възрастовия профил на производителя, както и липсата на маркетингов подход. Неков отчете, че нашите производители са организирани на 5%, а във Франция тези нива са 95 %.  \r\nМомчил Неков посочи, че миналата седмица в Европейския парламент е получено писмо от френска асоциация, която е притеснена, че ще има много голям пробив на говедовъдството от Мексико, а при овцевъдството и козевъдството- от Австралия и Нова Зеландия. \"Французите са доста добри в своите политики, защото смятат да станат европейски лидер. На нас не ни пречи толкова вносът от Австралия и Нова Зеландия, въпреки че и в България се консумира такова месо в добри количества. За нас в изключителен проблем биха се превърнали френските производители, тъй като те ще искат да станат доминантни. Ако те имат добро национално подпомагане, ние едва ли ще можем да се справим с тези предизвикателства\", каза Неков. Той заяви, че  страната ни и конкретно Министерство на земеделието, храните и горите трябва да имат своя позиция.  \r\nПървите една-две години за младия фермер са критични и той трябва да бъде стимулиран, каза още Момчил Неков. \"Трябва да се действа комплексно от гледна точка на смяната на генерацията, за да вкараме млади фермери. Една от мерките, които съм предложил, и която беше одобрена е за млад фермер в планинските региони\", допълни евродепутатът. Той поясни, че може да се подпомогне секторът на национално ниво с безлихвени кредити. \"Като държава трябва да ги обезпечим, за да могат те да стартират\", каза още евродепутатът във връзка с младите фермери.  \r\n„Вълната може да се сертифицира като биологичен продукт и оттам цената ще бъде коренно различна“, каза още евродепутат Момчил Неков. Според него това е възможност, която се пропуска в сектора. „Вълната е естествен продукт, който се изкупва на смешни цени“, каза Неков и обърна внимание, че в момента вълната се продава за 0,5 лв/кг. Неков отбеляза, че не се използват възможностите, които схемите за качество на селскостопанските храни и продукти, предлагат.  \r\nПо думите му, по отношение на конкуренцията с другите видове месо, секторите козевъдство и овцевъдство изостават и в тях не се използват схемите за качество. Неков коментира, че хората са склонни в по-големите градове да доплащат допълнително, защото смятат, че купуват по-качествен продукт, с по-добри здравословни качества, с по-малко пестициди, т.е. потребителят все повече обръща внимание на това. \r\n„Трябва да предоставим достатъчно информация за това, че продуктите и овцевъдството и козевъдството са уникални“. Това каза проф. Иван Станков, съпредседател на Националната овцевъдна и козевъдна асоциация. „Козето мляко е прието за едно от най-здравословните - с алкална реакция, с малки мастни телца, лесно усвояемо. С висок коефициент на полезност са овчето и козе кисело мляко“, каза проф. Станков.  \r\nПроф. Станков заяви, че преди време сме имали 36 хил. тона вълна и сме задоволявали българската вълнено-текстилна продукция. „Сега вълната е отпадъчен продукт и не е включена към основните продукти, което за мен е парадокс. По този начин унищожихме вълнодайното овцевъдство“, коментира проф. Станков. Той поясни, че страната ни в миналото е изнасяла над 1 млн. угоени шилета, като най-добрите ни партньори са били Близкият Изток, бившият СССР. Проф. Станков добави, че сега в сектора се наблюдава един изключителен срив. \r\n„Искам да благодаря на организаторите, затова че се постараха да направят този необходим форум. Много разчитаме на хората, които работят в европейските институции, за да може това, което се прави и искаме да се направи в България, да бъде чуто там и да бъде прието. Това каза заместник-министърът на земеделието, храните и горите Цветан Димитров по време на форума „Визия за овцевъдството и козевъдството в България 2018 - 2027“.  \r\nПо думите му тези сектори са оставени на решенията на отделните държави-членки. „За кравето мляко се изписаха сигурно 10 страници изисквания, овчето- даже не е споменато“, коментира заместник-министър Димитров. \r\nЕвродепутатите трябва да направят така, че овцевъдството  и козевъдството в Европа да излязат от анонимност. Димитров коментира, че не са много държавите като България, които произвеждат четири вида млека и отбеляза, че в нито един европейски документ не се говори за биволско мляко.  \r\nУчастниците в срещата се обединиха около тезата за развитие на секторите овцевъдство и козевъдство, тяхното подпомагане и промотиране на продуктите овче и козе мляко, и месо.", "date": "2018.07.02", "title": "Евродепутат Момчил Неков, НОКА, представители от бранша и МЗХГ поставиха основата на изготвянето на Национална стратегия за овцевъдството и козевъдството за периода 2018-2027 г."}
{"url": "http://www.focus-news.net/news/2018/07/02/2540854/tass-petro-poroshenko-shte-poseti-sarbiya-na-3-yuli.html", "text": "Президентът на Украйна Петро Порошенко ще пристигне на визита в Сърбия на 3 юли, съобщиха от пресслужбата на сръбското президентство в понеделник, предава  ТАСС . \r\nСъобщава се, че украинският държавен глава ще се срещне със сръбския си колега Александър Вучич, а след това разговорите ще продължат на ниво делегации. Очаква се да се подпишат редица съвместни документи, след което лидерите на двете страни ще открият сръбско-украинския бизнес форум. \r\nОсвен това Порошенко ще се срещне със сръбския премиер Ана Бърнабич, председателят на парламента Мая Гойкович, както и патриарх Ириней. \r\nПо-рано сръбският първойерарх, припомня ТАСС, се изказа срещу създаването на независима украинска църква. В отговор украинските националисти го добавиха в списъка на украинския националистически сайт „Миротворец“. \r\nПревод и редакция:", "date": "2018.07.02", "title": "ТАСС: Петро Порошенко ще посети Сърбия на 3 юли"}
{"url": "http://www.focus-news.net/news/2018/07/02/2540856/sofiya-parviyat-testovi-hibriden-avtobus-koyto-shte-se-dvizhi-v-gradskiya-transport-na-stolitsata-shte-bade-predstaven-na-3-yuli.html", "text": "На 3 юли от 11.15 часа в присъствието на кмета на София Йорданка Фандъкова ще бъде представен първият тестови хибриден автобус, който ще се движи в градския транспорт на София. Това съобщиха от пресцентъра на  Столична община . \r\nХибридният автобус ще бъде пуснат в движение по маршрута на линия 10-ТМ тестово. Автобусът ще се движи от електро двигател, отговаря на стандарт Евро 6.  \r\nСъбитието ще се проведе на моста пред Националния стадион „Васил Левски“.", "date": "2018.07.02", "title": "София: Първият тестови хибриден автобус, който ще се движи в градския транспорт на столицата, ще бъде представен на 3 юли"}
{"url": "http://www.focus-news.net/news/2018/07/02/2540853/stara-zagora-poradi-vazniknali-organizatsionni-problemi-nyama-da-se-sastoi-obyavenata-za-dnes-zaklyuchitelna-sreshta-s-uchastnitsite-ot-tretoto-natsionalno-bienale-mozaykata-dnes.html", "text": "Поради възникнали организационни проблеми няма да се състои обявената за днес от 17.00 часа заключителна среща с участниците от Третото национално биенале „Мозайката днес“ - Стара Загора 2018. Това съобщиха от пресцентъра на  Община Стара Загора .", "date": "2018.07.02", "title": "Стара Загора: Поради възникнали организационни проблеми няма да се състои обявената за днес заключителна среща с участниците от Третото национално биенале „Мозайката днес“"}
{"url": "http://www.focus-news.net/news/2018/07/02/2540855/plovdiv-nyama-da-ima-elektronno-chekirane-na-ednochasovite-bileti-v-gradskiya-transport.html", "text": "След показване на изтичащ едночасов билет при кондуктор в автобуса, ще може да се продължи курсът. Това съобщи пред журналисти кметът на Пловдив инж. Иван Тотев, предаде репортер на  Радио \"Фокус\" . „Системата така е проектирана, че времето започва да тече от времето на закупуване на билет. Това е зададено в проектирането на системата още през 2009 година. Спира да важи в момента на изтичане на времето, което означава, че в момент, когато влезете в автобус и ви остават няколко минути преди да изтече билета, трябва да се покаже на кондуктора. След това ще може да се продължи и след като изтече времето от един час, но кондукторът на съответния автобус, тъй като в Пловдив все още поддържаме кондуктори в автобусите, трябва да удостовери и да види билета, че е в срок“, каза Иван Тотев. Той коментира, че няма да има електронно чекиране на едночасовите билети. Всички други билети може да се чекират електронно, но тези, които са закупени от тези автомати, са така проектирани, че трябва да бъдат показани и важат от времето, в което са купени. Билетите се продават само от автомати. Билетите, които се продават в автобусите са билети за еднократно пътуване с цена 1 лев, която е най-ниската цена на билети в България. \r\nВесела КРЪСТЕВА", "date": "2018.07.02", "title": "Пловдив: Няма да има електронно чекиране на едночасовите билети в градския транспорт"}
{"url": "http://www.focus-news.net/news/2018/07/02/2540857/kyustendil-vsichki-detski-gradini-v-grada-shte-rabotyat-bez-prekasvane-prez-letnite-mesetsi.html", "text": "Всички детски градини в Кюстендил ще работят без прекъсване през летните месеци. Това съобщи за  Радио „Фокус” – Кюстендил  Светослав Василев, зам.-кмет на Община Кюстендил. По думите му вече е създадена необходимата организация, касаеща осигуряването на педагогически и обслужващ персонал, на медицински сестри и специалисти, които ще работят в детските градини и през летните месеци, въпреки необходимостта от взимане на отпуски. „При нас тази организация е традиция. Нито една детска градина няма да затваря врати през лятото. Имаме създадени графици. По принцип голяма част от родителите също излизат в отпуск, големите батковци и каки също са във ваканция, има лек спад при посещенията, но детските градини ще си работят”, каза Светослав Василев. По думите му, ако се наложи, на места може да се направят и сборни групи. През лятото е създадена възможност деца от други населени места да посещават детска градина, родителите заплащат съответната такса, записана в общинската наредба. \r\nВенцеслав ИЛЧЕВ", "date": "2018.07.02", "title": "Кюстендил: Всички детски градини в града ще работят без прекъсване през летните месеци"}
{"url": "http://www.focus-news.net/news/2018/07/02/2540852/nikolay-melemov-kmet-na-smolyan-nad-500-000-lv-sa-shtetite-ot-bedstvieto-v-obshtinata.html", "text": "Над 500 000 лв. са щетите от проливните дъждове през миналата седмица, заради които Община Смолян обяви и бедствено положение. Това каза за  Радио „Фокус“ – Смолян  кметът на Смолян Николай Мелемов. „Все още се изчислява точната сума и до няколко дни ще е ясно колко ще струва бедствието на общината\", посочи той. Мелемов отбеляза, че най-големите поражения след обилните дъждове са по пътища, разрушени асфалтови настилки, укрепване на свлачища и други. По най-критичните места се работи още от петък, ден след проливният дъжд, тъй като няма как дейностите да се отлагат. Необходимите средства за възстановяването на всички щети ще се поискат от Междуведомствената комисия по бедствия и аварии. Мелемов допълни, че средствата, необходими за възстановяване на пораженията от бедствията през миналата години, са разплатени от държавата. Кметът на Смолян каза още, че разчитат и на реализацията на проекта на Областна администрация – Смолян на стойност 333 000 лв., с които ще се извърши основно почистване на коритата на реките Черна и Бяла в чертите на града, тъй като такова не е имало повече от 10 години. \r\nНели ГЕРГЬОВСКА", "date": "2018.07.02", "title": "Николай Мелемов, кмет на Смолян: Над 500 000 лв. са щетите от бедствието в общината"}
{"url": "http://www.focus-news.net/news/2018/07/02/2540858/premierat-boyko-borisov-shte-predstavi-rezultatite-ot-balgarskoto-predsedatelstvo-na-saveta-na-es-pred-evropeyskiya-parlament.html", "text": "Министър-председателят Бойко Борисов заминава на посещение в Страсбург днес, 2 юли, за да представи резултатите от Българското председателство на Съвета на ЕС пред членовете на Европейския парламент. Това съобщиха от  правителствената информационна служба . \r\nУтре, 3 юли, министър-председателят Борисов ще информира европейските депутати за напредъка и резултатите по основните приоритети през последните шест месеца: европейска перспектива и свързаност на Западните Балкани, бъдещето на Европа и младите хора, сигурност и стабилност в силна и единна Европа и цифровата икономика и уменията на бъдещето. \r\nПреди участието в пленарната сесия, министър-председателят Бойко Борисов ще се срещне с председателя на Европейския парламент Антонио Таяни.", "date": "2018.07.02", "title": "Премиерът Бойко Борисов ще представи резултатите от Българското председателство на Съвета на ЕС пред Европейския парламент"}
{"url": "http://www.focus-news.net/news/2018/07/02/2540859/api-nad-21-mln-lv-shte-se-investirat-v-remonta-na-32-km-ot-pat-ii-59-momchilgrad-krumovgrad-ivaylovgrad.html", "text": "Стартира рехабилитацията на 32 км от второкласния път II-59 Момчилград - Крумовград - Ивайловград. Инвестицията е за над 21 млн. лв. с ДДС. Проектът се съфинансира със средства от Програмата за трансгранично сътрудничество ИНТЕРРЕГ V-A Гърция – България 2014-2020 г. и националния бюджет. Това съобщиха от пресцентъра на  Агенция \"Пътна инфраструктура\" . \r\nНачалото на строителните работи беше дадено със символична първа копка, на която присъстваха председателят на Народното събрание Цвета Караянчева, министърът на регионалното развитие и благоустройството Николай Нанков, инж. Дончо Атанасов, член на Управителния съвет на Агенция „Пътна инфраструктура“, депутати и кметове от региона.  \r\nРемонтът на път II-59 е разделен на два участъка. Първият е около 6 км (от км 24+548 до км 30+439), а вторият е близо 26 км (от км 30+439 до км 56+861.68). Рехабилитацията на 6-километровата отсечка, в близост до село Карамфил, ще бъде изпълнена от ДЗЗД „ИЗТОЧНИ РОДОПИ 3“, в което участват: „Пътстройинженеринг“ АД, „ПСК Виастрой“ ЕООД, „Пътища“ АД, „БСК-Горна Оряховица“ АД и „Атлас Балкан“ ООД. Стойността на договора е 3 398 995,72 лв. с ДДС, а срокът за изпълнение 8 месеца. Строителният надзор ще бъде осъществен от „Строл 1000“ АД. Договорът им е за 51 000 лв. с ДДС. Участъкът преминава през село Горна кула. Предвидена е рехабилиция на асфалтовата настилка, изграждане на две бетонови подпорни стени с обща дължина 25 метра и ремонт на две мостови съоръжения - над река Крумовица и над дере при 29-ти км.  \r\nДругият участък, с дължина около 26 км, е възложен на Обединение „ПЪТ II-59“, в което са: „Джи Пи Груп“ АД и „Контратас Инглесиас“ АД. Договорът им е за 17 989 382,71 лв. с ДДС. Строителният надзор ще е от „ПЛАН ИНВЕСТ ПЛОВДИВ“ ЕООД, а договорът им е за 220 056 лв. с ДДС. Срокът за изпълнение на ремонтните дейности на отсечката е 14 месеца. \r\nНа участъка - от гр. Крумовград до разклона за с. Попско на път II-59, ще бъде извършена реконструкция на пътя в чертите на Крумовград и с. Полковник Желязово и обновяване на настилката. Тресето преминава през четири населени места - гр. Крумовград, селата Полковник Желязово, Рогач и Пелин. За подобряване на отводняването се предвижда полагането на бетонови бордюри, отводнителни улеи, нови окопи, почистване на всички водостоци и удължаване на съществуващите. В района на 41-ви км ще бъде изградена стоманобетонова укрепителна стена. Ще бъде извършено и укрепване на откоса с геомрежа и анкери. Целият 32-километров участък ще бъде с нова маркировка, пътни знаци и ограничителни системи. \r\nПрез програмен период 2007-2013 г. бяха основно ремонтирани над 18 км от път II-59 Момчилград - Крумовград в участъка от км 6+230 до км 24+548. С успешното изпълнение и на проектите, които днес стартират ще бъдат рехабилитирани над 50 км от второкласния път.", "date": "2018.07.02", "title": "АПИ: Над 21 млн. лв. ще се инвестират в ремонта на 32 км от път II-59 Момчилград - Крумовград - Ивайловград"}
{"url": "http://www.focus-news.net/news/2018/07/02/2540860/sport-lebron-dzheyms-premina-v-los-andzhelis-leykars.html", "text": "Една от най-големите звезди в Националната баскетболна асоциация на САЩ и Канада в последните десет години ЛеБрон Джеймс премина в Лос Анджелис Лейкърс, както се разбра от официално съобщение на мениджърите му. След като преди два дни баскетболистът обяви, че напуска родния си клуб Кливланд Кавалиърс, в понеделник стана ясно, че той е подписал договор за четири години с Лейкърс, според който Джеймс ще получи общо над 153 милиона долара.", "date": "2018.07.02", "title": "Спорт: ЛеБрон Джеймс премина в Лос Анджелис Лейкърс"}
{"url": "http://www.focus-news.net/news/2018/07/02/2540863/sled-vapros-na-ombudsmana-maya-manolova-ot-mon-obyaviha-che-dogodina-maturata-po-bel-sled-klas-ostava-sashtata.html", "text": "Омбудсманът Мая Манолова изпрати препоръка на министъра на образованието и науката Красимир Вълчев по повод готвените промени за провеждане на изпитите за националното външно оценяване /НВО/ по български език и литература /БЕЛ/ след завършване на VII клас. Това съобщиха от  пресцентъра на омбудсмана . \r\nВ  институцията на обществения защитник са постъпили десетки жалби от разтревожени родители на бъдещи седмокласници и шестокласници, в които заявяват категоричната си позиция срещу намерението на МОН матурата по БЕЛ след VII клас за учебната 2018 г./2019 г. да включва материала от обучението в V, VI и VII клас.  \r\nНа 6 юни т.г. от МОН обявиха, че се обсъжда коренна промяна в съдържанието на изпита, като той вече ще включва не само съдържанието от задължителната подготовка в VII клас, а и това от шести и пети. Родителите на седмокласници и шестокласници протестират, тъй като техните деца, набор 2005 г. и набор 2006 г., са заварено положение и се оказват неподготвени за новите промени. „Основен принцип в правото е даден закон, ако засяга неблагоприятно лица, то той да важи занапред, а не за заварени случаи. Нашите деца вече преминаха през материала за пети и шести клас, без реално да имат представа, че ще полагат изпит върху него“, пишат те.  \r\nРодителите са категорични, че е резонно, ако въобще има необходимост от промени във формата, то те да се отнасят за бъдещите петокласници – набор 2007 г. В отговор до омбудсмана Мая Манолова министърът на образованието и науката Красимир Вълчев уверява, че „експертите в МОН се съобразиха с обществените нагласи и с интересите на учениците, затова ще предложат в НВО по БЕЛ през учебната 2018/2019 година да бъде включено учебно съдържание от компонент литература само за VII клас“.  \r\nВ препоръката си до министър Вълчев Манолова обаче акцентира, че „отсрочката“ трябва да важи и за бъдещите шестокласници, а нововъведенията да влязат в сила за децата, които през новата учебна година ще бъдат в пети клас, за да имат време да се подготвят. \r\n„Смятам, че освен обхвата на учениците в училище, е много важно да се работи за постигане на по-високо качество на образователния процес и за увеличаване постиженията на учениците. Мисля, че това няма да се получи, като непрекъснато и в движение се правят промени, които водят до недоволство сред учители, ученици и родители“, подчертава още омбудсманът.", "date": "2018.07.02", "title": "След въпрос на омбудсмана Мая Манолова от МОН обявиха, че догодина матурата по БЕЛ след VII клас остава същата"}
{"url": "http://www.focus-news.net/news/2018/07/02/2540865/plovdiv-petima-dushi-sa-v-bolnitsa-sled-katastrofa-na-patya-plovdiv-pazardzhik.html", "text": "Петима души са в болница след катастрофа на пътя Пловдив-Пазарджик. Това съобщи за  Радио „Фокус“- Пловдив  говорителят на ОДМВР - Пловдив. Минути преди 13.30 часа днес е постъпила информация за катастрофа край разклон за село Костиево на пътя Пловдив – Пазарджик. На място е установено, че ударът е между лек автомобил „Ауди“ с пазарджишка регистрация и лек автомобил „Тойота“ с пловдивска регистрация. В първия автомобил са пътували петима души – 20-годишният водач и пътници – две момчета на същата възраст, момиче на 19 години и друго момче на 18 години. Вторият автомобил е управляван от 79-годишен мъж. Двамата шофьори и трима от пътниците в аудито са откарани в болница. На водачите е назначена кръвна проба за алкохол. На местопроизшествието се извършва оглед, до приключване на работата движението е временно ограничено. На място са полицейски екипи. Причините за катастрофата са в процес на изясняване.", "date": "2018.07.02", "title": "Пловдив: Петима души са в болница след катастрофа на пътя Пловдив-Пазарджик"}
{"url": "http://www.focus-news.net/news/2018/07/02/2540851/faz-gsdp-prizova-za-speshna-sreshta-na-varha-na-koalitsiyata.html", "text": "На фона на ескалацията на спора между двете „сестрински“ партии от Съюза (ХДС/ХСС) Германската социалдемократическа партия (ГСДП) призова за свикването на спешна среща на върха на партньорите от голямата коалиция, съобщава националният ежедневник  Die Frankfurter Allgemeine Zeitung . \r\n„Ще обсъдим бъдещето на правителството“, заяви председателят на германските социалдемократи Андреа Налес, като поясни, че партията настоява срещата да бъде организирана до края на деня. От ГСДП са категорични, че ще работят за запазването на управляващата коалиция.  \r\nПо-рано в понеделник ГСДП се намеси в спора между Християндемократическия съюз (ХДС) и Християнсоциалния съюз (ХСС) за бежанците, като представи план от пет точки за промяна на политиката в областта на убежището. До този момент социалдемократите запазваха мълчание с аргумента, че спорът между ХДС и ХСС е вътрешен и най-вече, че разрешаването му е спешно за Германия.  \r\nНо в понеделник ГСДП изложи плана си за излизане от кризата. В документа партията подкрепя позицията на канцлера Ангела Меркел, която отхвърли разрешаването на проблема с мигрантите на национално ниво – подход, за който настоява федералният министър на вътрешните работи и лидер на ХСС Хорст Зеехофер. „Искаме да действаме с Европа, а не срещу нея“, се казва с документа на ГСДП.  \r\nПартията се ангажира със зачитането на основното право на убежище, с имиграционния закон (договорен в коалиционното споразумение) и се застъпва за бързото интегриране на признатите бежанци. \r\n„Тези, които нямат основания за защита, трябва да бъдат върнати в родината им или в сигурна трета страна\", категорични са социалдемократите. Принципът на правовата държава трябва да се прилагат последователно. Планираните центрове за бежанци в държавите от ЕС и в Африка „не трябва да се превръщат в затворени съоръжения\", се казва още в документа.  Тереза Герова", "date": "2018.07.02", "title": "FAZ: ГСДП призова за спешна среща на върха на коалицията"}
{"url": "http://www.focus-news.net/news/2018/07/02/2540864/ministerstvoto-na-vatreshnite-raboti-chestva-na-5-yuli-139-godishninata-ot-svoeto-sazdavane.html", "text": "По традиция, всяка година на 5 юли, служителите на Министерството на вътрешните работи отбелязват своя празник. Тържествената церемония ще започне в 10.00 часа с поднасяне на венци пред паметника на Незнайния войн и демонстрация на най-новата техника, с която министерството разполага. В 11.30 часа служителите ще се поклонят пред паметта на своите колеги на паметника на загиналите полицаи в градинката пред храм „Св. Седмочисленици“. Това съобщиха от пресцентъра на  МВР . \r\nЧестването ще продължи с празник в Борисовата градина - вход откъм езерото Ариана, организиран за служителите и членовете на техните семейства, както и за всички граждани.  Празникът ще започне в 17.00 часа. Главната сцена ще бъде на площадката пред паметниците на Васил Левски и Христо Ботев. Спецчасти и каратисти от Академията на МВР ще  демонстрират своите умения, в празника ще се включат и служителите, които се грижат за нашата сигурност с помощта на полицейски кучета и коне. Децата ще могат да влязат в полицейски и пожарни коли и мотори, да станат свидетели на гасенето на „пожар“, а за доброто настроение на присъстващите ще гостуват известни изпълнители.  \r\nНа паркинга пред  Националния стадион „Васил Левски“, сектор Г, ще бъде представена официално новата специализирана техника на СОБТ, ГДГП, ГДПБЗН, СДВР и дирекция „Жандармерия“ на ГДНП.", "date": "2018.07.02", "title": "Министерството на вътрешните работи чества на 5 юли 139-годишнината от своето създаване"}
{"url": "http://www.focus-news.net/news/2018/07/02/2540867/burgas-avtobus-se-e-zapalil-na-patya-burgas-slanchev-bryag-v-rayona-predi-kamping-evropa.html", "text": "Автобус се е запалил на пътя Бургас - Слънчев бряг, в района преди къмпинг „Европа“. Това съобщи за  Радио „Фокус“ – Бургас  Цветелина Рандева, говорител на ОДМВР-Бургас. В 12.45 часа на пътя Бургас - Слънчев бряг, в района преди къмпинг „Европа“, на територията на Районно управление „Поморие“ се е самозапалил автобус на фирма „Мегатранс“, превозващ еврейски туристи, отседнали в Слънчев бряг, които са били на шопинг в бургаския мол. Инцидентът е възникнал по време на движение, но шофьорът хладнокръвно е успял да овладее ситуацията, отбивайки автобуса и с помощта на полицейски служители от районното полицейско управление, които са били в близост до къмпинга, успял да евакуира туристите. \r\nПри инцидента е изгоряла само двигателната част на автобуса, но няма пострадали туристи. Те са превозени с друг автобус, изпратен от фирмата към Слънчев бряг. \r\nВеселина НИКОЛОВА", "date": "2018.07.02", "title": "Бургас: Автобус се е запалил на пътя Бургас - Слънчев бряг, в района преди къмпинг „Европа“"}
{"url": "http://www.focus-news.net/news/2018/07/02/2540866/kathimerini-parvata-vizita-v-chuzhbina-na-erdogan-sled-izborite-shte-e-v-severen-kipar.html", "text": "Президентът на Турция Реджеп Таийп Ердоган ще посети турците киприоти в Северна Никозия на 9 юли, което ще е първата му задгранична визита след победата на президентските избори в Турция на 24 юни, пише  електронното издание на гръцкия вестник Kathimerini . \r\nЕрдоган, който ще се качи на самолета веднага след церемонията по полагането на клетва като държавен глава, трябва да пристигне в Асполат (Миа Милия) в Северна Никозия, където ще присъства на церемонията по откриването на джамията Хала Султан, съгласно информацията от турската новинарска агенция ДХА. \r\nПревод и редакция:", "date": "2018.07.02", "title": "Kathimerini: Първата визита в чужбина на Ердоган след изборите ще е в Северен Кипър"}
{"url": "http://www.focus-news.net/news/2018/07/02/2540869/pazardzhik-obshtina-belovo-podgotvya-3-proekta-prez-fond-zemedelie.html", "text": "Община Белово подготвя 3 проекта през Фонд „Земеделие“, каза за  Радио „Фокус“ – Пазарджик  Анета Кечева, директор на Дирекция „Специализирана администрация“ в Община Белово. Тя уточни, че приемът на проекти е на 13 юли. „Активно работим, дано сега да имаме по-голям успех, защото при предишния прием ни бе одобрен само един проект. Подготвяме още един проект за реновиране на читалищата, комуникираме активно с тях, подготвяме информацията и ще имаме заседание. Ще бъде хубаво, ако бъде одобрено санирането на всички читалища в общината“, коментира Кечева. Тя уточни, че така ще се промени обликът на сградите на тези културни институции в община Белово. Според Кечева се очаква да пристигнат и средствата от Министерството на културата за довършителните реставрационни дейности в църквата „Свети Георги“ в село Голямо Белово. \r\nВаня НИКОЛОВА", "date": "2018.07.02", "title": "Пазарджик: Община Белово подготвя 3 проекта през Фонд „Земеделие“"}
{"url": "http://www.focus-news.net/news/2018/07/02/2540870/ministerstvo-na-zdraveopazvaneto-zhalbopodatelyat-po-obshtestvenata-porachka-za-zakupuvane-na-400-lineyki-umishleno-vazprepyatstva-obrazuvaneto-na-proizvodstvo.html", "text": "Върховният административен съд (ВАС) е възпрепятстван да образува производство и да разгледа частната жалба, подадена на 22.06.2018 г. от \"Вайнман Технолоджи\" ЕООД срещу определението на Комисията за защита на конкуренцията. С цел да възпрепятства произнасянето на съда, жалбоподателят умишлено не внася дължимата държавна такса  \r\nВ момента по съдебен ред следва да се връчи призовка за заплащане на дължимата такса от страна на фирмата. Същата все още не е открита на посочения адрес. Това съобщиха от пресцентъра на  Министерството на здравеопазването . \r\nОт министерството припомнят, че със свое Определение от 14.06.2018 г. Комисията за защита на конкуренцията остави без уважение направеното искане от \"Вайнман Технолоджи\" ЕООД за спиране на обществената поръчка за закупуване на 400 броя линейки, обявена от Министерството на здравеопазването.", "date": "2018.07.02", "title": "Министерство на здравеопазването: Жалбоподателят по обществената поръчка за закупуване на 400 линейки умишлено възпрепятства образуването на производство"}
{"url": "http://www.focus-news.net/news/2018/07/02/2540872/ministar-nikolay-nankov-za-balgariya-predstoyat-dobri-dni-v-patniya-sektor-do-kraya-na-godinata-shte-se-rehabilitirat-1000-km-republikanski-patishta.html", "text": "Предстоят добри дни за България в пътния сектор, тъй като хубавата новина от последните седмици, е че Европа ще запази финансирането за обновяване на пътища и през следващия програмен период. Това заяви министърът на регионалното развитие и благоустройството Николай Нанков, който заедно с инж. Дончо Атанасов – член на Управителния съвет на Агенция „Пътна инфраструктура“, направи първа копка за рехабилитацията на 50 км от третокласния републикански път IIІ-663 Чирпан – Симеоновград, съобщиха от пресцентъра на  МРРБ . Пътният участък е алтернативен маршрут на АМ „Марица“ и на път I-8 Поповица – Хасково, като се явява и сред основните връзки между областите Хасково и Стара Загора, както и главна пътна артерия за десетки населени места по трасето. Пътят не е ремонтиран повече от 30 години и по думите на министър Нанков е сред третокласните републикански пътища в страната в най-тежко състояние. Именно поради тази причина преди повече от две години трасето е залегнало като основен приоритет. Министърът подчерта, че първата копка и самите строително-ремонтни дейности са най-лесната част от всеки проект. „Започнем ли реалното строителство, проблеми няма. Забавянето винаги е свързано със сложните предходни процедури – осигуряване на финансиране, парцеларни планове, отчуждавания на имоти, процедурите по Закона за обществените поръчки, породени често от безкрайни обжалвания“, коментира министър Нанков. Той прогнозира, че рехабилитацията на шосето ще приключи по-рано от предвидения по договор 15-месечен срок и призова фирмите изпълнители за максимална мобилизация. Регионалният министър подчерта, че пътят е изключително важен и изрази надежда след обновяването му да допринесе в максимална степен за по-доброто икономическо и демографско развитие на региона. „Смятам, че догодина ще се поздравим с ремонтирания път, който ще е с необходимото качество затова апелирам към изпълнителя и надзора – бъдете все така осторожни, бързи, но не за сметка на качеството“, призова министър Нанков. \r\nРегионалният министър отбеляза, че освен от структурните фондове по оперативните програми на ЕС за ремонт на пътища след 2020 г., три пъти повече средства се очакват и от тол системата, с които ще се строят магистрали, скоростни пътища и ще се рехабилитират второкласни и третокласни пътни отсечки. Министърът отчете, че през тази година ще бъдат рехабилитирани 1000 км републикански пътища. Догодина, с приходите от тол системата, заедно с европейските средства, се очаква да бъдат ремонтирани 2000 км. \r\nРехабилитацията на път IIІ-663 Чирпан – Симеоновград се финансира със средства от Оперативна програма „Региони в растеж“ 2014-2020 г. в размер на 36 млн. лв. Отсечката с дължина 50 км е разделена на три лота. Строителните дейности на лот 19 са възложени на „Пътища Пловдив“ АД. Изпълнител на лот 20 е „АБ“ АД. Лот 21 ще бъде изпълнен от ДЗЗД „АПП Пътища“. \r\nПо-късно през деня министър Николай Нанков, заедно с председателя на Народното събрание Цвета Караянчева, направи и първа копка за рехабилитацията на 32 км от второкласния път II-59 Момчилград - Крумовград – Ивайловград, в който ще бъдат инвестирани над 20 млн. лв. от Програмата за трансгранично сътрудничество ИНТЕРРЕГ V-A Гърция – България 2014-2020 г. и от държавния бюджет. Шосето не е обновявано от около 40 години. Ремонтът е разделен на два участъка. Първият е около 6 км (от км 24+548 до км 30+439), а вторият е близо 26 км (от км 30+439 до км 56+861.68). Рехабилитацията ще бъде изпълнена от ДЗЗД „ИЗТОЧНИ РОДОПИ 3“, а на втория лот – обединение „ПЪТ II-59“. През програмен период 2007-2013 г. бяха основно ремонтирани над 18 км от път II-59 Момчилград - Крумовград в участъка от км 6+230 до км 24+548. С успешното изпълнение и на проектите, които днес стартират ще бъдат рехабилитирани над 50 км от второкласния път. \r\nПред журналисти министър Нанков коментира, че с въвеждането на тол системата от нова година ще започне решаване на системния проблем с недофинансирането на пътния сектор. „Ако преди 15 години бяхме въвели подобна система за тарифиране въобще нямаше да коментираме състоянието на пътищата от трети, втори клас, камо ли общински пътища. След 6 до 7 години след въвеждането на тол системата и генерирането на около 1 млрд. лева на година ще имаме достатъчен ресурс за 6 до 7 години да рехабилитираме всички 8000 км пътища в лошо състояние, изчисли министър Нанков. Той добави, че до края на месец август ще е готова методиката за тарифиране на тол системата, която се изработва от Световната банка, след което ще започне обществено обсъждане за предлаганите тарифи, с които ще се облага преминаването на тежкотоварни автомобили по републиканските пътища. Регионалният министър обяви, че до края на седмицата се очаква подписване на споразумение за строеж на тунел под връх Шипка. В петък ще подпишем с 4 китайски компании. Те имат заявен интерес не само към тунела под вр. Шипка, а изцяло към магистрала Русе – Велико Търново, плюс нов мост при Русе – Гюргево, обясни регионалният министър. „Тази година предсрочно през септември пускаме обхода на Габрово”, допълни Нанков. \r\nПо отношение на публикувания от МРРБ проект на Национална жилищна стратегия, министър Николай Нанков коментира, че това все още е проект на стратегически документ, който не съдържа обвързващи клаузи като нормотворческо отношение или като конкретни политики за изпълнение. „Тече обществено обсъждане, като целта е да се чуят всички страни. След 30 дни, когато приключи, ще започне провеждането на форуми, на база на които ще се приеме стратегията на експертно и на политическо ниво. Очакваме в края на годината да бъде утвърдена и приета с решение на Министерски съвет и оттам ще мислим какви действия ще предприемем“, коментира министър Нанков. Той подчерта, че неприкосновеността на частната собственост е гарантирана, като основната цел е по-доброто управление и стопанисване на жилищния фонд. Министърът допълни, че всички бъдещи програми ще се основават на предвижданията на стратегията.", "date": "2018.07.02", "title": "Министър Николай Нанков: За България предстоят добри дни в пътния сектор, до края на годината ще се рехабилитират 1000 км републикански пътища"}
{"url": "http://www.focus-news.net/news/2018/07/02/2540873/liderat-na-to-potami-stavros-teodorakis-razdelelyaneto-beshe-nay-dobroto-reshenie-i-za-nas-i-za-dvizhenie-za-promyana.html", "text": "„Отделянето на „То Потами“ („Реката“) от „Движение за промяна“ беше най-доброто решение и за двете партии“, заяви в понеделник лидерът на „То Потами“ Ставрос Теодоракис пред гръцкия телевизионен канал „Скай“, предава  гръцката информационна агенция АНА-МПА . \r\n„Вместо да се караме, беше по-добре да се разделим. Това е най-доброто решение, както за „То Потами“, така и за „Движение за промяна“, обясни Теодоракис. „Никой не се посъветва с нас по въпроси като този за БЮРМ (Бивша югославска република Македония) и предсрочните парламентарни избори. Всичко решения бяха взети срещу мнението на тези, които участват в Политическия съвет и това беше капката, която преля чашата“. \r\nПолитикът заяви още, че това е било трудно решение и че е вложил много в „Движение за промяна“, но когато нещо не върви, трябва да се предприемат действия. \r\nПревод и редакция:", "date": "2018.07.02", "title": "Лидерът на „То Потами“ Ставрос Теодоракис: Разделелянето беше най-доброто решение и за нас, и за „Движение за промяна“"}
{"url": "http://www.focus-news.net/news/2018/07/02/2540874/kmetat-na-plovdiv-ivan-totev-ot-dnes-se-otvarya-za-dvizhenie-ulitsa-otets-paisiy.html", "text": "От днес се отваря за движение на моторни превозни средства улица „Отец Паисий“. Това съобщи пред журналисти кметът на Пловдив инж. Иван Тотев, предаде репортер на  Радио „Фокус“ – Пловдив . Той коментира, че в рамките на десетина дни ще се започне работа по „Цар Борис III Обединител“. „Отначало ще имаме движение в едната лента и в другата лента, както отдолу, така и отгоре. На самия „Цар Борис III Обединител“ ще отклоним движението в едната лента, след това в другата. Така ще направим и на улица „Гладстон“, каза Тотев. По думите му, когато се започне работа на второто съоръжение, което е на „Марица-север“, тогава вече изцяло ще се затвори „Гладстон“. Това се очаква да стане август месец. До декември улица „Гладстон“ в зоната от улица „Преслав“ до „Св. Петка“ ще бъде изцяло затворена. „Затова трябва много бързо да отворим „Руски“ и другите булеварди. „Марица-юг“ също трябва да стане максимално бързо, за да поеме трафика, който ще се прекъсне от „Гладстон“.  Поради тази причина трябва да пуснем „Света Гора“, от улица „Пеперлиев“ и тунела на бул. „Цар Борис III Обединител“, за да може да имаме алтернатива на затворения „Гладстон“. Трябва да подготвим пловдивчани, че от август месец до края на годината съоръжението „Гладстон“ ще бъде изцяло затворено“, каза кметът Иван Тотев. \r\nВесела КРЪСТЕВА", "date": "2018.07.02", "title": "Кметът на Пловдив Иван Тотев: От днес се отваря за движение улица „Отец Паисий“"}
{"url": "http://www.focus-news.net/news/2018/07/02/2540875/kyustendil-kragla-masa-na-tema-grazhdanska-aktivnost-na-balgarite-uspehi-problemi-i-perspektivi-se-provede-v-grada.html", "text": "Кръгла маса на тема „Гражданска активност на българите – успехи, проблеми и перспективи”, се проведе в Кюстендил, предаде репортер на  Радио „Фокус” – Кюстендил . Срещата се проведе в залата на читалище „Братство”. На нея присъстваха зам.-областният управител на Кюстендил Райчо Цветин, началникът на Регионално управление на образованието Радостина Новакова, представители на учебни заведения, на Агенция за социално подпомагане и читалища. Сред дискутираните теми на срещата бяха значението на гражданското общество и различните форми на гражданска активност, както и отношението между семейство и училищна общност и влиянието им върху формирането на активни граждани. Участниците в срещата обмениха добри практики относно взаимодействието между гражданите и централните и местни органи на управление. Беше поставен акцент и върху мястото на хуманитарните, социалните и политическите науки за формиране на гражданска образованост и активност. На срещата присъстваха и ученици от различни учебни заведения в областта, които показаха активност, инициативност и подготвеност по темите. \r\nВенцеслав ИЛЧЕВ", "date": "2018.07.02", "title": "Кюстендил: Кръгла маса на тема „Гражданска активност на българите – успехи, проблеми и перспективи” се проведе в града"}
{"url": "http://www.focus-news.net/news/2018/07/02/2540876/burgas-v-grada-se-provede-diskusiya-za-spirane-razprostranenieto-na-narkotitsi.html", "text": "Зам.-министърът на вътрешните работи Красимир Ципов и местната власт проведоха дискусия в Бургас за спиране разпространението на наркотиците, предаде репортер на  Радио „Фокус“ – Бургас . Инициативата е на бургаските депутати от ГЕРБ, като в нея участват и много ученици от различни училища в града. Участие взе и кметът на Бургас Димитър Николов. Форумът се проведе в експозиционен център „Флора“, който се намира в Морската градина в града. \r\nВеселина НИКОЛОВА", "date": "2018.07.02", "title": "Бургас: В града се проведе дискусия за спиране разпространението на наркотици"}
{"url": "http://www.focus-news.net/news/2018/07/02/2540861/profesorat-po-pravo-vlado-kambovski-s-lektsiya-kam-prezidenta-georgi-ivanov-darzhavniyat-glava-tryabva-da-podpisva-zakoni-a-ne-da-gi-talkuva.html", "text": "Задължение на президент на една държава е да подписва законите и договорите, които постига и ратифицира правителството, а не да споделя лични позиции и тълкувания. С тази препоръка към държавния глава на Македония Георги Иванов се обърна академик Владо Камбовски, професор от Правния факултет в Скопие, отбелязва македонското електронно издание  „Независен“ . \r\nСпоред Камбовски не бива да бъдат възпрепятствани интеграционните процеси на страната, пътят за които бе отворен с подписването на договора за добросъседство с България и договора за името с Гърция.  \r\n„Щом приемаш да бъдеш президент и полагаш клетва, че ще зачиташ Конституцията, тогава е съвсем нормално е да действаш по определен начин. Ако нещо е обвързано с Конституцията, подписването на закон не опира до свободна воля или до позиция. Това е задължение, дълг“, поясни Камбовски.  \r\nКоментарите на професора по право са във връзка с отказа на македонския президент да подпише Закона за ратификацията на договора за името, който Атина и Скопие постигнаха след месеци на интензивни дипломатически преговори и усилия.  \r\nЗаседанието на парламента в Скопие, на което повторно ще бъде гласуван Законът за ратифициране на договора за името, е насрочено за четвъртък, 5 юли. Това стана ясно след проведена по-рано днес среща на председателя на законодателния орган Талат Джафери с координаторите на парламентарните фракции. Събранието на Република Македония ратифицира договора за името на 20 юни, с 69 гласа „за\" и 40 „против\", а същия ден той бе подписан от Джафери и изпратен до кабинета на президента на Македония Георги Иванов, който отказа да подпише съответния указ. Сега на ход са отново депутатите – за утвърждаването на документа е необходимо мнозинство от 61 гласа „за“. След това договорът отново ще бъде изпратен за подпис от държавния глава на югозападната ни съседка. \r\nСъгласно Конституцията, президентът е длъжен да утвърди закона, но очакванията са, че Иванов ще подходи както и със Закона за официалната употреба на езиците. В тази връзка Джафери вече обяви, че след повторното гласуване на закона той ще бъде предаден за публикуване в „Държавен вестник“ дори и без подписа на Иванов.  Тереза Герова", "date": "2018.07.02", "title": "Професорът по право Владо Камбовски с лекция към президента Георги Иванов: Държавният глава трябва да подписва закони, а не да ги тълкува"}
{"url": "http://www.focus-news.net/news/2018/07/02/2540862/poklonenieto-pred-tyaloto-na-prof-bozhidar-dimitrov-shte-e-na-4-yuli-v-natsionalniya-istoricheski-muzey.html", "text": "Поклонението пред тялото на проф. Божидар Димитров ще е на 4 юли 2018 г. (сряда) от 10.00 до 16.00 часа в Националния исторически музей, София, Бояна,  ул. „Витошко лале” №16. Това се посочва в  съболезнователен адрес от колектива на Националния исторически музей . „фокус“ публикува съболезнователния адрес без редакторска намеса: \r\nНа 1 юли 2018 г. завинаги ни напусна дългогодишният директор на Националния исторически музей, прекрасният ръководител, колега и приятел проф. д-р Божидар Димитров Стоянов (1945 – 2018 г.). \r\nОт този свят внезапно си отиде изключителен учен, историк, преподавател, ръководител, публицист, който завинаги ще остане в научната и в културната памет на България.  \r\nНие, неговите колеги от Националния исторически музей (НИМ), имахме изключителния шанс и привилегията да работим години наред под ръководството на този уважаван, всепризнат и много продуктивен учен, който бе отдаден всецяло на любимата си история и на - без преувеличение - на  с в о я  музей.  \r\nС изумителната си работоспособност, с професионалната си упоритост и находчивост той участва активно в създаването, в укрепването и в утвърждаването на НИМ като най-представителната и най-авторитетната музейна институция в България, с престижно име у нас и в чужбина. \r\nЕдновременно с дълбоката и плодотворна бразда, която неуморно и последователно прокарваше в българската наука и култура като доктор на науките, професор, преподавател, Божидар Димитров бе и несравним и обаятелен медиатор и полемист - често настъпателен и встрастен, но винаги добросъвестен, честен и коректен.  \r\nТой живя някак забързано, енергично, спонтанно, но и целенасочено, като внесе в културната съкровищница на България десетки забележителни научни и научно-популярни книги и сборници, стотици студии, монографии, статии. Всичко, излязло изпод талантливото му перо, бе задълбочено и сериозно и в същото време - увлекателно и имаше чудното свойство бързо да се изчерпва от рафтовете на книжарниците и библиотеките. Поради една съвсем проста причина – винаги е интересно и вълнуващо. Той бе любим автор, телевизионен водещ и откровен събеседник на малки и големи, на селяни и граждани, на хора от всички социални слоеве и с различни професии. Една от най-отчетливите причини за това бе неговото безгранично, почти неистово родолюбие, неговия живителен и утвърждаващ национализъм, неговата силна и изстрадана любов към българите – във и извън пределите на страната ни.   \r\nВ тях, в сънародниците си, в техните благополучия и болки, той намираше смисъла да продължава с непрестанните си многопластови исторически търсения, с благородните си, неизменно патриотични инициативи. Всичко това правеше в името на Майка България, за осъществяване на нейните национални идеали. Именно и заради това той се опита да работи пълноценно и на политическото поприще, като и там бе същият – неподправен, прям, нестандартен, но винаги стабилно тежащ на мястото си. Неукротимият му дух, който не знаеше почивка, напоследък го изпрати отново в тази сложна сфера и до последните си часове той работеше по поредния си политически проект – богат личен влог за целокупния успех на България.   \r\nКато ръководител професор Димитров бе респектиращ и справедлив; като колега – толерантен и разбран; като приятел – верен и щедър. А във всички тези „длъжности“ - неизменно /само/ироничен, с уникалното си чувство за хумор.     \r\nЕто какъв човек загубихме без време.  \r\nИма нещо тъжно в това, че на професор Димитров не му достигнаха дните, за да довърши мащабните си строителни и възстановителни начинания – на материи – на паметници, крепости, църкви, на гробове на национални герои и др., и на идеи – за нови проучвания, открития, книги. Но така е - обикновено след такива „енциклопедични“ натури винаги остава и по нещо недовършено. Малката ни утеха е, че онова, което професор Димитров ни оставя в наследство, е намерило или тепърва ще намери място във вечния културен „трезор“ на България. А той самият завинаги ще остане в сърцата ни и като незаменим ръководител, но и просто като сърдечен колега и приятел, на когото винаги можеше да се  разчита в тежки моменти.  \r\nСега тежките моменти са най-вече за неговите близки и роднини, на които изказваме искрени съболезнования. \r\nЗагубата ни е голяма. Скърбим за професор Божидар Димитров. \r\nПрекланяме се пред светлата му памет. \r\nОт колектива на Националния исторически музей", "date": "2018.07.02", "title": "Поклонението пред тялото на проф. Божидар Димитров ще е на 4 юли в Националния исторически музей"}
{"url": "http://www.focus-news.net/news/2018/07/02/2540878/yambol-gradat-be-domakin-na-parvata-za-stranata-informatsionna-sreshta-po-protsedura-nasarchavane-na-predpriemachestvoto-za-startirashti-predpriyatiya.html", "text": "Възможностите за подпомагане на новосъздадени фирми по процедура „Насърчаване на предприемачеството“ от Оперативна програма „Иновации и конкурентоспособност“ бяха представени днес в Ямбол от министъра на икономиката Емил Караниколов. С това стартира национална информационна кампания, в рамките на която се представят основните критерии, срокове и начин за кандидатстване, размер на финансирането и др. Това съобщиха от пресцентъра на  Община Ямбол . \r\n„Щастлив съм, че тази кампания тръгва точно от Ямбол. Това е пример за доброто взаимодействие между местната и държавна власт“, изтъкна по време на срещата кметът на Ямбол Георги Славов. Министър Караниколов обобщи работата по изпълнение на  Оперативна програма „Иновации и конкурентноспособност“, като обяви, че за периода 4 май 2017 г. - 30 юни 2018 г. са подписани 712 нови договора за финансиране на стойност 600 млн. лева. По неговата оценка изпълнението на програмата е на все по-добро ниво, благодарение на усилията за намаляване на административната тежест със съкратени срокове за оценка на проектите и за извършване на плащанията към частния сектор. \r\nВ информационния ден участваха също така представители на Изпълнителната агенция за насърчаване на малките и средни предприятия, на Българската агенция за инвестиции, експерти от Главна дирекция „Европейски фондове за конкурентоспособност” и др. \r\nПо-късно в града бе открит и информационен офис на Министерство на икономиката, който ще бъде част от мрежа от подобни центрове в цялата страна. \r\nПодробна информация за кандидатстване по ОП „Иновации и конкурентноспособност“ и процедурата „Насърчаване на предприемачеството“ може да се види също така на интернет страницата на Управляващия орган на програмата: www.opic.bg , както и на място в Ямбол, в Областния информационен център, ул.,,Търговска'' № 34, тел.: 046/ 62 01 86.", "date": "2018.07.02", "title": "Ямбол: Градът бе домакин на първата за страната информационна среща по процедура „Насърчаване на предприемачеството“ за стартиращи предприятия"}
{"url": "http://www.focus-news.net/news/2018/07/02/2540881/blagoevgrad-filip-zelenski-shte-predstavi-izlozhba-produktov-dizayn-v-gradska-hudozhestvena-galeriya.html", "text": "Филип Зеленски ще представи изложба „Продуктов дизайн“ в Градска художествена галерия в Благоевград. Официалното откриване ще се проведе на 3 юли (вторник) от 18.00 часа. Това съобщиха от пресцентъра на  Община Благоевград . Експозицията представя 21 вдъхновяващи обекта – 14 предмета от стъкло и 7 от метал. Всички те са създадени от Филип Зеленски и произведени от Glass Studio S.A в България и Гърция. Предметите са пропътували света и в момента се намират на 6 континента – Европа, Африка, Северна и Южна Америка, Азия и Австралия в луксозни и престижни хотели и ресторанти. \r\nФилип Зеленски е продуктов и интериорен дизайнер почти 20 години. Неговата креативна личност ясно се забелязва във всички му проекти. Филип Зеленски обединява вдъхновението с практичността в своите продукти. Репутацията му е на дизайнер иноватор и артист, който не се страхува да поема рискове и предизвикателства в работата си.  \r\nАвторът признава, че музата му, при създаване на селектираните за изложбата уникални обекти, идва от заобикалящата го среда – природата, архитектурата, музиката, изкуството и предмети от ежедневието.  \r\nВ събота (7 юли) от 13.00 часа ще се проведе второ откриване на експозицията, за всички жители и гости на града, които няма да успеят да присъстват във вторник. Изложбата ще бъде позиционирана в Градска художествена галерия до 17 юли 2018г.", "date": "2018.07.02", "title": "Благоевград: Филип Зеленски ще представи изложба „Продуктов дизайн“ в Градска художествена галерия"}
{"url": "http://www.focus-news.net/news/2018/07/02/2540871/die-welt-zasedanieto-na-deputatite-ot-sayuza-hdshss-zapochna-bez-horst-zeehofer.html", "text": "Съвместното заседание на парламентарните фракции на ХДС и ХСС започна в отсъствието на лидера на баварската партия Хорст Зеехофер, отбелязва националният ежедневник  Die Welt , като допълва, че на него присъства канцлерът на ФРГ Ангела Меркел.  \r\nОт редакцията подчертават, че депутатите от двете „сестрински партии“ са гласували в подкрепа на запазване на единната фракция на двете партии, въпреки спора за бежанската политика, която в последните седмици изостри до краен предел отношенията между председателите на ХДС и ХСС. Съгласно разпространената информация, „за“ запазването на фракцията са се произнесли 160 от депутатите на Съюза от общо 246 в Бундестага. \r\nОчаква се по-късно днес Меркел и Зеехофер да проведат поредна среща в опит за постигането на решение на спора за бежанската политика. Федералният министър на вътрешните работи на Германия обвърза политическото си бъдеще с отстъпки от страна на Християндемократическия съюз (ХДС) на канцлера Ангела Меркел в спора за бежанците. Това стана ясно след извънредно заседание на Християнсоциалния съюз (ХСС), проведено в нощта срещу понеделник в баварската столица Мюнхен. \r\nСъщевременно Зеехофер потвърди, че е предложил на съпартийците си да подаде оставка и като лидер на ХСС, и като федерален вътрешен министър на Германия. „Казах, че ще се оттегля и от двата поста, ще го обявя през следващите три дни“, поясни Зеехофер в ранните часове на деня, като допълни, че „междинната стъпка“ ще бъде провеждането на разговор с ръководството на ХДС „с надеждата, че ще комуникираме. Всичко останало ще бъде решено след това“, отбеляза лидерът на ХСС.  Тереза Герова", "date": "2018.07.02", "title": "Die Welt: Заседанието на депутатите от Съюза (ХДС/ХСС) започна без Хорст Зеехофер"}
{"url": "http://www.focus-news.net/news/2018/07/02/2540880/dobrich-okrazhniyat-sad-dopusna-predavane-na-balgarski-grazhdanin-na-germanskite-sadebni-vlasti-v-izpalnenie-na-izdadena-sreshtu-nego-evropeyska-zapoved-za-arest.html", "text": "Окръжен съд - Добрич е допуснал предаване на български гражданин на германските съдебни власти в изпълнение на издадена срещу него Европейска заповед за арест с цел изтърпяване на наложено му ефективно наказание „лишаване от свобода“. Това съобщиха от пресцентъра на  Окръжния съд . В Германия 45-годишният А.С. е бил осъден на 1 година и 10 месеца „лишаване от свобода“, след като е бил признат за виновен в склоняване към проституция, трафик на хора и нанасяне на телесна повреда. Присъдата е била постановена на 10 април 2014г. от Областен съд - Берлин. На 14 май тази година компетентните германски власти са обявили мъжа за международно издирване с Европейска заповед за арест. От получените в Окръжния съд документи става ясно, че той трябва да изтърпи остатъка от наложеното му наказание, след като от него се приспадат 220 дни, времето през което е бил в ареста с мярка за неотклонение „задържане под стража“. Задържаният е дал пред Окръжен съд - Добрич доброволно съгласие да бъде предаден на германските власти, за да изтърпи присъдата си. Той е заявил, че не се отказва от принципа на особеността, според който германските власти могат да го преследват само за престъпленията, посочени в Европейската заповед за арест, но не и за друго деяние. Окръжният съд е счел, че не са налице основания за отказ от изпълнение на Европейската заповед за арест и следва да постанови предаването на 45-годишния мъж на германските съдебни власти. Съдебният състав е потвърдил наложената на мъжа мярка за неотклонение „задържане под стража“, като е разпоредил задържаният да бъде приведен във варненския затвор до фактическото му предаване на германските власти. Решението на Добричкия окръжен съд е окончателно и не подлежи на обжалване.", "date": "2018.07.02", "title": "Добрич: Окръжният съд допусна предаване на български гражданин на германските съдебни власти в изпълнение на издадена срещу него Европейска заповед за арест"}
{"url": "http://www.focus-news.net/news/2018/07/02/2540883/api-otvoreni-sa-tsenovite-oferti-za-izgrazhdaneto-na-315-km-ot-pat-i-8-mezhdu-gkpp-kalotina-i-slivnitsa.html", "text": "Отворени са ценовите оферти в обществените поръчки за избор на изпълнители за модернизацията на 31,5 км от път I-8 между ГКПП „Калотина“ и Сливница. Това съобщиха от пресцентъра на  Агенция „Пътна инфраструктура“ . \r\nЕдната тръжна процедура е за изготвяне на технически проект и строителство на обекта: „Модернизация на път І-8 „Калотина - Софийски околовръстен път“ от км 1+000 до км 15+500 и етапна връзка”. Това е участъкът след ГКПП „Калотина“ до пътния възел при Драгоман. Общата му дължина е 14,5 км. Индикативната стойност е 141 667 715 лв. без ДДС. Част от средствата са осигурени от Механизма „Свързана Европа“. \r\nОтворените ценови оферти на допуснатите кандидати са на: \r\n•„ГБС Инфраструктурно строителство“ АД – 141 502 699.24 лв. без ДДС; \r\n•„Хидро-вод строй“ ДЗЗД, в което са: „Хидрострой“ АД и „Водстрой 98“ АД – 139 630 000 лв. без ДДС; \r\n•„СТРАБАГ БПА“ ДЗЗД, с участници: „Щрабаг“ ЕАД, „Страбаг Сп. з.о.о., Полша“ и „Битумина ГмбХ-България“ ЕООД – 137 491 883.28 лв. без ДДС; \r\n•Обединение „Калотина – София“, в което са: „Джи Пи Груп“ АД, „Контратас Инглесиас“ АД, и „Трансконсулт-22“ ООД – 140 147 188.40 лв. без ДДС. \r\nПроектът предвижда уширение на съществуващия път, а в отделни участъци ще бъдат подобрени геометричните му елементи. Отсечката ще бъде с по две ленти за движение в посока и лента за аварийно спиране. При км 12+520 ще бъде изграден вход-изход от първокласния път към интермодален терминал Драгоман. Ще бъдат построени 10 големи съоръжения, две от които са при пътните възли „Калотина“ и „Драгоман“. Срокът за изпълнение на поръчката е 852 календарни дни. \r\nДругата обществена поръчка е за изготвяне на технически проект и строителство на: „Модернизация на път І-8 Калотина – п. в. „Храбърско“ от км 15+500 до км 32+447,20 и етапни връзки“. Това е участъкът между Драгоман и Сливница, с дължина 16,98 км. Индикативната му стойност е 117 млн. лв. без ДДС. Финансирането е от републиканския бюджет. \r\nОтворените ценови оферти на допуснатите кандидати са на: \r\n•„ГБС Инфраструктурно строителство“ АД – 97 800 298.60 лв. без ДДС; \r\n•Обединение „Геопът Запад“, в което са: „Пътстрой-92“ АД и „Геострой“ АД – 113 823 688 .90 лв. без ДДС. \r\nПроектът предвижда уширение на съществуващия път до габарит 27 м, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч. Срокът за изпълнение на поръчката е 910 календарни дни. \r\nПът І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток. Участъкът ГКПП „Калотина” – София осигурява връзка към трансевропейски коридор „Ориент/Източно Средиземноморски”. \r\nМодернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия. С изграждането на отсечката ще се намали времето за пътуване и ще се осигурят удобни и безопасни условия за движение.", "date": "2018.07.02", "title": "АПИ: Отворени са ценовите оферти за изграждането на 31,5 км от път I-8 между ГКПП „Калотина“ и Сливница"}
{"url": "http://www.focus-news.net/news/2018/07/02/2540879/ombudsmanat-maya-manolova-dava-na-prokuror-tsenata-na-toka-i-parnoto.html", "text": "Омбудсманът Мая Манолова ще се срещне със заместник-главния прокурор и ръководител на Върховна административната прокуратура Ася Петрова във връзка с решенията на Комисията за водно и енергийно регулиране /КЕВР/ за повишаване цените на парното и тока, съобщиха от пресцентъра на  Омбудсмана на Р България . Средното покачване на цената на електрическата енергия за потребителите на регулирания пазар за новия ценови период е с 2,03%, а на топлинната енергия с 7,33%. \r\n„КЕВР продължава своята любима практика да коригира цените на парното и тока само когато посоката е увеличение, но когато цената на природния газ се намалява, няма съответно намаляване на цените на тези услуги от първа необходимост от българските граждани“, посочи Манолова, като припомни, че намалението на цената на природния газ за четвъртото тримесечие на 2017 г. от 7,29% не е било отразено в цените на парното и тока. \r\nПо думите й по време на обсъждането за повишаване цените на парното и ел. енергията не е било ясно какво ще бъде увеличението на цената на природния газ, както и че то е било проведено формално. \r\n„Сезирали сме и Конституционния съд, атакувайки текста, който не дава право на гражданите да обжалват подобни решения, които касаят бюджета на техните домакинства. Единствената възможност, която остава за правна реакция, е през прокуратурата, която ако намери достатъчно основания, може да протестира тези решения на КЕВР“, обяви Манолова.", "date": "2018.07.02", "title": "Омбудсманът Мая Манолова дава на прокурор цената на тока и парното"}
{"url": "http://www.focus-news.net/news/2018/07/02/2540884/kiril-simeonov-kmet-na-belovskoto-s-gabrovitsa-speshno-e-neobhodimo-da-bade-obnoven-vodoprovodat-v-seloto.html", "text": "Спешно е необходимо да бъде обновен водопроводът в село Габровица, каза за  Радио „Фокус“ – Пазарджик  кметът на беловското село Кирил Симеонов. Той обясни, че тръбите са стари, етернитови и често аварират. „Нашият водопровод е строен преди доста години и имаме много аварии. Ежедневно се налага да се отстраняват. Дори имаме дни, в които се случват по четири аварии“, коментира Симеонов. Той уточни, че за да се случи ремонтът, е необходимо да бъдат осигурени средства по проект, тъй като общината не разполага с такъв паричен поток. „Имаме готов проект, но засега той не получава одобрение, защото сме малко населено място и парите отиват за по-големите общини и по-големите села“, обясни Симеонов. \r\nВаня НИКОЛОВА", "date": "2018.07.02", "title": "Кирил Симеонов, кмет на беловското с. Габровица: Спешно е необходимо да бъде обновен водопроводът в селото"}
{"url": "http://www.focus-news.net/news/2018/07/02/2540885/kmetat-na-stara-zagora-zhivko-todorov-darzhavata-e-gotova-s-parite-za-industrialna-zona-zagore.html", "text": "Държавата ще участва с парична вноска за изграждане инфраструктурата на Индустриална зона „Загоре“. Вече има готов проект и след изготвяне на количествено-стойностните сметки ще станат ясни параметрите на участието й. Това съобщи днес кметът на Стара Загора Живко Тодоров, съобщиха от пресцентъра на  Община Стара Загора . „Държавата има средства, очакваме окончателния анализ. Обещавам, че до две седмици парите ще дойдат“, обяви министърът на икономиката Емил Караниколов. \r\nВ Стара Загора той откри информационен ден за представяне на процедура „Насърчаване на предприемачеството“ по Оперативна програма \"Иновации и конкурентоспособност\" 2014-2020. На откриването присъстваха кметът Живко Тодоров, областният управител Гергана Микова, председателят на Общинския съвет Таньо Брайков, общински съветници. Тук бяха и народни представители, директори от Министерство на икономиката, предприемачи от региона. \r\nОт началото на май м. г. до края на юни т. г. са сключени 712 нови договора на стойност над 700 млн. лв., а извършените плащания са за над 350 млн. лв., информира министърът. По думите му са направени усилия за намаляване на бюрократичните процедури, включени са и нови сектори като ИТ, производство на облекло, медицинско обслужване и социални дейности.  \r\nВ Стара Загора са одобрени 94 проекта за 90 млн. лв. В офиса на Оперативната програма всеки месец ще идват консултанти, които ще са в помощ на кандидатстващите с проекти. \r\n„Благодаря на министерство на икономиката, че избра Стара Загора за откриване на кампанията. Това показва, че тук бизнесът е активен и работи добре. От личен опит зная, че и екипът на министъра е добър, с него се работи лесно. Вярвам, че Общината съвместно с министерството ще работи за изграждане инфраструктурата на Индустриална зона „Загоре“, бизнесът ще закупи терени, впоследствие може зоната да се разшири“, каза кметът Живко Тодоров. Според изпълнителния директор на Зоната Радослав Танев, вече има запитвания, предстои среща с австрийски инвеститор. \r\n„Към България има изключителен интерес за инвестиции. В Стара Загора образованието върви добре, има обучени кадри. Справяте се и съм сигурен, че ще настигнете Пловдив“, категоричен бе министър Караниколов.", "date": "2018.07.02", "title": "Кметът на Стара Загора Живко Тодоров: Държавата е готова с парите за Индустриална зона „Загоре“"}
{"url": "http://www.focus-news.net/news/2018/07/02/2540887/sliven-okrazhnata-prokuratura-predade-na-sad-trima-mazhe-podsadimi-za-opit-za-ubiystvo-na-zhena.html", "text": "Окръжна прокуратура – Сливен предаде на съд Георги Б. и Георги Г. Те са подсъдими за това, че на 27 май 2017 г. в Нова Загора в съучастие помежду си отнели чужди движими вещи – 2 бр. мобилни телефона със СИМ-карти на обща стойност 83 лв., от владението на мъж от Нова Загора, с намерение противозаконно да ги присвоят, като употребили за това сила и заплаха – престъпление по чл.198, ал.1, вр. чл.20, ал.2 от НК. Това съобщиха от пресцентъра на  Окръжна прокуратура – Сливен . \r\nГеорги Б. и Георги Г. са подсъдими и за това, че на 16 май 2017 г. в Нова Загора, в съучастие помежду си и Димитър С., като подбудител и помагач, направили опит умишлено да умъртвят жена от Нова Загора, като деянието е останало недовършено, поради независещи от дейците причини – престъпление по чл.115, вр. чл.18, ал.1, вр. чл.20, ал.2 от НК. \r\nОкръжна прокуратура – Сливен предаде на съд и Димитър С. Той е подсъдим за това, че на 16 май 2017 г. в Нова Загора, като подбудител и помагач, в съучастие с Георги Б. и Георги Г., в качеството им на съизвършители, умишлено ги склонил и улеснил да извършат престъпление по чл.115 от НК, а именно да направят опит умишлено да умъртвят жена, като помагачеството се изразява в осигуряване на лек автомобил „Фолксваген Поло“, негова собственост, използван за предвижване при извършването на престъплението, както и даване на съвети и отстраняване на спънки, чрез обезпечаване на района на местопрестъплението, като деянието е останало недовършено, поради независещи от дееца причини – престъпление по чл.115, вр. чл.18, ал.1, вр. чл.20, ал.3 и ал.4 от НК. \r\nПодсъдимият Димитър С. е баща на подсъдимия Георги Г., а подсъдимият Георги Б. е техен приятел. Съпругата на Димитър С. и майка на Георги Г. страдала от главоболие, световъртеж и нервно напрежение. Въпреки направените й медицински изследвания и становището на медицински експерти, че няма здравословен проблем, тя не се чувствала добре, продължавала да получава същите симптоми. Подобни проблеми имала и нейната дъщеря. Подсъдимият Димитър С. и неговата съпруга били убедени, че тези здравословни проблеми се дължат на въздействието и „лошата енергия“, която била изпращана от техни родственици. Семейството разбрало, че в Нова Загора живеела известна народна лечителка – пострадалата. Решили, че пострадалата може да помогне и да излекува съпругата на Димитър С. \r\nДимитър С. и неговата съпруга започнали да посещават пострадалата през май 2016г. След това започнали често да я посещават, за да развали магията и да премахне „лошата енергия“. През май 2017г., пострадалата се усъмнила, че жената, която лекува страда от психическо заболяване и я уведомила, че не може да й помогне, тъй като има нужда от лекарска намеса и я помолила повече да не я посещава. Семейството се ядосало, че пострадалата отказала да лекува жената и започнало да заплашва пострадалата със саморазправа и да я обижда по телефона. Те решили, че пострадалата не само не им помага, а също изпраща „лоша енергия“ до дома им в Котел. Тогава у Димитър С. и Георги Г. се породило желание за мъст и те решили да пребият до смърт пострадалата. Те се свързали с Георги Б. и го уговорили да отидат и заедно да пребият пострадалата. \r\nОколо 01.00ч. на процесната дата, тримата подсъдими отишли пред дома на пострадалата. Димитър С. обяснил на другите двама откъде да проникнат, а той останал отвън, за да гарантира безпроблемното напускане на местопроизшествието. Преди да влезе в имота Героги Г. сложил полицейска маска и взел полицейска палка, собственост на баща му. Георги Г. и Георги Б. влезли в къщата, но не открили пострадалата, а нейният син, който спял. Тогава двамата излезли и отишли при Димитър С., за да му кажат, че на са намерили целта си. Димитър С. се ядосал на двамата, че не действат и отново ги накарал да влязат в имота. Те се върнали и нанесли побой на спящия мъж, като отнели телефоните му.  \r\nСлед престъплението тримата се срещали често, а Димитър С. настоял да се върнат в Нова Загора и да пребият до смърт пострадалата.  \r\nНа 14 юли 2017г., те решили да извършат побоя, но били забелязани и проверени от патрул на МВР, което ги разубедило. Два дни по – късно, отново след полунощ, те отишли пред къщата и повторили сценария. Димитър С. останал отвън, а другите двама подсъдими влезли в имота, но преди това сложили маски с отвори на очите и взели дървена бухалка и полицейска палка. Възлезли в стаята на пострадалата и й нанесли множество удари, които основно били в главата. След като се убедили, че жената е в много тежко състояние двамата се върнали при Димитър С. и му казали, че изпълнили задачата и че вече ще й е невъзможно да прави „мръсотии“ от разстояние. Тримата се качили в колата и напуснали района. \r\nОкръжен съд – Сливен е насрочил заседанието си за 3 юли 2018г.", "date": "2018.07.02", "title": "Сливен: Окръжната прокуратура предаде на съд трима мъже, подсъдими за опит за убийство на жена"}
{"url": "http://www.focus-news.net/news/2018/07/02/2540886/varna-neizpravna-gazova-butilka-predizvika-pozhar-v-apartament-v-grada.html", "text": "Техническа неизправност в газова бутилка стана причина за пожар в частен дом във Варна около 20.50 часа снощи, съобщават от пресцентъра на  Областната дирекция на МВР . Огънят е възникнал в стая от апартамент на ул. „Свобода“. На място са изпратени незабавно служители на Районната дирекция по пожарна безопасност и защита на населението. Три екипа са работили за потушаването на огъня. При инцидента няма пострадали хора. Унищожени са мебели, домашно имущество и вещи, опушени са 15 кв. м стени. Това е втори инцидент с газова бутилка във Варна през изминалите дни. От полицията допълват, че около 19.40 часа в събота също е бил получен сигнал за пожар газова бутилка, намираща се на терасата на жилище на ул. „Секвоя“. И при този инцидент няма пострадали хора. Причината отново е техническа неизправност.", "date": "2018.07.02", "title": "Варна: Неизправна газова бутилка предизвика пожар в апартамент в града"}
{"url": "http://www.focus-news.net/news/2018/07/02/2540890/blagoevgrad-oblastnata-administratsiya-shte-provede-publichna-sreshta-po-proekt-zashtita-ot-navodneniya-na-5-yuli.html", "text": "Областна администрация-Благоевград ще проведе публична среща по проект „Защита от наводнения“ на 5 юли. Това съобщиха от  Областната администрация . Проектът „Защита от наводнения“ е одобрен за финансиране, съгласно Договор № B3.5b.01/11.09.2017, по Програма ИНТЕРРЕГ V-А Гърция – България 2014 – 2020. Срещата ще се проведе от 10,30 в зала 5 на Община Благоевград. По време на срещата ще бъде споделена информация за напредъка на проекта и ще  бъдат обсъдени следващите стъпки за успешното му изпълнение. Ще присъстват и представители на Съвместния секретариат Програмата  за сътрудничество „Гърция-България“ 2014-2020. Основната цел на проекта е повишаване нивото на защита от наводнения в трансграничния район Гърция –  България като предвижда инфраструктурни мерки в рисковите участъците на реките Струма, Марица, Арда и езерото Керкини.", "date": "2018.07.02", "title": "Благоевград: Областната администрация ще проведе публична среща по проект „Защита от наводнения“ на 5 юли"}
{"url": "http://www.focus-news.net/news/2018/07/02/2540892/pazardzhik-ustanoveno-e-zavisheno-sadarzhanie-na-koliformi-i-nitrati-v-piteynata-voda-na-6-naseleni-mesta-v-oblastta.html", "text": "РЗИ-Пазарджик извърши изследване за качеството на питейната вода в областта, съобщиха за  Радио „Фокус” – Пазарджик  от Здравната инспекция. Пробите са взети в периода от 15 до 30 юни 2018 година от 14 населени места в региона. От тях не отговарят на Наредба № 9/2001г. за качеството на водата, предназначена за питейно-битови цели – 5 броя (по микробиологични показатели) и 2 броя по показател нитрати. Завишено съдържание на колиформи и ентерококи е установено в гр.Стрелча и село Блатница, а само на колиформи в селата Дюлево, Смилец и Свобода.  В село Капитан Димитриево, община Пещера и Дюлево, община Стрелча, е констатирано завишено съдържание на нитрати.  От Здравната инспекция отбелязват, че влошените микробиологични показатели на водата, а в някои населени места са в резултат от обилните валежи, които паднаха на територията на областта през последните дни. По отношение на микробиологичните показатели от страна на РЗИ е издадено предписание на водоснабдително дружество „В и К – С” ЕООД, гр.Стрелча за извършване на дезинфекция и промивка на водопроводните мрежи и представяне на контролни проби, с цел постигане изискванията на Наредба № 9/2001г.  Представените контролни проби отговарят на изискванията на Наредба № 9/2001г. Във връзка с констатираните наднормени стойности на нитрати в питейните води на област Пазарджик, е осъществена среща с ръководителите на В и К дружествата и представители на общините, за търсене на алтернативи за водоснабдяване на засегнатите места /в случая с.Дюлево, община Стрелча и с.Капитан Димитриево, община Пещера/.   От страна на РЗИ са изготвени здравно-информационни материали за възможните рискове за здравето, при консумиране на вода със съдържание на нитрати над нормата за информиране на населението, чрез общината. \r\nВаня НИКОЛОВА", "date": "2018.07.02", "title": "Пазарджик: Установено е завишено съдържание на колиформи и нитрати в питейната вода на 6 населени места в областта"}
{"url": "http://www.focus-news.net/news/2018/07/02/2540888/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.02", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/07/02/2540891/veliko-tarnovo-ministerstvo-na-kulturata-otpuska-10-hilyadi-leva-za-digitalizatsiya-na-natsionalen-folkloren-festival-folkloren-izvor-selo-tsarevets.html", "text": "Министерство на културата за първи път отпусна 10 хиляди лева за цялостна дигитализация на Национален фолклорен фестивал „Фолклорен извор“, като част от културното нематериално наследство – български фолклор, обичаи и традиции, съобщиха от пресцентъра на  Община Свищов . Фестивалът се провежда от седем години под патронажа на Министерството на културата, а от миналата година стана част и от голямото семейство на Международния съвет на организаторите на фестивали за фолклор и традиционни изкуства /CIOFF/. Тази година, от 2 до 5 август, Фестивалът ще се радва на посещение от няколко международни състава, които ще бъдат представени с наближаването на осмото издание на фолклорното събитие. \r\nИменно устойчивото и успешно развитие на Фолклорния фестивал „Фолклорен извор“ бе причината да бъде одобрен и проект по програмата за трансгранично сътрудничество между България и Румъния, който е на обща стойност 1.5 млн. евро.  Проектът касаещ културния обмен в трансграничния регион ще се реализира между кметство Контеще, Румъния и кметство Царевец, България. В него е заложен ремонт на сградата на бившето училище в с. Царевец, където ще бъде изградена хотелска част, конферентни и репетиционни зали, открити и закрити сцени, за развитие и популяризиране на фолклорното национално богатство. Предвидено е реализирането на фестивали, посещения на групи – с цел културен обмен и популяризиране на традициите, и обичаите между държавите от двете страни на река Дунав и др.", "date": "2018.07.02", "title": "Велико Търново: Министерство на културата отпуска 10 хиляди лева за дигитализация на Национален фолклорен фестивал „Фолклорен извор“ – село Царевец"}
{"url": "http://www.focus-news.net/news/2018/07/02/2540895/nimh-registriranite-izmeneniya-v-rechnite-niva-v-zapadnobelomorski-baseyn-sa-ot-13-sm-do-18-sm.html", "text": "Регистрираните изменения в речните нива в Западнобеломорски басейн са от -13 см до +18 см, сочи справка на сайта на Националния институт по метеорология и хидрология. През последното денонощие, водните нива на реките в басейна са останали без съществени изменения. Днес в резултат на валежи, краткотрайни повишения на речните нива ще има в горните части от водосбора на река Струма. Утре речните нива в басейна ще се понижават или ще са без съществени изменения. На 4 юли в резултат на валежи повишения на нивата ще има в целия басейн, по-значителни ще са те в пиринските притоци на реките Струма и Места. На 5 юли речните нива в басейна ще се понижават или ще останат без съществени изменения. Водните количества ще са под праговете за предупреждение.", "date": "2018.07.02", "title": "НИМХ: Регистрираните изменения в речните нива в Западнобеломорски басейн са от -13 см до +18 см"}
{"url": "http://www.focus-news.net/news/2018/07/02/2540896/plovdiv-dvama-dushi-sa-zaginali-a-edin-e-postradal-v-tezhka-katastrofa-mezhdu-dva-avtomobila-i-tir-v-rayona-na-rakovski.html", "text": "Временно е спряно движението по АМ „Тракия“, в посока София, поради тежък пътен инцидент в района на Раковски. Това съобщиха от  пресцентъра на МВР . Сигналът за тежката катастрофа е подаден към 16.25 часа. По първоначални данни, са се ударили два леки автомобила и ТИР, които се движели към София. Според информацията до момента от инцидента на място за загинали двама души. Един човек е пострадал и е транспортиран в най-близкото болнично заведение. На място са екипи на полицията и на Бърза помощ.  \r\nДвижението по автомагистралата, в посока София, временно е спряно. Обходният маршрут е: АМ „Тракия“, Шишманци, Раковски, Калековец, отново автомагистрала „Тракия“.", "date": "2018.07.02", "title": "Пловдив: Двама души са загинали, а един е пострадал в тежка катастрофа между два автомобила и ТИР в района на Раковски"}
{"url": "http://www.focus-news.net/news/2018/07/02/2540893/plovdiv-vremenno-e-ogranicheno-dvizhenieto-pri-km-137-na-am-trakiya-v-posoka-sofiya-poradi-paten-intsident.html", "text": "Временно е ограничено движението при км 137 на АМ \"Тракия\" в посока София поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . \r\nДвижението се осъществява по обходен маршрут: АМ \"Тракия\" - Шишманци - Раковски - Калековец - АМ \"Тракия\".", "date": "2018.07.02", "title": "Пловдив: Временно е ограничено движението при км 137 на АМ \"Тракия\" в посока София поради пътен инцидент"}
{"url": "http://www.focus-news.net/news/2018/07/02/2540897/veliko-tarnovo-parvite-kandidat-magistri-na-stopanska-akademiya-d-a-tsenov-gr-svishtov-podadoha-dokumenti-vednaga-sled-darzhavnite-si-izpiti-za-oks-bakalavar.html", "text": "В рамките на два дни над 80 души кандидатстваха за продължаване на висшето си образование в ОКС „магистър” в Стопанска академия „Димитър А. Ценов”. Приемът на документи стартира в първия ден от държавните изпити и най-нетърпеливите се възползваха от възможността още в рамките на същия ден, след получаване на оценката, да кандидатстват в избраната магистърска програма. Това съобщиха от пресцентъра на  Стопанска академия „Д. А. Ценов” - гр. Свищов . За учебната 2018/2019 година свищовското висше училище осъществява прием по 39 магистърски програми в направленията 3.8. „Икономика” и 3.7. „Администрация и управление”. Обучението по предлаганите магистърски програми е в две форми – редовна и дистанционна, като срокът за подаване на документи за редовно обучение е до 18.08.2018 г., а за дистанционно – до 21.09.2018 г.  \r\nЗа редовно обучение могат да кандидатстват придобилите ОКС „бакалавър” в направленията 3.8.„Икономика” или 3.7. „Администрация и управление”. Първият, кандидатствал за редовна магистратура веднага след държавния си изпит, е Кристина Цветозарова – завършила ОКС „бакалавър” в специалност „Аграрна икономика”, тя кандидатства за магистърска програма „Агробизнес”. Кандидат-магистрите за редовно обучение, които завършиха с пълно отличие бакалавърска степен (среден успех Отличен (6.00) и оценка от държавен изпит Отличен (6.00) и подадоха документи в същия ден след изпита, са Николета Йорданова от спец. „Счетоводство и контрол”, кандидатстваща за МП „Счетоводство и одит в нефинансовите предприятия”, и Станислава Стоянова от спец. „Финанси”, избрала МП „Финансов мениджмънт”.       \r\nЗа дистанционно обучение могат да кандидатстват икономисти и неикономисти с ОКС „професионален бака¬лавър”, „бакала¬вър” или „магистър”. Първият кандидат-магистър неикономист за новата учебна 2018/2019 година е Христина Михайлова – медицинска сестра, избрала да продължи обучението си в МП „Здравен мениджмънт”, а първият професионален бакалавър, кандидатствал за ОКС „магистър”, е Антония Конова, избрала „Счетоводство и одит в нефинансовите предприятия”. Част от кандидат-магистрите с отличен успех са предпочели дистанционната форма на обучение поради възможността да съчетаят ученето с работа (което личи и от слогана на тазгодишната кампания „Учиш, докато работиш), с отглеждане на децата си или с пребиваването им в различни части на света. Базирано върху използването на съвременните достижения в областта на информационните технологии и тяхното приложение, дистанционното обучение представлява успешна алтернатива на задочната и редовната форми на обучение, съчетавайки техните предимства – поддържане на постоянен контакт с преподавателя, без да е необходимо присъствието на занятия във фиксирани дни и часове през периода на обучение. \r\nКато иноватор и доказал се лидер в дистанционното обучение на магистри, Стопанска академия регулярно осъвременява предлаганите  магистърски програми на български и на английски език, за да бъдат съобразени максимално с изискванията на работодателите и бизнеса. Свищовската академия осигурява: пълен комплект учебни материали за подготовка; 24/7 онлайн достъп до всички електронни ресурси за обучение; постоянен контакт с преподавателите и консултантите по съответната дисциплина. За улеснение на студентите, присъствени редовни изпитни сесии се провеждат само в събота и неделя, а освен това, има изнесени центрове в София и Стара Загора за административно обслужване, в които могат да се подават документи и да се полагат изпити. Облекчена е процедурата за кандидатстване, сроковете за обучение са съкратени, а за да могат по-лесно да съчетават работа и учене, учебният процес е разделен на модули, което води и до по-равномерно разпределение на усилията през семестъра. За студентите-магистри в дистанционна форма е осигурена и възможност за разсрочено плащане на семестриалните такси, които са едни от най-атрактивните в страната. Сред предимствата за студентите на Стопанска академия в ОКС „магистър” са още: улеснен достъп до стипендиантски и стажантски програми; потенциална възможност за участие в академичния живот, програма Еразъм+, международни студентски бригади; световнопризната диплома и Европейско дипломно приложение; реални перспективи за успешна кариерна реализация в организации от публичния, корпоративния и неправителствения сектори в България и чужбина.  \r\nАктуална и подробна информация за предлаганите магистърски програми в редовна и в дистанционна форми на обучение, начина и сроковете за кандидатстване се публикува на сайта на Стопанска академия: www.uni-svishtov.bg/kskm", "date": "2018.07.02", "title": "Велико Търново: Първите кандидат-магистри на Стопанска академия „Д. А. Ценов” - гр. Свищов подадоха документи веднага след държавните си изпити за ОКС „бакалавър”"}
{"url": "http://www.focus-news.net/news/2018/07/02/2540899/sofiyska-gradska-prokuratura-obvini-mazh-i-zhena-za-prane-na-pari-sas-sredstva-pridobiti-chrez-izmama-v-belgiya-i-frantsiya.html", "text": "Софийска градска прокуратура (СГП) привлече като обвиняеми Мария И. (българска гражданка) и Владимир Б. (израелски гражданин) за извършване на финансови операции  с парични средства, придобити чрез измама на територията на Република Франция и Кралство Белгия в размер на 1 410 169 евро – престъпление по чл. 253, ал.1, пр. 1 и пр. 3, алт.1 във вр. с ал. 2, т. 3, във вр. с чл. 20, ал.2, вр. с ал. 1 и чл. 26, ал. 1 от НК. Това съобщиха от  Прокуратурата на Р България . \r\nМария И. е обвинена за това, че в периода от м. март 2017 г. до м. юни 2018 г., като посредствен извършител и в съучастие с Владимир Б. (помагач) са извършили финансови операции в София, с цел прикриването на произхода на парични средства, придобити от престъпления, извършвани в Белгия и във Франция.  \r\nМария И. и Владимир Б. са регистрирали множество търговски дружества в София, по чиито сметки да постъпват парични средства трансфери от чужбина, без да са налице реално извършени търговски сделки. Двамата са знаели, че парите, които пристигат, са придобити чрез измами, извършени в чужбина.  \r\nСГП е предприела необходимите процесуално-следствени действия. С постановление на прокурор при СГП  Мария И. и Владимир Б. са задържани за срок до 72 часа. Предстои СГП да изготви искане до съда за постоянното им задържане под стража.", "date": "2018.07.02", "title": "Софийска градска прокуратура обвини мъж и жена за пране на пари със средства придобити чрез измама в Белгия и Франция"}
{"url": "http://www.focus-news.net/news/2018/07/02/2540868/plovdiv-otmeneno-e-chastichnoto-bedstveno-polozhenie-v-obshtina-sadovo.html", "text": "Отменено е частичното бедствено положение в община Садово. Това съобщи за  Радио „Фокус”- Пловдив  зам.-кметът на общината Петър Георгиев. Днес кметът на общината е отменил бедственото положение със своя заповед. Екип на общината е проверил дигата на река Чая, за да се види дали няма други компрометирани места. Дигата е била коригирана на три места, след разлива на придошлата река. Най-рано през следващата седмица ще се знае какви са щетите. „Днес в Садово се проведе информационна среща на пострадалите селски стопани с представител на Областна служба по земеделие“, каза Георгиев. Били са разяснени критериите, по които ще се оценяват щетите. Земеделските производители трябва да подадат в службата заявление за щетите и на базата на тези заявления се сформира комисия, в която ще бъдат включени представители на 8 институции. Специалистите ще направят поне две проверки на терен и ще излязат с протокол за всеки земеделски производител. Комисията ще бъде сформирана в началото на другата седмица. Предстои с наредба на Министерството на земеделието да се определи размерът на обезщетенията. Ще се обезщетяват само регистрирани земеделски производители, които имат 100-процентови щети. \r\nЦветана ТОНЧЕВА", "date": "2018.07.02", "title": "Пловдив: Отменено е частичното бедствено положение в община Садово"}
{"url": "http://www.focus-news.net/news/2018/07/02/2540882/faktor-makedoniya-nezavisimite-gartsi-shte-dadat-posledna-bitka-za-propadane-na-dogovora-za-imeto-s-makedoniya.html", "text": "Когато дойде времето да се ратифицира договора за името с Македония в парламента в Атина, младшият коалиционен партньор в гръцкото правителство „Независимите гърци“ (АНЕЛ) ще дадат последна битка за пропадането му“. Това е било една от причините партията да не подкрепи инициативата на основната опозиционна фракция „Нова Демокрация“ за вот на недоверие към правителството начело със СИРИЗА (Коалиция на радикалната левица), твърдят гръцките медии, предава  скопското електронно издание „Фактор“ . \r\nАНЕЛ е провела национален съвет, на който е взето единодушно решение да се подкрепи лидера на партията Панос Каменос и е била одобрена постъпката му „Независимите гърци“ да не паднат в капана с вота на недоверие спрямо правителството от „Нова Демокрация“, за да запазят стабилността в страната преди излизането от меморандумите, но също така и за Македония. \r\n„Независимите гърци остават в правителството чрез институционалното си положение като коалиционен партньор, за да дадат последната голяма битка за нашата Македония, с цел да пропадне проектодоговорът от Преспа, когато се стигне до гласуване за ратификацията му в парламента“, обясниха от партията. \r\nПревод и редакция:", "date": "2018.07.02", "title": "„Фактор“ (Македония): „Независимите гърци“ ще дадат последна битка за пропадане на договора за името с Македония"}
{"url": "http://www.focus-news.net/news/2018/07/02/2540894/slavka-chakarova-kmet-komisiya-izchislyava-shtetite-ot-bedstvieto-v-obshtina-chepelare.html", "text": "Комисия извършва оглед по селата в община Чепеларе и се очаква до края на утрешния ден да бъде ясно каква е стойността на щетите, причинени от проливните дъждове, заради които бе обявено и бедствено положение. Това каза за  Радио „Фокус“ – Смолян  кметът на Чепеларе, Славка Чакърова. Тя поясни, че има много разрушени подпорни стени по поречието на река Чая в чертите на града, но всички те влизат в проекта на АПИ за обходния път на града. По думите на Чакърова, ако той е бил изграден, е нямало да има проблеми при проливни дъждове. „От 2000 г община Чепеларе има договор с АПИ за изграждане на обходния път, но през всички тези години не са направени отчуждителните процедури. При това положение за нанесените щети няма как да се искат средства и от междуведомствената комисия. Ако има подобни валежи ще има още по-сериозни проблеми“, подчерта Чакърова. Тя припомни, че от 2016 г насам е отправяла няколко искания до държавата за целеви средства в размер на 450 000 лв., с които да се извърши отчуждаването и АПИ да направи обходния път и да се разреши проблемът. „Последно от МРРБ ни изпратиха отговор, че обходният път на Чепеларе е на 4 етапа. Единият е актуализиран и трябва да се актуализират и другите три и ние трябва да намерим пари за това, а ние няма как да го направим“, посочи Чакърова. \r\nТя допълни, че другите по-сериозни щети след проливните дъждове са в селото Зорница, Острица, Павелско и Забърдо. В Павелско и Зорница има активизирани свлачища, в Забърдо трябва да продължи обрушването на камъни, а в Острица е пропаднал пътя. До селото, както и до съседното Лилеково сега може да се стигна само с лек автомобил. В двете села живеят общо около 100 души, а в момента дори сметосъбиращата техника не може да стигне до тях, каза още Чакърова. \r\nНели ГЕРГЬОВСКА", "date": "2018.07.02", "title": "Славка Чакърова, кмет: Комисия изчислява щетите от бедствието в община Чепеларе"}
{"url": "http://www.focus-news.net/news/2018/07/02/2540877/ministar-nikolay-nankov-za-nad-2-mln-lv-sa-nanesenite-shteti-na-republikanskata-patna-infrastruktura-sled-poroynite-valezhi.html", "text": "Нанесените щети на републиканската пътна инфраструктура след поройните валежи през миналата седмица са за над 2 млн. лева. Това съобщи министърът на регионалното развитие и благоустройството Николай Нанков в Димитровград, предаде  БНР . Там беше направена първата копка на пътя Чирпан – Симеоновград, където със средства от Оперативната програма \"Региони в растеж\" ще се рехабилитират над 50 км от третокласния път.  \r\nНанков уточни, че средства ще се търсят или от бюджета – през аварийна програма: \"Колкото и да ни е тежко, ако може и с европейски средства, както и в случая в Камено. Щетите по републиканските пътища по настоящем са, и в авариен режим с малки изключения, са преодолени. Имаме да се прави много общинска инфраструктура. Ние трябва да наблегнем от тук нататък на превенцията. Всеки лев, вложен в превенция, ни спестява поне 10\".  \r\nПо думите му пътищата, за които се правят протести, няма да бъдат ремонтирани. \"Не искам да влизам в генезиса на подбудите за някои протести, защото имат и политически характер\", посочи той.", "date": "2018.07.02", "title": "Министър Николай Нанков: За над 2 млн. лв. са нанесените щети на републиканската пътна инфраструктура след поройните валежи"}
{"url": "http://www.focus-news.net/news/2018/07/02/2540903/kyustendil-izmamnitsi-iskat-pari-za-izgrazhdane-na-pat-do-cherkvata-sveti-spas-v-dupnitsa.html", "text": "Измамници искат пари за изграждане на път до черквата „Свети Спас”, съобщиха от пресцентъра на  Община Дупница . Неизвестни засега двама мъже и три жени, представяйки се за служители на Община Дупница, са засечени в централна градска част и жилищен комплекс „Развесена върба“ да събират пари за изграждането на път до православния храм „Свети Спас“. Освен от граждани, мнимите служители са правили и „проверки“ на търговските обекти и настоявали за дарения за изграждането на пътя. Сигналът вече е предаден на Районно управление – Дупница, за предприемане на необходимите действия, веднага след като е получена информацията в Община Дупница. По никакъв начин, който както и да се представя, как или каквото и да коментира – Не давайте пари.", "date": "2018.07.02", "title": "Кюстендил: Измамници искат пари за изграждане на път до черквата „Свети Спас” в Дупница"}
{"url": "http://www.focus-news.net/news/2018/07/02/2540900/rumen-stoyanov-kmet-na-kalofer-ognenoto-slovo-na-hristo-botev-veche-vek-i-polovina-razgarya-sartsata-na-pokoleniya-balgari-i-ni-napomnya-shto-e-dalg-i-rodina.html", "text": "Огненото слово на Христо Ботев вече век и половина разгаря сърцата на поколения българи и ни напомня, що е дълг и родина. Това каза в предаването „Без Ботев няма България“ на  Радио „Фокус“  кметът на Калофер Румен Стоянов по повод 170-ата годишнина от рождението на поета-революционер. Той обясни, че всяка държава иска да има такъв герой и трябва да сме щастливци, че Ботев е роден в Калофер и че е българин. “Всички мероприятия са посветени на живота и делото на Христо Ботев, защото това е годината на Ботев. Предстои да се извърши ремонтът на читалището, което носи името на Христо Ботев, тъй като от доста години то не е ремонтирано. Това е предвидено, но засега няма никакво движение по въпроса, надявам се да се случи. Увековечихме всички стихове на Христо Ботев, като ги написахме със златни букви и се вижда, че добрата идея и желанието, с които го свършихме, са дали ефект”, коментира кметът. Той добави, че е много важно младите хора да знаят, кой е Христо Ботев, как мислите му са били водени само от съдбата на България и на братята българи. Той препоръча в училище да се говори повече за поета революционер Христо Ботев, защото е пример за малки и големи.", "date": "2018.07.02", "title": "Румен Стоянов, кмет на Калофер: Огненото слово на Христо Ботев вече век и половина разгаря сърцата на поколения българи и ни напомня що е дълг и родина"}
{"url": "http://www.focus-news.net/news/2018/07/02/2540902/pazardzhik-zapochva-podmyana-na-vodoprovodnata-mrezha-v-selo-elshitsa.html", "text": "През лятото сме предвидили различни ремонти на инфраструктурата в село Елшица, каза за  Радио „Фокус“ – Пазарджик  кметът на панагюрското село Митко Кочев. Той обясни, че със средства от капиталовата програма започва поетапно подмяна на водопроводната мрежа в населеното място. „Тръбите са етернитови и най-много аварии се случват в този край на селото, където тръбите са най-стари. Предвидил съм също 10 000 лева за изкърпване на дупките по улиците. Освен това ще подменим и подовата настилка в една от стаите на кметството, тъй като там е постлан стар балатум, който трябва да бъде махнат и заменен с по-нова настилка“, коментира Кочев. Той допълни, че една от най-новите придобивки в село Елшица са камери за видеонаблюдение. Според кмета, след монтирането им са намалели рязко вандалските прояви. \r\nВаня НИКОЛОВА", "date": "2018.07.02", "title": "Пазарджик: Започва подмяна на водопроводната мрежа в село Елшица"}
{"url": "http://www.focus-news.net/news/2018/07/02/2540905/sport-zapochna-machat-braziliya-meksiko.html", "text": "На стадион „Космос Арена“ в Самара започна мачът Бразилия – Мексико. Двата отбора се познават отлично, като са изиграли общо 40 мача помежду си до момента. В тях предимството е силно на страната на Бразилия с 23 победи, 10 загуби и 7 равенства. Бразилия е един от малкото фаворити за купата, който остана в надпреварата. Германия, Аржентина и Испания вече си заминаха от руския Мондиал. \r\nДвубоят в Самара ще определи единият от четвъртфиналистите на Мондиал 2018-а, който ще чака победителя от мача Белгия – Япония, от 21:00 часа тази вечер в Ростов.", "date": "2018.07.02", "title": "Спорт: Започна мачът Бразилия - Мексико"}
{"url": "http://www.focus-news.net/news/2018/07/02/2540907/blagoevgrad-normalno-intenzivno-e-dvizhenieto-po-glaven-pat-e-79-i-am-struma-v-uchastaka-ot-oblastta.html", "text": "Нормално интензивно е движението по главен път Е-79 и АМ „Струма“ в участъка от областта. Това каза за  Радио „Фокус“ – Пирин  дежурният служител в Областно пътно управление-Благоевград. Няма ремонтни дейности и въведени ограничения по републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nНатали СТЕФАНОВА", "date": "2018.07.02", "title": "Благоевград: Нормално интензивно е движението по главен път Е-79 и АМ „Струма“ в участъка от областта"}
{"url": "http://www.focus-news.net/news/2018/07/02/2540908/obshtina-veliko-tarnovo-parkiraneto-v-yuzhnoto-platno-na-bul-balgariya-e-razresheno-za-leki-avtomobili-i-malki-mikrobusi.html", "text": "Паркирането в южното платно на булевард „България“ във Велико Търново, намиращо се в района на Националния военен университет „Васил Левски“ и над ул. „Полтава“, е разрешено за леки автомобили и микробуси с маса до 3,5 тона. Макар в района с пътен знак да е въведено ограничение на престоя, то важи за товарни превозни средства и камиони. Това съобщиха от пресцентъра на  Община Велико Търново . \r\nС допълнителна указателна табела са посочени изключенията от обхвата на забраната за паркиране.  \r\nКонкретните правила за автомобилния престой в южното платно на бул. „България“ са въведени след решение на общинската комисия по организация на движението, транспорт и паркиране, председателствана от заместник-кмета проф. Георги Камарашев. Мерките са съгласувани със сектор „Пътна полиция“ към Областната дирекция на МВР.", "date": "2018.07.02", "title": "Община Велико Търново: Паркирането в южното платно на бул. „България“ е разрешено за леки автомобили и малки микробуси"}
{"url": "http://www.focus-news.net/news/2018/07/02/2540889/prishtina-nyama-da-se-otkazhem-dori-ot-edin-metar-ot-teritoriyata-si-po-skoro-shte-se-saglasim-na-zamrazen-konflikt.html", "text": "Ръководителят на косовския екип за диалога Белград – Прищина Авни Арифи отговори на изявлението на сръбския президент Александър Вучич. Според неговите думи, Прищина няма да се откаже нито от метър от своята територия и по-скоро би предпочела замразяване на конфликта, предава  скопското електронно издание „МКД“ . \r\n„Няма да могат да вземат нито един метър от територията на Косово на никаква цена. По-добро решение би било замразяване на конфликта, колкото и да е ужасна неизвестността и моментното състояние на нещата. Никой не заслужава да получи и един метър от Косово. Суверенитетът и териториалният интегритет на Косово няма да бъдат заплашени от нито една страна. Нито сега, нито никога“, заяви Арифи чрез „Фейсбук“, цитиран от сръбските медии. \r\n„МКД“ припомня, че в събота сръбският президент Александър Вучич заяви, че би било по-добре за Белград да получи „един метър“ в Косово, където, както отбеляза той, „днес няма нищо“. \r\nПревод и редакция:", "date": "2018.07.02", "title": "Прищина: Няма да се откажем дори от един метър от територията си, по-скоро ще се съгласим на замразен конфликт"}
{"url": "http://www.focus-news.net/news/2018/07/02/2540904/anton-minev-zamestnik-kmet-na-karlovo-hristo-botev-e-poetat-revolyutsioner-ostavil-trayna-dirya-v-saznanieto-na-vseki-savremenen-balgarin.html", "text": "Христо Ботев е поетът революционер, оставил трайна диря в съзнанието на всеки съвременен българин и никога не трябва да се забравя това, което той е успял да постигне и в поезията, и в своята революционна дейност. Това каза в предаването „Без Ботев няма България“ на  Радио „Фокус“  Антон Минев, заместник-кмет на Карлово. Той съобщи, че тази година за първи път в Калофер на 12 и 13 юни е проведен Националният събор на всички училища, носещи името на Христо Ботев. „В Националния събор имаше няколко съпътстващи мероприятия. На първо място това беше срещата на учениците от тези училища, която се проведе в залата на Народното читалище „Христо Ботев“, град Калофер. След това беше проведено шествие със знамената на всяко едно училище до паметника на Христо Ботев – нещо, което се прави за първи път. И също уникална проява – в подножието на паметника ние организирахме рецитал по Ботеви стихове, за да се чуят, защото са върхът в българската поезия. Да се чуят не само от калоферци, но и от всички гости на града, които в този ден бяха там“, каза Антон Минев. Заместник-кметът на Калофер допълни, че се полагат усилия къщата в бесарабското село Задунаевка, в която през 1866-1867 е живял Христо Ботев, да се превърне в център за популяризирането на неговата дейност, основно за българите, които живеят в тези райони.", "date": "2018.07.02", "title": "Антон Минев, заместник-кмет на Карлово: Христо Ботев е поетът революционер, оставил трайна диря в съзнанието на всеки съвременен българин"}
{"url": "http://www.focus-news.net/news/2018/07/02/2540906/sofiya-vavezhda-se-vremenna-organizatsiya-na-dvizhenieto-vav-vrazka-sas-sabitie-organizirano-ot-ministerstvoto-na-vatreshnite-raboti.html", "text": "Въвежда се временна организация на движението във връзка със събитие, организирано от  Министерството на вътрешните работи, съобщиха от пресцентъра на  Столична община . Забраняват се престоят и паркирането на пътни превозни средства както следва: \r\n-\tОт 22.00 часа на 3 юли  до приключване на мероприятието на 5 юли на паркинга при сектор  „Г „на Националния стадион „Васил Левски“,  \r\n-\tОт 7.00 часа до приключване на мероприятието на 5 юли  на северозападната дъга на пл. „Св. Александър Невски“ между  ул. „11-ти август“  и ул. „Оборище“,                       \r\n-\tОт 9.00 часа до 11.30 часа на 5 юли само при необходимост и по преценка на отдел „Пътна полиция“ при СДВР ще се забранява влизането на пътни превозни средства  по ул. „Оборище“ между ул. „Г.С. Раковски“ и ул. „11-ти август“.", "date": "2018.07.02", "title": "София: Въвежда се временна организация на движението във връзка със събитие, организирано от  Министерството на вътрешните работи"}
{"url": "http://www.focus-news.net/news/2018/07/02/2540910/haskovo-2060-leva-sabra-blagotvoritelnata-kauza-na-haskovo-rok-2018.html", "text": "2060 лева бяха събрани от продажбата на тениски на „Хасково рок 2018“. Това съобщиха от пресцентъра на  Общината . Средствата от двете урни бяха преброени днес в общината в присъствието на музиканти от Hangar42 и журналисти. \r\nСпоред музикантите с тези средства могат да бъдат закупени инструменти за поне три деца, чиито родители нямат възможност да им осигурят собствени. От Hangar42 вече са провели разговори с ръководителите на музикалните школи в града. До дни инструментите ще бъдат доставени.", "date": "2018.07.02", "title": "Хасково: 2060 лева събра благотворителната кауза на „Хасково рок 2018“"}
{"url": "http://www.focus-news.net/news/2018/07/02/2540898/zdf-partiite-ot-golyamata-koalitsiya-v-berlin-se-sabirat-na-izvanredna-sreshta-na-varha.html", "text": "След провеждането на кризисното заседание на Съюза (ХДС/ХСС) е взето решение в късните часове на деня да бъде организирана спешна среща на върха на партиите от управляващата в Берлин голяма коалиция, предава германският телевизионен канал  ZDF . Съответната информация бе потвърдена от фракционният лидер на Съюза (ХДС/ХСС) Фолкер Каудер. Мястото на провеждане на срещата все още не се уточнява, но се очаква тя да започне в 22 часа местно време (23 часа българско време). \r\nНа фона на ескалацията на спора между двете „сестрински“ партии от Съюза (ХДС/ХСС) Германската социалдемократическа партия (ГСДП) призова за свикването на спешна среща на върха на партньорите от голямата коалиция. „Ще обсъдим бъдещето на правителството“, поясни председателят на германските социалдемократи Андреа Налес, като подчерта, че партията настоява срещата да бъде организирана до края на деня. От ГСДП бяха категорични, че ще работят за запазването на управляващата коалиция.  \r\nГСДП се намеси в спора между Християндемократическия съюз (ХДС) и Християнсоциалния съюз (ХСС) за бежанците, като представи план от пет точки за промяна на политиката в областта на убежището. До този момент социалдемократите запазваха мълчание с аргумента, че спорът между ХДС и ХСС е вътрешен и най-вече, че разрешаването му е спешно за Германия.  \r\nНо в понеделник ГСДП изложи плана си за излизане от кризата. В документа партията подкрепя позицията на канцлера Ангела Меркел, която отхвърли разрешаването на проблема с мигрантите на национално ниво – подход, за който настоява федералният министър на вътрешните работи и лидер на ХСС Хорст Зеехофер. „Искаме да действаме с Европа, а не срещу нея“, се казва с документа на ГСДП.  \r\nПартията се ангажира със зачитането на основното право на убежище, с имиграционния закон (договорен в коалиционното споразумение) и се застъпва за бързото интегриране на признатите бежанци. \r\n„Тези, които нямат основания за защита, трябва да бъдат върнати в родината им или в сигурна трета страна\", категорични са социалдемократите. Принципът на правовата държава трябва да се прилагат последователно. Планираните центрове за бежанци в държавите от ЕС и в Африка „не трябва да се превръщат в затворени съоръжения\", се казва още в документа.  Тереза Герова", "date": "2018.07.02", "title": "ZDF: Партиите от голямата коалиция в Берлин се събират на извънредна среща на върха"}
{"url": "http://www.focus-news.net/news/2018/07/02/2540911/elektroenergiyniyat-sistemen-operator-aktivno-se-vklyuchi-v-energien-forum-2018.html", "text": "Електроенергийният системен оператор (ЕСО) активно се включи в Енергиен форум 2018, съобщиха от пресцентъра на  ЕСО . Традиционно ЕСО участва в Енергийния форум, организиран от Научно-техническия съюз на енергетиците в България. Председателят на Управителния съвет на дружеството Антон Славов приветства участниците в тазгодишното издание на форума и благодари за академичната подкрепа от страна на членовете на съюза.  \r\n„Възпитаниците на Електротехническите факултети на Техническите университети в страната са много ценен ресурс за кадровото обезпечаване на българската енергетика“, изтъкна в приветствието си Антон Славов. Той подчерта, че партньорството между науката и бизнеса е от съществено значение за адекватното прилагане на съвременните технологии в непрекъснато модернизиращия се енергиен сектор. „Динамиката на тези процеси в унисон с европейските приоритети, категорично се нуждае от висококвалифицирани специалисти“, продължи председателят на УС на ЕСО Антон Славов. Той изтъкна участието на дружеството в два ключови научно-изследователски проекта на Европейския съюз, финансирани от програмата „Хоризонт 2020“- CROSSBOW и FLEXITRANSTORE. \r\nПредседателят на УС на ЕСО Антон Славов поднесе и поздравителен адрес от ръководството на дружеството и лично от изпълнителния директор Ангелин Цачев. „Пожелавам Ви и занапред да останете ковачница на кадри за динамично развиващия се и стратегически за родната ни икономика сектор! Желая Ви все така да подпомагате с научните Ви достижения качественото и прогресивно развитие на българската енергетика!“, гласи част от текста на поздравителния адрес. Председателят на НТСЕБ професор Бончо Бонев благодари за оказаната подкрепа и за ползотворното сътрудничество.  \r\nЧаст от научната програма на Енергийния форум 2018 беше докладът на Стефан Сулаков от ЕСО на тема „Влияние на метеорологичните условия върху технологичните загуби на въздушните електропроводни линии“. \r\nВ рамките на тазгодишното издание на Енергийния форум беше отбелязана и 70-годишнината от създаването на Катедра Топлоенергетика и ядрена енергетика към Технически университет-София.", "date": "2018.07.02", "title": "Електроенергийният системен оператор активно се включи в Енергиен форум 2018"}
{"url": "http://www.focus-news.net/news/2018/07/02/2540901/smolyan-okrazhnata-prokuratura-prekrati-nakazatelnoto-proizvodstvo-po-deloto-za-otkritite-prez-fevruari-martvi-mazh-i-zhena-v-avtomobil-na-patya-pamporovo-stoykite.html", "text": "Окръжна прокуратура-Смолян прекрати наказателното производство по досъдебно производство за умишлено убийство – престъпление по чл. 116 ал. 1 т.4 пр.3 във връзка с чл.115 от Наказателния кодекс, предвид настъпване на смъртта на дееца. Това съобщиха от пресцентъра на  Апелативна прокуратура – Пловдив . \r\nВ хода на разследването е установено, че на 13 февруари 2018 г., около 23 часа, на Главен път с. Стойките, обл. Смолян –  Курортен комплекс „Пампорово“, в лек автомобил, марка „Ауди ТТ“, били открити труповете на 48-годишния А. Б. и 41-годишната Н .П. Същия ден А. Б. пристигнал в Курортен комплекс „Пампорово“, където работела Н.П, с която поддържали връзка от няколко години, но жената искала да я прекратят. След проведен разговор в лекия му автомобила, марка „Ауди ТТ“, той  произвел четири изстрела с пистолет „Макаров“ – три от тях в тялото на Н.П./в главата и гърдите/, след което прострелял сам себе си с оръжието, от упор, в лявото слепоочие. \r\nПо делото са извършени множество процесуално-следствени действия – разпити на свидетели, иззети веществени доказателства, назначени две тройни съдебно-медицински експертизи, както и съдебно-химична, балистична и физико-химическа експертизи и др. Според съдебно-медицинските експертизи смъртта и на двамата е била мигновенна и неизбежна. Заключенията на съдебно-химическите експертизи  сочат, че в кръвта на двамата няма наличие на алкохол, упойващи или психоактивни вещества, както и медикаменти. Според балистичната експертиза, изстрелите са произведени с горепосоченото оръжие, незаконно притежавано от А.Б. Мотивите за извършеното престъпление са лични. \r\nС постановление на Окръжна прокуратура-Смолян е прекратено наказателното производство на основание чл.24, ал.1, т.4 от Наказателно-процесуалния кодекс, поради смърт на дееца, предвид факта, че след извършване на убийството, А. Б. е сложил край и на своя живот. \r\nПостановлението може да се обжалва в седемдневен срок пред Окръжен съд-Смолян.", "date": "2018.07.02", "title": "Смолян: Окръжната прокуратура прекрати наказателното производство по делото за откритите през февруари мъртви мъж и жена в автомобил на пътя Пампорово – Стойките"}
{"url": "http://www.focus-news.net/news/2018/07/02/2540913/blagoevgrad-v-remont-e-ulitsa-maritsa.html", "text": "В ремонт е улица „Марица“, предаде репортер на  Радио „Фокус“-Пирин . Интензивно е движението по основните улици и булеварди. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Градският транспорт се движи по разписание. \r\nНатали СТЕФАНОВА", "date": "2018.07.02", "title": "Благоевград: В ремонт е улица „Марица“"}
{"url": "http://www.focus-news.net/news/2018/07/02/2540914/aktsenti-v-sutreshniya-blok-dobro-utro-balgariya-na-3-yuli.html", "text": "Черната статистика у нас се напоява ежесекундно. Сред 28-те страни от ЕС, България има най-висока смъртност при ПТП, като допринасящи фактори са превишената скорост, безразсъдно управление на превозното средство и шофиране в нетрезво състояние. На какво се дължи това? Нужни ли са реформи и създаване на нови работни групи? Отговорите на тези и други въпроси ще потърсим в сутрешния блок „Добро утро, България“ на  Радио „Фокус“  от комисар Алекси Стратиев, експерт по пътна безопасност и бивш директор на КАТ. \r\nВ четвъртък (28 юни) станахме свидетели на бурни дискусии в парламента, свързани с годишния доклад на КЕВР за 2017 г. От левицата дори обвиниха председателя на Комисията Иван Иванов в неизпълнение на закона. В анализ по темата енергийният експерт Славчо Нейков определи дискусиите в Народното събрание като „политически мотивирани”. Защо? Ще потърсим неговите аргументи за това след 8.00 часа.  \r\nКазанлък ще отбележи 150 години от подвига на Хаджи Димитър и Стефан Караджа с богата програма. Повече ще научим от историка д-р Чавдар Ангелов, директор на Национален парк-музей \"Шипка-Бузлуджа\" \r\nБлизо 120 деца от Кюстендил са включени в традиционния курс по първоначални плувни умения. Подробности ще разберем от репортажа на Венцеслав Илчев от Радио „Фокус“ – Кюстендил \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.07.02", "title": "Акценти в сутрешния блок „Добро утро, България“ на 3 юли"}
{"url": "http://www.focus-news.net/news/2018/07/02/2540912/yeni-safak-poveche-ot-hilyada-migranti-sa-zaginali-samo-prez-tazi-godina-pri-opit-da-preminat-sredizemno-more.html", "text": "Повече от хиляда мигранти и бежанци са се удавили в Средиземно море през тази година, при опит да преминат от Либия в Европа, като през последните дни прекарването на хората е ставало по-прибързано заради очакваните мерки на Европейския съюз, съобщава Международната организация по миграцията (МОМ), пише  електронното издание на турския вестник Yeni Safak . \r\nСамо през последните няколко дни са загинали 204 души, защото са били качени на несигурни плавателни съдове от трафикантите. 103 от тях са се удавили при корабокрушение в петък, а още много други са загинали при спукване на надуваема лодка източно от либийската столица Триполи, но при този инцидент са оцелели 41 души, пише турското издание. \r\n„Има притеснително увеличение на смъртните случаи край либийския бряг“, заяви ръководителят на мисията на МОМ в Либия Отман Белбеиси чрез съобщение. „Трафикантите се възползват от отчаянието сред мигрантите, които искат да стигнат до Европа преди Европа да постави повече препятствия за преминаването през Средиземно море“. \r\nГоворителят на МОМ Леонард Дойл заяви, че увеличаването на потока през последните дни може да се дължи на други фактори, като например, подходящите климатични условия и края на Рамадана. \r\n„Но също така, мисля че навсякъде по света става ясно, че Европейския съюз започва да се справя по-добре с процеса, така че може би трафикантите се опитват да получат максимална изгода, докато могат. Те винаги поставят изгодата пред сигурността“, продължи представителят на МОМ. \r\nПревод и редакция:", "date": "2018.07.02", "title": "Yeni Safak: Повече от хиляда мигранти са загинали само през тази година при опит да преминат Средиземно море"}
{"url": "http://www.focus-news.net/news/2018/07/02/2540915/smolyan-dazhd-vali-v-grada-povishena-e-opasnostta-ot-padashti-kamani-po-napravlenieto-devin-mihalkovo.html", "text": "Нормално проходими са пътищата в област Смолян, пътните настилки са мокри и хлъзгави, съобщиха за  Радио „Фокус“ – Смолян  дежурният в Областно пътно управление – Смолян. Времето е облачно, с валежи от дъжд. Повишена е опасността от падащи камъни по всички направления в областта. През деня са получени сигнали за паднали камъни по пътя Девин – Михалково и затова водачите трябва да шофират с повишено внимание и съобразена скорост. \r\nПропаднали пътни банкети и пътни платна, вследствие на поройните валежи от миналата седмица, затрудняват движението по направленията, Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян, заради свлечена земна маса на пътното платно. Обходния маршрут е Момчиловци – Соколовци – проход „Рожен“ и обратно. Движението по пътя Сатовча – Доспат – Грохотно се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян вали дъжд, пътните настилки са мокри и хлъзгави. Автомобилният трафик в края на първия работен ден от седмицата е по-интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.07.02", "title": "Смолян: Дъжд вали в града, повишена е опасността от падащи камъни по направлението Девин – Михалково"}
{"url": "http://www.focus-news.net/news/2018/07/02/2540916/veliko-tarnovo-ogranicheno-e-dvizhenieto-v-uchastak-ot-pat-stefan-stambolovo-obedinenie-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 27 градуса. Пътните настилки са сухи. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с. Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма - Кесарево, поради намален габарит на пътното платно. Срокът на организацията на движение е до 11 януари 2019. Обходният маршрут е Чешма - Сливовица - Горско Ново село - Джулюница - Кесарево. Затворен за движение е пътят Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.07.02", "title": "Велико Търново: Ограничено е движението в участък от път Стефан Стамболово – Обединение поради ремонтни дейности"}
{"url": "http://www.focus-news.net/news/2018/07/02/2540917/pazardzhik-natovaren-e-trafikat-v-rayona-na-kragovite-krastovishta-na-mosta-na-reka-maritsa-v-grada.html", "text": "Натоварен е трафикът в района на кръговите кръстовища край моста на река Марица в Пазарджик, предаде репортер на  Радио „Фокус” – Пазарджик . В края на работния ден в тази част на града се движат повече автомобили, като на моменти се образуват колони от автомобили и частични задръствания. Интензивен е трафикът и по околовръстния път – улица „Стефан Стамболов“. Движението се затруднява от множество тежкотоварни автомобили. В областния град настилките са сухи, няма затворени за движение улици. Струпване на леки автомобили има на кръстовищата по главните булеварди в града. \r\nВаня НИКОЛОВА", "date": "2018.07.02", "title": "Пазарджик: Натоварен е трафикът в района на кръговите кръстовища на моста на река Марица в града"}
{"url": "http://www.focus-news.net/news/2018/07/02/2540919/rumen-todoranov-regionalen-fermerski-sayuz-pavlikeni-izplateni-sa-vsichki-sredstva-po-shemite-i-merkite-za-direktni-plashtaniya-ot-kampaniya-2017.html", "text": "Изплатени са всички средства по схемите и мерките за директни плащания от Кампания 2017. Това каза за  Радио „Фокус“ – Велико Търново  Румен Тодоранов, земеделски производител и председател на Регионален фермерски съюз – Павликени, представител за региона на Националната асоциация на зърнопроизводителите /НАЗ/. Той посочи, че сроковете са били до края на месец юни. Приключили са дейностите по очертаване на масивите и имотите за директните плащания от Кампания 2018. Средствата се очаква да бъдат изплатени до юни 2019 година. „Засега парите се изплащат периодично по различните мерки. Ако тези срокове се запазят, ще е добре. Но въпросът  е сложен, тъй като има европейски изисквания. За тези субсидии държавата отговаря пред Европейския съюз. Не можем да кажем, че само от нашата държава зависи забавянето“, допълни Румен Тодоранов. Той съобщи, че в момента предстои кампания за подаване на декларация за сключване на доброволни споразумения по чл. 37 по Закона за собствеността и ползването на земеделските земи. \r\nНадежда КРЪСТЕВА", "date": "2018.07.02", "title": "Румен Тодоранов, Регионален фермерски съюз – Павликени: Изплатени са всички средства по схемите и мерките за директни плащания от Кампания 2017"}
{"url": "http://www.focus-news.net/news/2018/07/02/2540920/burgas-patnite-nastilki-sa-suhi-i-normalno-prohodimi-vidimostta-e-otlichna.html", "text": "Пътните настилки са сухи и нормално проходими, видимостта е отлична. Това съобщи за  Радио „Фокус“ – Бургас  дежурният в Областно пътно управление. Няма затворени пътни участъци. \r\nВ града движението е интензивно в следобедните часове на първия работен ден от седмицата. Натоварен е автомобилният трафик в района на кръговото кръстовище “Трапезица” и пред Окръжна болница. По-интензивно е движението в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул.  “Демокрация”. \r\nИнтензивно е движението по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Натоварен е трафикът в посока от и към най-големия бургаски комплекс „Меден рудник“. \r\nНа входно-изходните пътни артерии на Бургас движението се осъществява нормално, без задръствания. \r\nВеселина НИКОЛОВА", "date": "2018.07.02", "title": "Бургас: Пътните настилки са сухи и нормално проходими, видимостта е отлична"}
{"url": "http://www.focus-news.net/news/2018/07/02/2540918/plovdiv-mazh-e-osaden-na-14-godini-zatvor-za-ubiystvoto-na-priyatelkata-si.html", "text": "Окръжен съд – Пловдив призна подсъдимия Илиян Р. за виновен в това, че в нощта на 28 декември 2016 г. в село Куртово Конаре, обл. Пловдивска, умишлено е умъртвил приятелката си М. Д., поради което и на основание чл. 115 от НК го осъди на 14 години „лишаване от свобода“, което да изтърпи при първоначален строг режим. Това съобщиха от  Съдебна палата Пловдив . \r\nСъдът не прие твърдението на прокуратурата, че убийството е извършено с особена жестокост. Магистратите потвърдиха задържането под стража на подсъдимия. Илиян Р. е осъден да заплати на родителите на пострадалата по 150 000 лева на всеки от тях обезщетение за претърпени неимуществени вреди. Според обвинението на 28 декември 2016 г. подсъдимият Илиян Р. след работа отишъл в заведение, където употребил алкохол със свои приятели. Връщайки се вкъщи, между него и М.Д. възникнал конфликт. Жената прибрала лични вещи в чанта и тръгнала за работа, понеже била нощна смяна. Преди това заявила на подсъдимия, че поради влошените им отношения ще го напусне.  \r\nИлиян Р. взел от кухнята нож и последвал приятелката си. Настигнал я на около 20 метра от жилището им. Хванал я за рамото и след като я обърнал към себе си и нанесъл удар с ножа в областта на гърдите. След това я изоставил и се прибрал обратно в дома си. \r\nНяколко минути по-късно колеги, с които М.Д. трябвало да пътува до работното си място, открили тялото й и се обадили на тел. 112. \r\nПрисъдата подлежи на обжалване и протест в 15-дневен срок пред Апелативен съд – Пловдив.", "date": "2018.07.02", "title": "Пловдив: Мъж е осъден на 14 години затвор за убийството на приятелката си"}
{"url": "http://www.focus-news.net/news/2018/07/02/2540921/yambol-tarzhestvena-tseremoniya-po-razformirovane-na-rota-helbroc-se-sastoya-dnes-v-42-ri-mehaniziran-batalyon.html", "text": "Тържествена церемония по преустановяване на дежурството на контингента от Българската армия, участвал в състава на  Многонационалната бойна група на Европейския съюз „HELBROC – BG”, се състоя днес, 2 юли 2018 г., в 42-ри механизиран батальон – Ямбол. Това съобщиха от пресцентъра на  Министерството на отбраната . Заместник-командирът на 2-ра механизирана бригада полковник Недялко Ников поздрави военнослужещите и определи участието им като „принос за европейската система за сигурност в контекста на придобиването на съществен опит на личния състав за изпълнение на задачи, свързани със стратегически решения”. От името на командира на 2-ра механизирана бригада - бригаден генерал Костадин Кузмов, полковник Ников награди с грамоти военнослужещи за постигнати високи резултати.  \r\nВ обръщението си към офицерите, сержантите и войниците командирът на 42-ри механизиран батальон подполковник Ивайло Иванов изрази чувство на гордост и удовлетворение от проявения професионализъм и положените от тях усилия по време на подготовката, сертификацията и носенето на дежурство.  \r\nМногонационалната бойна група HELBROC e създадена през 2006 г. от четири държави-членки на ЕС – Гърция, България, Румъния и Кипър. През 2011 г. към групата се присъединява и Украйна. Формираща нация е Република Гърция. Бойна група HELBROC е бригадно многонационално експедиционно тактическо формирование с висока степен на готовност. Състои се от щаб, сухопътен, военноморски и военновъздушен боен компонент. Сухопътният боен компонент е усилен батальон, включващ въздушнопреносима и лекопехотна рота, рота морска пехота, компоненти за специални, психологически и гражданско-военни операции, както и подразделения за бойна и логистична поддръжка. Бойната група е подготвена за провеждане на бойни и небойни операции, самостоятелно или като първи елемент от по-мащабни военни сили, на значително разстояние от територията на страните от Европейския съюз. Тактическите бойните групи на ЕС са създадени с цел придобиване на военни способности за бързо реагиране и ефективно управление на кризи, съгласно Европейската стратегия за сигурност и Европейската политика за сигурност и отбрана.", "date": "2018.07.02", "title": "Ямбол: Тържествена церемония по разформироване на рота HELBROC се състоя днес в 42-ри механизиран батальон"}
{"url": "http://www.focus-news.net/news/2018/07/02/2540922/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.07.02", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/07/02/2540926/predstoyashti-sabitiya-v-stranata-za-3-yuli-agentsiya-fokus.html", "text": "***  \r\nОт 10.00 часа в зала „Средец“ на хотел „Балкан“ президентът Румен Радев ще участва в конференция на тема „Българското председателство на Съвета на ЕС – време за равносметка“. В нея ще участва и Вицепремиерът и министър на външните работи Екатерина Захариева.  \r\n***  \r\nОт 12.30 часа в Гербовата зала на „Дондуков“ 2 държавният глава ще удостои посланика на Грузия Зураб Беридзе с орден „Мадарски конник“ – първа степен.   \r\n***  \r\nОт 15.00 часа на „Дондуков“ 2 Румен Радев ще разговаря със заместник министър-председателя и министър на външните работи на Социалистическа република Виетнам Фам Бин Мин.  \r\n***  \r\nОт 9.00 часа в хотел „Жеравна” ще бъде открито XVI-ото издание на образователната програма за ученици „Небанковият финансов сектор в България“, организирано от Комисията за финансов надзор.  \r\n***  \r\nОт 9.30 часа Съдийската колегия на Висшия съдебен съвет ще проведе заседание в заседателната зала в сградата на ВСС.  \r\n***  \r\nОт 9.30 часа Специализираният наказателен съд ще гледа делото срещу Богдана Д., Минчо К. и др., обвинени в безстопанственост в особено големи размери, представляваща особено тежък случай.  \r\n***  \r\nОт 10.00 часа 5 състав на Специализирания наказателен съд ще гледа делото срещу Хованес М., Пламен Т., Мариян М. и др., обвинени в организиране и ръководене на престъпна група. \r\n***  \r\nОт 10.00 часа в VII състав на Специализирания наказателен съд ще се гледа делото срещу Пламен В., обвинен в рекет.  \r\n***  \r\nОт 10.00 часа в III състав на Специализирания наказателен съд ще се гледа делото срещу Мелиад Ф., Хасан Е. и Хадж Х., обвинени в тероризъм.  \r\n***  \r\nОт 10.00 часа в хотел InterContinental Sofia ще бъде представена темата „InterContinental стъпва в България“.  \r\n***  \r\nОт 10.30 часа в РУО София-град /ул. \"Антим Първи\" 17/ Ваня Кастрева ще даде брифинг за класирането след 7 клас.  \r\n***  \r\nОт 10.30 часа в XVIII състав на Специализирания наказателен съд ще се гледа делото срещу Любомир С., Веселин К., Мартин Д., обвинени в организиране и ръководене на организирана престъпна група. \r\n***  \r\nОт 11.00 часа в Националния пресклуб на БТА ще се състои пресконференция във връзка с промяна в Гражданския процесуален кодекс, организирана от: Българска асоциация на пострадали при катастрофи; Федерация на потребителите в България; Българска асоциация за закрила на пациентите; Асоциация Активни потребители. \r\n***  \r\nОт 11.00 часа във ВИП залата на Софийската опера и балет ще се чества 85-годишнината на проф. Светозар Донев и ще бъде представена биографичната книга на Марин Бончев „Светозар Донев – режисьорът“.  \r\n***  \r\nОт 11.15 часа на моста пред Националния стадион „Васил Левски“ в присъствието на кмета на София Йорданка Фандъкова ще бъде представен първия тестови хибриден автобус, който ще се движи в градския транспорт на София по маршрута на линия 10-ТМ тестово.  \r\n***  \r\nОт 12.00 часа в зала „Изток“ на Народното събрание ще се проведе среща на тема „Проблеми и перспективи пред висшето образование у нас“. В срещата ще участват народни представители, министъра на образованието и науката Красимир Вълчев, ректори на висшите училища, представители на работодателски, синдикални и студентски организации.  \r\n***  \r\nОт 13.30 часа в I състав на Специализирания наказателен съд ще се гледа делото срещу Иван С., Янко К., Николай Е., Хаджимиха Й., Пейчо П., Свилен Н., обвинени в организиране и ръководене на организирана престъпна група.  \r\n***  \r\nОт 14.00 часа в XI състав на Специализирания наказателен съд ще се гледа делото срещу кмета на Батак Петър Паунов, обвинен в престъпление по служба.  \r\n***  \r\nОт 19.00 часа на пл. „Бански”, пред Регионален исторически музей-София, ще се проведе Концерт на „София Брас”. \r\n***  \r\nОт 20.00 часа в храм \"Света София\" (ул. Париж 2) ще се състои концерт на Красимира Стоянова, камерзенгерин на Виенската опера.  \r\n*** \r\nОт 18.00 часа пред Културен център „Морското казино“ ще се появи двадесет и пет метрова риба, направена от полиетиленови пликове по повод Международния ден за свят без пластмасови торбички 3-ти юли. \r\n***  \r\nОт 14.00 часа до 16.00 часа в офиса на ПП ГЕРБ (ул. „Георги Бенковски” №1) общинският съветник Бонка Банкова ще проведе приемна за граждани.   \r\n***  \r\nОт 19.30 часа в Сарафкината къща ще се състои концертът на Трио „Aд Либитум”.  \r\n***  \r\nОт 20.00 часа на Сцена „Арт лято“ до ХГ Проект „Арт лято“ представя: „Моята вдъхновяваща история, vol. 1“. \r\n***  \r\nОт 16.00 часа в зона за тийнейджъри в Регионалната библиотека „Христо Ботев“-Враца ще започне Академия за творческо писане с гост-ментори.  \r\n***  \r\nОт 17.00 часа в Конферентната зала на Общински съвет – Враца ще се проведе обществено обсъждане във връзка с изготвен Доклад за проучване и анализ на ефективността на действащите социални услуги на територията на общината от Институт по социални дейности и практики /ИСДП/. \r\n***  \r\nОт 11.00 часа в кв. „Пролет” зам.-министърът на регионалното развитие и благоустройството Деница Николова ще открие изграден със средства от ОПРР приют за бездомни лица.  \r\n***  \r\nОт 18.00 часа в залите на Художествената галерия в Казанлък ще бъде показана юбилейна изложба по повод 150 години от гибелта на Хаджи Димитър и Стефан Караджа.  \r\n*** \r\nОт 15.00 часа в залата на Областна администрация ще се проведе Областен съвет на хора с увреждания.   \r\n***  \r\nОт 12.00 часа в пресклуба на БТА в Плевен ПП АБВ ще даде пресконференция. В нея ще вземе участие националният лидер на ПП АБВ Румен Петков и областният лидер на ПП АБВ Цветан Антов.  \r\n*** \r\nОт 09.30 часа в зала 5 на Окръжен съд ще се гледа делото срещу подсъдимите Румен Р. и Рангел Р.Срещу Румен Р. е повдигнато обвинение в това, че по хулигански подбуди, по начин и със средство, опасно за живота на мнозина, извършил опит умишлено да умъртви повече от едно лице, между които и две малолетни лица. \r\n***  \r\nОт 11.00 часа в пресклуба на БТА в Пловдив ще бъде представен проекта на БИО ФРЕШ ООД по ОП „Иновации и конкурентоспособност“.  \r\n***  \r\nОт 16.00 часа в офиса на ГЕРБ в район „Тракия\" в блок 91 Общинският съветник от ГЕРБ в Общински съвет – Пловдив, Иван Вичков ще приема граждани. \r\n***  \r\nОт 21.00 часа на сцената на Античния театър ще проведе мултимедиен концерт-спектакъл на Примата Александирна Пендачанска. \r\n***  \r\nОт 9.00 часа на тренировъчната база на ПФК „Лудогорец” – „Гнездо на орли“ ще се проведе турнир по футбол на малки врати за служители на ОДМВР – Разград и РДПБЗН-Разград.  \r\n***  \r\nОт 10.00 часа в Детски отдел на библиотеката при ПБНЧ „Еленка и Кирил Д. Аврамови“ ще се бъде сложен старт на „Юлско лято в Читалището” – взаимно опознаване на читалищните летовници. \r\n***  \r\nОт 17.30 часа на площад „Свобода“ ще се проведе на 28-и път фестивалът „Утрешният мир започва с днешното приятелство“.  \r\n***  \r\nОт 10.00 часа на Стрелбището на ОДМВР-Смолян по случай Професионалния празник на служителите на МВР – 5-ти юли, Областна дирекция на МВР – Смолян организира открит турнир по стрелба с пистолет. \r\n***  \r\nОт 10.00 часа до 12.30 часа в Детския отдел на библиотека „Родина“ ще се проведат събития по програмата „Чета и играя – знам и мога“.  \r\n***  \r\nОт 18.00 часа в зала „Байер“ ще бъде открита изложба „Рисунки и малка пластика“.", "date": "2018.07.02", "title": "Предстоящи събития в страната за 3 юли (Агенция „Фокус“)"}
{"url": "http://www.focus-news.net/news/2018/07/02/2540924/spryana-e-prodazhbata-na-aktivi-v-bdzh.html", "text": "Днес е постигната договорка за подписване на споразумение с банките кредитори по Втори облигационен заем на БДЖ, вследствие на което е спряна продажбата на активи на дружеството. Това съобщиха от пресцентъра на  БДЖ . Това беше постигнато благодарение на проведените интензивни преговори през последните няколко седмици между екипите на Министерството на транспорта, информационните технологии и съобщенията, „Холдинг БДЖ” ЕАД и представители на облигационерите.  \r\nИзплащането на оставащите задължения към финансовите институции ще се осъществи чрез предоставяне на възмездна финансова помощ от държавата, след като през юни 2017 г. Европейската комисия одобри държавна помощ за БДЖ в размер на 224 млн. лева.", "date": "2018.07.02", "title": "Спряна е продажбата на активи в БДЖ"}
{"url": "http://www.focus-news.net/news/2018/07/02/2540925/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това съобщиха за  Радио „Фокус“ – Велико Търново  от Областно пътно управление - Габрово. Времето е слънчево. Температурата на въздуха е 27°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3.30 м.” Обходният маршрут за МПС над 3.30 м. е по път Граница Ловеч – /Кормянско - Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. \r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.02", "title": "Габрово: Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2018/07/02/2540923/sport-braziliya-i-meksiko-ne-si-otbelyazaha-golove-predi-pochivkata.html", "text": "На стадион „Космос Арена“ в Самара, Бразилия и Мексико не си отбелязаха голове преди почивката в мач от осминафиналите на Мондиала в Русия. Двата отбора се познават отлично, като са изиграли общо 40 мача помежду си до момента. В тях предимството е на страната на Бразилия с 23 победи, 10 загуби и 7 равенства. \r\nДвубоят в Самара ще определи единият от четвъртфиналистите на Мондиал 2018-а, който ще чака победителя от мача Белгия – Япония, от 21:00 часа тази вечер в Ростов.", "date": "2018.07.02", "title": "Спорт: Бразилия и Мексико не си отбелязаха голове преди почивката"}
{"url": "http://www.focus-news.net/news/2018/07/02/2540927/blagoevgrad-intenziven-e-trafikat-za-tovarni-avtomobili-na-izhod-ot-stranata-na-gkpp-kulata-promahon-i-gkpp-makaza-nimfeya.html", "text": "Интензивен е трафикът за товарни автомобили на изход от страната на ГКПП „Кулата-Промахон“ и ГКПП „Маказа-Нимфея“. Това съобщиха за  Радио „Фокус“-Пирин  от \"Гранична полиция\". Без забавяне се осъществява преминаването през  ГКПП „Илинден-Ексохи“. Спокойно се осъществява преминаването и на останалите гранични пунктове с Република Гърция. \r\nНатали СТЕФАНОВА", "date": "2018.07.02", "title": "Благоевград: Интензивен е трафикът за товарни автомобили на изход от страната на ГКПП „Кулата-Промахон“ и ГКПП „Маказа-Нимфея“"}
{"url": "http://www.focus-news.net/news/2018/07/02/2540929/stara-zagora-vremenno-ogranichavat-dvizhenieto-po-patya-stara-zagora-radnevo.html", "text": "Във връзка с полагането на износващ асфалтов пласт по републикански път II-57 Стара Загора – Раднево за периода от 4 юли до 30 август се ограничава движението на МПС. Рестрикцията ще важи през дните от понеделник до събота, в часовия интервал от 9.00 до 20.00 часа, съобщиха от пресцентъра на  Община Стара Загора .  \r\nАвтобусите, извършващи обществен транспорт, обслужващ селата Могила, Сърнево, Малко Кадиево, Даскал Атанасово и Диня ще бъдат пропускани да преминават през работния участък. Останалите пътуващи следва да се съобразят с въведената организация на движение и да използват обходни маршрути.", "date": "2018.07.02", "title": "Стара Загора: Временно ограничават движението по пътя Стара Загора – Раднево"}
{"url": "http://www.focus-news.net/news/2018/07/02/2540928/zoran-zaev-kam-opozitsiyata-shte-se-puknete-ot-yad-che-ne-vie-reshihte-spora-za-imeto.html", "text": "В хода на парламентарна сесия в понеделник, македонският премиер Зоран Заев заяви, че опозицията ще се пукне от яд, че не е решила спора за името с Гърция, докато е била на власт и че не е вкарала Македония в ЕС и НАТО. Министър-председателят е уверен, че всичко, което е направил е било в интерес на гражданите и бъдещето на страната, предава  скопското електронно издание „МКД“ . \r\nТези думи на Заев бяха в отговор на заявлението на депутата от основната опозиционна партия ВМРО-ДПМНЕ Кръсто Йовановски, който определи премиера и депутатите от управляващата коалиция като предатели. \r\n„Вие намерихте да говорите за патриотизъм и неморални постъпки. Вземахте пари от мен за хазарт, а днес говорите за патриотизъм. Вие, които задължихте Македония с 5 милиарда евро. Цялата ваша нищожност показва какъв характер сте. Вие, които съсипахте Македония, ще говорите за ценности и държавност. С всички аморални аспекти вие дръзвате да говорите нелепици и да обиждате. Независимо какъв актьор сте, това не ви дава правото да говорите такива неща. Вие инжектирате омраза в народа“, заяви Заев. \r\nПревод и редакция:", "date": "2018.07.02", "title": "Зоран Заев към опозицията: Ще се пукнете от яд, че не вие решихте спора за името"}
{"url": "http://www.focus-news.net/news/2018/07/02/2540933/sliven-opasnost-ot-padashti-kamani-ima-po-patya-sliven-ichera-gradets.html", "text": "Интензивен е трафикът в областта, съобщиха от  Областно пътно управление . Затворени за тежки автомобили над 10 т. са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението в участъка от с.Мокрен до кръстовище Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.07.02", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/07/02/2540930/blagoevgrad-okrazhnata-prokuratura-protestira-prisadata-na-emil-parvanov-embaka.html", "text": "Окръжна прокуратура – Благоевград изготви протест срещу осъдителната присъда на Е.П. (на 39 години) за умишлено убийство, съобщиха от пресцентъра на  Апелативна прокуратура - София .  \r\nПрестъпното деяние е било извършено от него около 13:30 ч. на 26 юни 2015 г., на новостроящ се обект „магистрала Струма“, ЛОТ-4, в близост до с. Левуново, община Сандански. Чрез нанасяне на удар с камък по главата, подсъдимият умишлено умъртвил Н.Ч. (на 47 години).  \r\nНа 29 юни 2018 г. състав на Благоевградския окръжен съд e признал за виновен подсъдимия П. и му е наложил наказание от дванадесет години „лишаване от свобода“ при първоначален „строг“ режим на изтърпяване, като го е оправдал по повдигнатото му обвинение, че убийството е било извършено по хулигански подбуди.  \r\nСъдът е осъдил Е.П. да заплати обезщетения на близките на пострадалия за причинените им неимуществени вреди, ведно със законните лихви.  \r\nПрокуратурата счита наложеното на подсъдимия наказание за несправедливо, поради което изготви протест пред Софийския апелативен съд. Посочва се, че престъпното деяние е било извършено от него по хулигански подбуди и се прави искане за изменение на присъдата като се увеличи размера на наказанието до двадесет години „лишаване от свобода“. Протестира се и мярката за неотклонение на Е.П., която въпреки постановената осъдителна присъда остава „подписка“, като съдът е преценил, че не е налице реална опасност той да се укрие.", "date": "2018.07.02", "title": "Благоевград: Окръжната прокуратура протестира присъдата на Емил Първанов - Ембака"}
{"url": "http://www.focus-news.net/news/2018/07/02/2540935/targovishte-zapochvat-arheologicheskite-razkopki-na-rannovizantiyskiya-i-srednovekovniya-grad-misionis.html", "text": "От днес започват археологическите разкопки на ранновизантийския и средновековния град Мисионис. Това каза пред  Радио „Фокус“- Шумен  археологът Ангел Конаклиев от Регионален исторически музей - Търговище. В първите дни се извърша почистване на терена от храсти и треви. Тази година ще се работи южно, северно и западно от Базилика №2 в ранновизантийската крепост на Мисионис. Една от основните задачи е разкриване на двора на Базилика №2. „Там се намира  кръщелната или т.нар. баптистерий, в който са покръствани новоприетите в християнството, най-вероятно в началото на съществуване на базиликата, а именно средата на 5 век. Нашата цел ще бъде съоръжението да бъде  експонирано, с изграждане на покритие, което ще го предпазва от лошото влияние на атмосферните условия и в същото време ще е видимо от посетителите“, коментира Конаклиев. Той отбеляза, че ще продължи работа по проучване на архитектурата в ранновизантийската крепост. „Това са сгради, административни и военни постройки. На север от Базилика №2 не е работено въобще, тепърва предстои този район да бъде проучен“, заяви археологът. Теренът на разкопките тази година надхвърля 400 кв.м. Ангел Конаклиев посочи, че проучванията ще продължат 50 работни дни, финансирането е около 150 000 лв., от които 100 000 лв. от държавата, 30 000 лв. от бюджета на община Търговище и около 20 000 лв. от спонсори. „Работата на терен ще бъде съсредоточена в ранновизантийската крепост, която е играла ролята на цитадела на късносредновековния град, който се е намирал тук“, уточни Конаклиев. \r\nИвелина ИВАНОВА", "date": "2018.07.02", "title": "Търговище: Започват археологическите разкопки на ранновизантийския и средновековния град Мисионис"}
{"url": "http://www.focus-news.net/news/2018/07/02/2540932/burgas-gradat-e-domakin-na-mezhdunarodnoto-matematichesko-sastezanie-bimc-2018.html", "text": "Успех на всички състезатели и отбори. Пожелавам ви повече приятелства, създаване на много нови контакти и да покажете най-доброто в математическата наука. Това заяви кметът Димитър Николов преди да открие престижното Международно математическо състезание - BIMC` 2018, чийто домакин за втори път е Бургас, съобщиха от пресцентъра на  Община Бургас . \r\nИзискана церемония, представяща българския фолклор и традиции, посрещна участниците и ръководители на отборите в Летния театър. Гостите преминаха под арки от цветя преди да заемат своите места. Участниците се представиха на сцената с флаговете и носиите на своите държави. \r\nПриветствие към състезателите отправи и председателят на Изпълнителния комитет на Международното математическо състезание д-р Вен-Хсиен Сун: \"Това е вторият път, когато това състезание се провежда в Европа и заслугата за това е на кмета на Бургас г-н Димитър Николов. Създадохте условия за участниците от над 30 държави да се наслаждават на Бургас, на богатата му история, местната храна, вашето културно наследство, топлите и сърдечни хора\". \r\nПоздрави и пожелания за успех към участниците поднесе и зам.-министърът на образованието проф. Иван Димов. \"Приемете предизвикателствата на една от най-древните науки - математиката, което ще допринесе за вашето развитие като мислещи и знаещи млади хора, подготвени за света на технологиите, в който живеем и най-вече като пълноценни граждани на света\", се казва още в поздравителния адрес на министъра на образованието Красимир Вълчев, прочетен от неговия заместник. \r\n\"Излел е Дельо хайдутин\" и химнът на Република България, изпълнен от хор \"Трепетлика\" към Центъра за подкрепа на личностното развитие с ръководител Пепа Запрянова, впечатлиха силно пъстрата аудитория в Летния театър. \r\nТанцьори от ПФА \"Странджа\" изненадаха гостите с атрактивен кукерски танц с мечове, а кулминация на откриването бяха 30-те чана, със звъна на които официалните гости дадоха символичен старт на математическото състезание. \r\nМатематическото състезание ще се проведе за втори път в Бургас, след успешното домакинство през 2013-та година, което бе и първо извън пределите на Азия, от създаването му. Тази година общият брой на отборите-участници е 167. 19 от тях са от България, а 4 - от Бургас. \r\nСъщинското състезание ще се проведе на 3-ти юли в сградата на ППМГ \"Акад. Никола Обрешков\" и ОУ \"Александър Георгиев Коджакафалията\". След това 300 млади математици от Тайван, Канада, Филипините и България ще участват в атрактивна надпревара за нареждане на пъзели от 15.00 часа пред Експо център \"Флора\". \r\nОрганизатори на BIMC` 2018 са Община Бургас, ППМГ \"Акад. Никола Обрешков\", МОН, РУО-Бургас, Институтът по математика и информатика към БАН и Съюзът на математиците в България, под патронажа на еврокомисаря на Република България Мария Габриел.", "date": "2018.07.02", "title": "Бургас: Градът е домакин на Международното математическо състезание BIMC` 2018"}
{"url": "http://www.focus-news.net/news/2018/07/02/2540934/nezavisen-makedoniya-vladimir-putin-pristiga-v-belgrad-s-tankove-i-raketi.html", "text": "За четвърти път през последните петнадесет години руският президент Владимир Путин ще бъде на официално посещение в Сърбия. На 1 ноември той ще присъства на големия военен парад в Белград по повод 100-годишнината от края на Първата световна война. При това, както твърдят сръбските вестници, той ще докара със себе си тридесет съвременни танка Т-72 и модернизирани бронирани машини за пехотата, които ще бъдат подарък за сръбската армия, а още по-важно – и мощната система за противовъздушна отбрана „Панцир“, която ще бъде продадена на правителството в Белград по „преференциални“ цени. Става дума за система за отбрана от самолети и крилати ракети, която разполага с 12 противовъздушни ракети и две автоматични оръдия и която може да стреля по четири цели едновременно, отстоящи на разстояние от 1,2 до 20 километра, пише  скопското електронно издание „Независен“ . \r\n„Ще бъдем единствената страна в региона, която разполага с толкова мощно оръжие“, заяви сръбският военен експерт Мирослав Лазански. \r\nНезависимо от това, че главната тема на разговорите, според сведенията, ще бъде диалогът Белград – Прищина, между редовете може да се прочете, че посещението на Путин на Балканите е реакция на американската военна помощ за Хърватия, както и на почти сигурното присъединяване на Македония към НАТО в хода на следващата година, коментира „Независен“. Говорителят на Кремъл Дмитрий Песков заяви, че евентуално членство в Алианса е суверенно решение на Скопие, а Москва цени и иска да продължи добрите отношения с Македония. \r\n„Но, що се отнася до приближаването на НАТО и неговата инфраструктура към нашите граници, позицията на Москва по този въпрос е ясна и в нея не се е променило нищо“, заяви Песков. \r\nМакедонското издание припомня, че преди три месеца македонската и руската дипломации са имали неразбирателства, които са довели до изгонване на един дипломат от руското посолство в Скопие, който е излязъл извън своите правомощия. Скандалът, както пише „Независен“, избухна покрай солидаризирането на Македония с Великобритания във връзка със случая „Скрипал“. Тогава руският посланик заяви, че няма страната му няма нищо против членството на Македония в НАТО, но подчерта, че в случай на военен конфликт между Русия и Алианса страната ще бъде легитимна цел на Москва. \r\n„Въпреки всичко, не мисля, че Русия иска да изпрати послание на НАТО чрез Сърбия, а непосредствено и на Македония. Сърбия не е точка, която може да повлияе пряко на сигурността на Русия, а когато тя иска да изпрати послание, го прави в съседните си страни“, заяви генерал Благоя Марковски. \r\nТой смята, че имайки предвид аспирациите на Сърбия за членство в Европейския Съюз, но и заявения военен неутралитет, Русия се опитва да използва шанса си да затвърди своите позиции на Балканите. \r\nПревод и редакция:", "date": "2018.07.02", "title": "„Независен“ (Македония): Владимир Путин пристига в Белград с танкове и ракети"}
{"url": "http://www.focus-news.net/news/2018/07/02/2540909/plovdiv-baseynova-direktsiya-zayavi-gotovnost-za-prioritetno-razglezhdane-na-investitsionni-predlozheniya-za-pochistvane-na-rechnite-legla-v-obshtina-sadovo.html", "text": "Директорът на Басейнова дирекция „Източнобеломорски район“ инж. Цветелина Кънева заяви готовността на дирекцията за приоритетно разглеждане на инвестиционни предложения за почистване на речните легла в община Садово. Това съобщиха за  Радио „Фокус”- Пловдив  от пресцентъра на дирекцията. Днес тя се е срещнала с кмета на община Садово Димитър Здравков. Срещата е имала за цел координация между двете институции във връзка с изпълнението на мерките, предвидени в Плана за управление на риска от наводнения на „Източнобеломорски район“. Община Садово попада в район със значителен потенциален риск от наводнения, за който са предвидени набор от мерки. \r\nБасейнова дирекция „Източнобеломорски район“ ще продължи да осъществява непрекъсната комуникация с отговорните институции за изпълнението на мерките, заложени в Плана за управление на риска от наводнения.", "date": "2018.07.02", "title": "Пловдив: Басейнова дирекция заяви готовност за приоритетно разглеждане на инвестиционни предложения за почистване на речните легла в община Садово"}
{"url": "http://www.focus-news.net/news/2018/07/02/2540931/gd-granichna-politsiya-intenziven-e-trafikat-za-leki-avtomobili-v-dvete-posoki-na-gkpp-kalotina-i-na-izhod-za-tovarni-na-gkpp-kulata-gkpp-makaza-i-gkpp-kapitan-andreevo.html", "text": "На българо-сръбската граница на ГКПП \"Калотина\" трафикът е интензивен на вход и изход за леки автомобили. Това съобщиха от пресцентъра на  ГД \"Гранична полиция\" . На българо-гръцката граница на ГКПП \"Кулата\" и ГКПП \"Маказа\" трафикът е интензивен на изход за товарни автомобили. На българо-турската граница на ГКПП \"Капитан Андреево\" трафикът е интензивен също на изход за товарни автомобили. \r\nНа българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.07.02", "title": "ГД \"Гранична полиция\": Интензивен е трафикът за леки автомобили в двете посоки на ГКПП \"Калотина\" и на изход за товарни на ГКПП \"Кулата\", ГКПП \"Маказа\" и ГКПП \"Капитан Андреево\""}
{"url": "http://www.focus-news.net/news/2018/07/02/2540936/sofiya-lek-avtomobil-se-e-zapalil-na-bul-slivnitsa-nyama-postradali.html", "text": "Лек автомобил се е запалил на бул. „Сливница“. Това съобщиха за  Агенция „Фокус“  от пресцентъра на МВР. Таблото на колата се е възпламенило най-вероятно по технически причини. Огънят веднага е бил загасен. Сигналът е подаден към 17.30 часа. При инцидента няма пострадали.", "date": "2018.07.02", "title": "София: Лек автомобил се е запалил на бул. „Сливница“, няма пострадали"}
{"url": "http://www.focus-news.net/news/2018/07/02/2540937/zaharinka-bilyanova-sobstvenik-na-punkt-za-izkupuvane-na-gabi-sled-obilnite-dazhdove-v-smolyan-ima-mnogo-gabi-no-povecheto-sa-s-nisko-kachestvo.html", "text": "След обилните дъждове в Смолян има много гъби, но повечето са с ниско качество. Това каза за  Радио „Фокус“ – Смолян  Захаринка Билянова – собственик на пункт за изкупуване на гъби. Тя отбеляза, че има много гъби в горите край Смолян, но те са с много високо съдържание на вода и затова и цените през почивните дни са били много ниски. Манатарка първо качество се изкупува за 5 лв./кг, пачи крак широколистен – 2,50 лв. и иглолистен за 6 лв. за килограм. Билянова изрази надежда ниските изкупни цени да са временни и да са само за няколко дни. Обичайно манатарката в Смолян се изкупува на 9-10 лв./кг, припомни тя. \r\nСлед проливните дъждове в Родопите има много гъби. „Сега в гората има всичко – печурка, сърнела, режийка, пачи край, манатарка, челядинка, дори тръгват и есенните гъби. Масово има и отровни гъби в гората, защото дъждовете изкараха всичко“, посочи Билянова. \r\nТя препоръчва на хората да внимават при брането на гъби и ако се съмняват дали някоя от тях е отровна да я слагат на отделно място. В пунктовете се правят консултации и които са отровни, веднага се изхвърлят. „Хората се страхуват. Има и местни хора, и туристи, които берат гъби за собствена консумация и идват при нас с молба да проверим дали стават за ядене. Винаги им помагаме и тези, които не са ядливи се изхвърлят. Дори аз като не съм на 100 % сигурна за някоя гъба, също я хвърлям, защото последиците от отровните гъби са фатални“, каза още Билянова. \r\nНели ГЕРГЬОВСКА", "date": "2018.07.02", "title": "Захаринка Билянова, собственик на пункт за изкупуване на гъби: След обилните дъждове в Смолян има много гъби, но повечето са с ниско качество"}
{"url": "http://www.focus-news.net/news/2018/07/02/2540940/varna-sastezanie-za-hora-s-uvrezhdaniya-s-invalidni-kolichki-shte-se-provede-v-dolni-chiflik.html", "text": "Състезание за хора с увреждания с инвалидни колички ще се проведе на 24 август в град Долни чифлик край Варна. Това съобщиха за  Радио „Фокус“ – Варна  от пресцентъра на Община Долни Чифлик. Участие в състезанието могат да вземат хора, както с рингови, така и с акумулаторни колички, а етапите ще са два – за майсторско каране и за бързина. При майсторското каране участниците трябва да изминат разстоянието от 100 метра, минавайки зигзагообразно през конуси, а в етапа по бързина времето на всеки участник ще се измерва с хронометър. Събитието се провежда под патронажа на кмета на община Долни чифлик Красимира Анастасова.", "date": "2018.07.02", "title": "Варна: Състезание за хора с увреждания с инвалидни колички ще се проведе в Долни чифлик"}
{"url": "http://www.focus-news.net/news/2018/07/02/2540942/sport-braziliya-pobedi-meksiko-s-20-i-se-klasira-za-chetvartfinalite-na-mondiala-v-rusiya.html", "text": "На стадион „Космос Арена“ в Самара, Бразилия победи Мексико с 2:0 и се класира за четвъртфиналите на Мондиала в Русия. Головете отбелязаха през второто полувреме Неймар в 51-ата минута и Роберто Фирмино две минути преди края. Бразилия е един от малкото фаворити за купата, който остана в надпреварата. Германия, Аржентина и Испания вече си заминаха от руския Мондиал. \r\nДвубоят в Самара определи Бразилия за четвъртфиналист на Мондиал 2018-а, който ще чака победителя от мача Белгия – Япония, от 21:00 часа тази вечер в Ростов.", "date": "2018.07.02", "title": "Спорт: Бразилия победи Мексико с 2:0 и се класира за четвъртфиналите на Мондиала в Русия"}
{"url": "http://www.focus-news.net/news/2018/07/02/2540939/blagoevgrad-zemetresenie-s-magnitud-26-po-skalata-na-rihter-e-registrirano-kray-simitli.html", "text": "Слабо земетресение е регистрирано край Симитли. Това сочи справка на сайта на  Националния институт по геофизика, геодезия и география  към БАН. Трусът е с магнитуд 2,6 по скалата на Рихтер и е регистриран към 17.15 часа. Дълбочината му е 15,4 км.", "date": "2018.07.02", "title": "Благоевград: Земетресение с магнитуд 2,6 по скалата на Рихтер е регистрирано край Симитли"}
{"url": "http://www.focus-news.net/news/2018/07/02/2540943/ana-mpa-dzhefri-payet-privetstva-stapkite-kam-realizatsiya-gazoviya-interkonektor-mezhdu-balgariya-i-gartsiya.html", "text": "Посланикът на САЩ в Атина Джефри Пайет приветства подписаните миналата седмица споразумения за построяване на газопровод между България и Гърция, предава  гръцката информационна агенция АНА-МПА . \r\n„Важно и добре дошло развитие в светлината на усилията за увеличаване на диверсификацията на източниците и пътищата за доставка на натурален газ на европейския пазар. Това допълва също планирания плаващ терминал за втечнен газ в Александрупулис“, заяви Пайет чрез съобщение в социалната мрежа „Туитър“. \r\nГръцката агенция припомня, че миналата седмица в София бяха подписани споразумения във връзка с построяването на „Интерконектора Гърция – България“ (ИГБ). \r\nОсвен това, продължава АНА-МПА, между ИГБ и ТАП (Трансадриатическия газопровод) беше подписан договор за сътрудничеството и свързване на двата газопровода, а акционерите в компаниите, осъществяващи проектите, излязоха със съвместна декларация, в която потвърждават намерението си да преминат към строителството на инсталациите. \r\nДопълнително, между Българският енергиен холдинг (БЕХ) и Европейската инвестиционна банка (ЕИБ) бе подписан Меморандум за разбирателство относно реализация на проекта за ИГБ. Документът предвижда отпускането на преференциален кредит за финансиране на строителството с използване на държавни гаранции от страна на България (очаква се около 110 милиона евро) и е важна стъпка към реализацията на проекта. \r\nПревод и редакция:", "date": "2018.07.02", "title": "АНА-МПА: Джефри Пайет приветства стъпките към реализация газовия интерконектор между България и Гърция"}
{"url": "http://www.focus-news.net/news/2018/07/02/2540941/pregled-na-mezhdunarodnite-novini-do-19-chasa-agentsiya-fokus.html", "text": "Представители на Йордания ще пътуват до Москва във вторник с намерение да молят Кремъл да съдейства за примирие в Югоизточна Сирия, което, според външният министър на близкоизточната страна Айман Сафади, ще способства за завръщането на десетки хиляди бежанци по домовете им, предава  Reuters . \r\nВ хода на посещението си в Москва, Сафади ще проведе официални разговори с колегата си Сергей Лавров в сряда. \r\nАмериканската агенция уточнява, че това се случва заради провежданата от сирийското правителство военна офанзива в югоизточната провинция Дераа, която трябва да прекрати окупацията на региона от различните „умерени“ и радикални групировки. \r\nСъгласно публикуваните в понеделник данни на ООН, настъпателната операция е довела до бягството на най-малко 270 хиляди души от района на бойните действия, като повечето от тях са се насочили към границите на Йордания и Израел. \r\n„Очаквам откровен разговор за това как да се стигне възможно най-бързо до примирие“, заяви Сафади, като подчерта, че Русия е основната страна при взимането на каквото и да е решение. \r\n„Събитията на бойното поле се развиват със светкавична бързина и се надявам, че срещата ще доведе до по-голямо разбирателство и ходове в посока към разрешаване на кризата и предотвратяване на повече разрушения“, добави дипломатът. \r\n*** За четвърти път през последните петнадесет години руският президент Владимир Путин ще бъде на официално посещение в Сърбия. На 1 ноември той ще присъства на големия военен парад в Белград по повод 100-годишнината от края на Първата световна война. При това, както твърдят сръбските вестници, той ще докара със себе си тридесет съвременни танка Т-72 и модернизирани бронирани машини за пехотата, които ще бъдат подарък за сръбската армия, а още по-важно – и мощната система за противовъздушна отбрана „Панцир“, която ще бъде продадена на правителството в Белград по „преференциални“ цени. Става дума за система за отбрана от самолети и крилати ракети, която разполага с 12 противовъздушни ракети и две автоматични оръдия и която може да стреля по четири цели едновременно, отстоящи на разстояние от 1,2 до 20 километра, пише  скопското електронно издание „Независен“ . \r\n„Ще бъдем единствената страна в региона, която разполага с толкова мощно оръжие“, заяви сръбският военен експерт Мирослав Лазански. \r\nНезависимо от това, че главната тема на разговорите, според сведенията, ще бъде диалогът Белград – Прищина, между редовете може да се прочете, че посещението на Путин на Балканите е реакция на американската военна помощ за Хърватия, както и на почти сигурното присъединяване на Македония към НАТО в хода на следващата година, коментира „Независен“. Говорителят на Кремъл Дмитрий Песков заяви, че евентуално членство в Алианса е суверенно решение на Скопие, а Москва цени и иска да продължи добрите отношения с Македония. \r\n„Но, що се отнася до приближаването на НАТО и неговата инфраструктура към нашите граници, позицията на Москва по този въпрос е ясна и в нея не се е променило нищо“, заяви Песков. \r\nМакедонското издание припомня, че преди три месеца македонската и руската дипломации са имали неразбирателства, които са довели до изгонване на един дипломат от руското посолство в Скопие, който е излязъл извън своите правомощия. Скандалът, както пише „Независен“, избухна покрай солидаризирането на Македония с Великобритания във връзка със случая „Скрипал“. Тогава руският посланик заяви, че няма страната му няма нищо против членството на Македония в НАТО, но подчерта, че в случай на военен конфликт между Русия и Алианса страната ще бъде легитимна цел на Москва. \r\n„Въпреки всичко, не мисля, че Русия иска да изпрати послание на НАТО чрез Сърбия, а непосредствено и на Македония. Сърбия не е точка, която може да повлияе пряко на сигурността на Русия, а когато тя иска да изпрати послание, го прави в съседните си страни“, заяви генерал Благоя Марковски. \r\nТой смята, че имайки предвид аспирациите на Сърбия за членство в Европейския Съюз, но и заявения военен неутралитет, Русия се опитва да използва шанса си да затвърди своите позиции на Балканите. \r\n***  Повече от хиляда мигранти и бежанци са се удавили в Средиземно море през тази година, при опит да преминат от Либия в Европа, като през последните дни прекарването на хората е ставало по-прибързано заради очакваните мерки на Европейския съюз, съобщава Международната организация по миграцията (МОМ), пише  електронното издание на турския вестник Yeni Safak . \r\nСамо през последните няколко дни са загинали 204 души, защото са били качени на несигурни плавателни съдове от трафикантите. 103 от тях са се удавили при корабокрушение в петък, а още много други са загинали при спукване на надуваема лодка източно от либийската столица Триполи, но при този инцидент са оцелели 41 души, пише турското издание. \r\n„Има притеснително увеличение на смъртните случаи край либийския бряг“, заяви ръководителят на мисията на МОМ в Либия Отман Белбеиси чрез съобщение. „Трафикантите се възползват от отчаянието сред мигрантите, които искат да стигнат до Европа преди Европа да постави повече препятствия за преминаването през Средиземно море“. \r\nГоворителят на МОМ Леонард Дойл заяви, че увеличаването на потока през последните дни може да се дължи на други фактори, като например, подходящите климатични условия и края на Рамадана. \r\n„Но също така, мисля че навсякъде по света става ясно, че Европейския съюз започва да се справя по-добре с процеса, така че може би трафикантите се опитват да получат максимална изгода, докато могат. Те винаги поставят изгодата пред сигурността“, продължи представителят на МОМ. \r\n***  След провеждането на кризисното заседание на Съюза (ХДС/ХСС) е взето решение в късните часове на деня да бъде организирана спешна среща на върха на партиите от управляващата в Берлин голяма коалиция, предава германският телевизионен канал  ZDF . Съответната информация бе потвърдена от фракционният лидер на Съюза (ХДС/ХСС) Фолкер Каудер. Мястото на провеждане на срещата все още не се уточнява, но се очаква тя да започне в 22 часа местно време (23 часа българско време). \r\nНа фона на ескалацията на спора между двете „сестрински“ партии от Съюза (ХДС/ХСС) Германската социалдемократическа партия (ГСДП) призова за свикването на спешна среща на върха на партньорите от голямата коалиция. „Ще обсъдим бъдещето на правителството“, поясни председателят на германските социалдемократи Андреа Налес, като подчерта, че партията настоява срещата да бъде организирана до края на деня. От ГСДП бяха категорични, че ще работят за запазването на управляващата коалиция.  \r\nГСДП се намеси в спора между Християндемократическия съюз (ХДС) и Християнсоциалния съюз (ХСС) за бежанците, като представи план от пет точки за промяна на политиката в областта на убежището. До този момент социалдемократите запазваха мълчание с аргумента, че спорът между ХДС и ХСС е вътрешен и най-вече, че разрешаването му е спешно за Германия.  \r\nНо в понеделник ГСДП изложи плана си за излизане от кризата. В документа партията подкрепя позицията на канцлера Ангела Меркел, която отхвърли разрешаването на проблема с мигрантите на национално ниво – подход, за който настоява федералният министър на вътрешните работи и лидер на ХСС Хорст Зеехофер. „Искаме да действаме с Европа, а не срещу нея“, се казва с документа на ГСДП.  \r\nПартията се ангажира със зачитането на основното право на убежище, с имиграционния закон (договорен в коалиционното споразумение) и се застъпва за бързото интегриране на признатите бежанци. \r\n„Тези, които нямат основания за защита, трябва да бъдат върнати в родината им или в сигурна трета страна\", категорични са социалдемократите. Принципът на правовата държава трябва да се прилагат последователно. Планираните центрове за бежанци в държавите от ЕС и в Африка „не трябва да се превръщат в затворени съоръжения\", се казва още в документа. \r\n***  Президентът на Турция Реджеп Таийп Ердоган ще посети турците киприоти в Северна Никозия на 9 юли, което ще е първата му задгранична визита след победата на президентските избори в Турция на 24 юни, пише  електронното издание на гръцкия вестник Kathimerini . \r\nЕрдоган, който ще се качи на самолета веднага след церемонията по полагането на клетва като държавен глава, трябва да пристигне в Асполат (Миа Милия) в Северна Никозия, където ще присъства на церемонията по откриването на джамията Хала Султан, съгласно информацията от турската новинарска агенция ДХА. \r\n***  На фона на ескалацията на спора между двете „сестрински“ партии от Съюза (ХДС/ХСС) Германската социалдемократическа партия (ГСДП) призова за свикването на спешна среща на върха на партньорите от голямата коалиция, съобщава националният ежедневник  Die Frankfurter Allgemeine Zeitung . \r\n„Ще обсъдим бъдещето на правителството“, заяви председателят на германските социалдемократи Андреа Налес, като поясни, че партията настоява срещата да бъде организирана до края на деня. От ГСДП са категорични, че ще работят за запазването на управляващата коалиция.  \r\nПо-рано в понеделник ГСДП се намеси в спора между Християндемократическия съюз (ХДС) и Християнсоциалния съюз (ХСС) за бежанците, като представи план от пет точки за промяна на политиката в областта на убежището. До този момент социалдемократите запазваха мълчание с аргумента, че спорът между ХДС и ХСС е вътрешен и най-вече, че разрешаването му е спешно за Германия.  \r\nНо в понеделник ГСДП изложи плана си за излизане от кризата. В документа партията подкрепя позицията на канцлера Ангела Меркел, която отхвърли разрешаването на проблема с мигрантите на национално ниво – подход, за който настоява федералният министър на вътрешните работи и лидер на ХСС Хорст Зеехофер. „Искаме да действаме с Европа, а не срещу нея“, се казва с документа на ГСДП.  \r\nПартията се ангажира със зачитането на основното право на убежище, с имиграционния закон (договорен в коалиционното споразумение) и се застъпва за бързото интегриране на признатите бежанци. \r\n„Тези, които нямат основания за защита, трябва да бъдат върнати в родината им или в сигурна трета страна\", категорични са социалдемократите. Принципът на правовата държава трябва да се прилагат последователно. Планираните центрове за бежанци в държавите от ЕС и в Африка „не трябва да се превръщат в затворени съоръжения\", се казва още в документа. \r\n***  Европейският съюз предприе правни действия срещу Полша заради спорната реформа на Върховния съд, която управляващите във Варшава приеха по-рано, предава  AFP .  \r\n„Предвид липсата на напредък и предстоящото прилагане на новите правила за пенсиониране за съдиите от ВС, Комисията реши да задейства процедурата спешно\", заяви говорителят на ЕК Маргаритис Схинас пред репортери. \r\nКъм момента други подробности не се съобщават. \r\n***  Считано от понеделник, 2 юли 2018 г., граничната полиция в Бавария възстановява своята работа за гарантиране на сигурността по границата на най-голямата федерална провинция в Германия, съобщава  Die Sueddeutsche Zeitung , най-тиражираният вестник в страната. \r\nБаварският министър-председател Маркус Зьодер потвърди информацията, като същевременно допълни, че регионалната гранична охрана трябва да има същите правомощия като тези на федералната германска полиция. Същевременно вътрешният министър на Мюнхен Йоахим Херман увери, че границата с Австрия не е затворена. Подобна мярка не се обсъжда, категоричен бе Херман.  \r\nПолицейският съюз вече разкритикува плановете на баварското правителство. Паралелната работа на федерална полиция и баварска гранична охрана може да доведе до осъществяването на двойни проверки на преминаващите в граничния район и да създаде хаос, предупредиха от съюза. \r\nПо-късно днес ще се състои ключовата среща между председателите на двете „сестрински“ партии ХДС и ХСС – Ангела Меркел и Хорст Зеехофер, на която ще бъде направен последен опит за постигане на компромис за бежанската политика.  \r\nОчаква се разговорите да вземат участие и други водещи политици от двете партии – кои обаче засега не се уточнява. Ясно е обаче, че от изхода на срещата зависи политическото бъдеще на Зеехофер, който увери, че ще се оттегли от поста си на федерален министър на вътрешните работи на Германия, ако не бъде постигнато решение на спора между ХДС и ХСС. \r\nСъщевременно баварският министър-председател Маркус Зьодер демонстрира готовността на Мюнхен за постигането на компромис с цел излизане от кризата, която поставя под въпрос не само бъдещето на Съюза (ХДС/ХСС), но и на управляващата в Берлин голяма коалиция. \r\n***", "date": "2018.07.02", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/07/02/2540944/shumen-ekspertite-na-riosv-sa-se-pogrizhili-za-12-bedstvashti-ptitsi-na-teritoriyata-na-oblastite-shumen-i-targovishte-prez-yuni.html", "text": "Експертите на Регионална инспекция по околната среда и водите (РИОСВ) – Шумен се погрижиха за 12 бедстващи птици на територията на областите Шумен и Търговище в рамките на месец юни, съобщиха от  екоинспекцията . Те са изпратени за лечение и доотглеждане в Спасителния център за диви животни „Зелени Балкани“ в Стара Загора. Голяма част от птиците са млади екземпляри, паднали от гнездата при летните бури или при първи опити за летене. Най-много са птици от видовете бял щъркел и домашна кукумявка. На електронния сайт на РИОСВ – Шумен е публикувана информация за необходимите действия при намиране на бедстваща птица.", "date": "2018.07.02", "title": "Шумен: Експертите на РИОСВ са се погрижили за 12 бедстващи птици на територията на областите Шумен и Търговище през юни"}
{"url": "http://www.focus-news.net/news/2018/07/02/2540946/sliven-v-regionalna-biblioteka-sava-dobroplodni-otvarya-vrati-tvorcheska-rabotilnitsa-lyato-v-bibliotekata.html", "text": "В Регионална библиотека „Сава Доброплодни” – Сливен отваря врати творческа работилница „Лято в библиотеката”, съобщиха от  културната институция . По традиция Лятната работилница се провежда през месец юли. В нея могат да се включат деца на възраст от 7 до 10г. – читатели на библиотеката. В рамките на програмата, всеки ден от 9.00 до 10.00 ч., ще се провежда забавен „час по четене”, в който ще се четат откъси от книги на популярни и обичани български и чужди детски автори, а от 10.00 ч. до 12.00 ч., децата могат да се включат в тематично занимание по избор. И тази година част от заниманията са подчинени на темата „По следите на времето” и предлагат вълнуващи пътешествия в историята, бита, нравите, обичаите и традициите на Сливен. Целта е малчуганите да опознаят Сливен чрез интересни презентации, разкази, беседи, филми и посещения на архитектурни и исторически паметници и на природни обекти. Чрез интересни презентации и творчески занимания децата ще се запознаят и с литературната история на Сливен и нейните най-ярки представители: Добри Чинтулов, Елисавета Багряна, Станка Пенчева, Константин Константинов, Надя Неделина, Банчо Банов, Петя Александрова и др. \r\n18 юли ще бъде посветен на Васил Левски. Чрез интересни презентации децата ще се запознаят с живота и делото на великия българин и ще поднесат цветя на паметника му. \r\nВ програмата на творческата работилница са включени и теми, свързани с книгоиздаването и историята на книгата, с приятелството и етиката в отношенията, с растителния и животинския свят и тяхното опазване, както и любимите на децата теми за света на динозаврите, за пиратите – разбойници, но и ловци на приключения, за загадъчния свят на фантастичните същества и др. \r\nПо традиция децата ще се запознаят и с магията на театъра, с различни техники при изработването на театрални кукли, с професията на актьора и режисьора. Те сами ще подготвят и в края на работилницата ще представят свое театрално представление. \r\nСпециално място е отделено и на темата: „Среща с модерните технологии”, като програмирането ще бъде представено като забавно приключение. Ще бъде проведено и обучение по програмиране с робота Финч. \r\nЗнанията си, получени в тематичните занимания от програмата на лятната работилница, посветени на историята на гр.Сливен, децата ще проверят в специално подготевена електронна игра. \r\nВ практическите занимания децата ще рисуват, апликират, моделират, ще усвоят и редица практически умения като изработване на театрални кукли, оригами, маски, амулети, книгоразделители, картички, магически атрибути, ще се забавляват, ще намерят нови приятели. \r\nРаботилницата ще завърши на 31 юли с „Парад на талантите”.", "date": "2018.07.02", "title": "Сливен: В Регионална библиотека „Сава Доброплодни” отваря врати творческа работилница „Лято в библиотеката”"}
{"url": "http://www.focus-news.net/news/2018/07/02/2540947/burgas-goryala-e-pshenichna-niva-na-vhoda-na-grada.html", "text": "Горяла е пшенична нива на входа на града. Това съобщиха за  Радио „Фокус“-Бургас  от пресцентъра на ОДМВР-Бургас. Пшеничната нива се намира в района на голям магазин за играчки на входа на града. Пожарът вече е потушен от една кола на ГД „Пожарна безопасност и защита на населението“ (ПБЗН). Изгорели се около 5-6 декара.", "date": "2018.07.02", "title": "Бургас: Горяла е пшенична нива на входа на града"}
{"url": "http://www.focus-news.net/news/2018/07/02/2540949/poslanikat-na-sasht-v-sarbiya-dialogat-belgrad-prishtina-tryabva-da-vleze-v-intenzivna-faza.html", "text": "Посланикът на САЩ в Сърбия Кайл Скот заяви, че диалогът Белград – Прищина трябва да влезе в интензивна фаза. Той изрази надежда, че може да се стигне до компромис до края на годината, предава  македонската агенция „Макфакс“ . \r\nВ интервю пред РТС дипломатът каза, че е наясно, че нито Белград, нито Прищина ще получат всичко, което искат, но двете страни трябва да стигнат до компромис. \r\n„Важен е този диалог, който се води от Европейския съюз. Мисля, че трябва да се премине към по-интензивна фаза и се надявам, че ще се постигне компромис, може би тази година“, заяви Скот. \r\nПревод и редакция:", "date": "2018.07.02", "title": "Посланикът на САЩ в Сърбия: Диалогът Белград – Прищина трябва да влезе в интензивна фаза"}
{"url": "http://www.focus-news.net/news/2018/07/02/2540951/fotoizlozhba-predstavyashta-baku-prez-pogleda-na-hudozhnichkata-i-fotograf-tanya-uzunova-shte-bade-otkrita-na-6-yuli-v-stolitsata.html", "text": "По случай 100-годишнината от създаването на Азербайджанската демократична република Посолството на Азербайджан в България и Столична община организират фотоизложба на открито “Баку – хармонията между древното и модерното\". Церемонията по откриването ще се състои на 6 юли (петък) от 18.00 часа на Моста на влюбените близо до НДК, София. Това съобщиха от пресцентъра на  Посолството на Азербайджан в България . Изложбата представя пред българската публика красотата на столицата на Азербайджан, през погледа на Таня Узунова, талантлива българска художничка и фотограф, както и нейната история и културно разнообразие. \r\nБаку, един от най-красивите градове в света, се намира на границата на Европа и Азия. Градът на ветровете е метафоричното наименование на Баку, най-вече, защото е ветровито през по-голямата част от годината. Произлиза от древното име на тази местност: (Бадкубе, буквално „ураганни ветрове“). Има два вида вятър, типични за Баку: студен и груб „хазри“ и мек и нежен „гилавар“. Първият се асоциира с твърдост, докато вторият се свързва с добрина, като заедно образуват важна верига в азербайджанската митология и вярвания, свързана с вечната борба на Доброто и Злото.  \r\nОт древни времена хората обитават град Баку и полуостров Абшерон. Това е свързано с географското разположение на Баку на кръстопът на миграция и търговски маршрути от север на юг и от запад на изток („Пътят на коприната“), неговия климат и енергийни ресурси и гориво, наречено нафта. Първата в света офшорна платформа, Нефт Дашларъ, се намира близо до Баку. Баку заслужено получава похвали като перлата на Каспийско море. Това е най-големият търговски, културен и научен център в Кавказкия регион, най-голямото пристанище на Каспийско море и една от най-красивите столици в Евразия с жива градска култура, модерност и красота. \r\nИзложбата ще предостави отлична възможност на българското общество и да опознаят и заобичат столицата на Азербайджан - Баку, град с древна история и богато културно наследство. \r\nИзложбата ще продължи до 20 юли.", "date": "2018.07.02", "title": "Фотоизложба, представяща Баку през погледа на художничката и фотограф Таня Узунова, ще бъде открита на 6 юли в столицата"}
{"url": "http://www.focus-news.net/news/2018/07/02/2540948/nimh-utre-shte-bade-predimno-slanchevo-no-sled-obyad-na-mnogo-mesta-shte-prevali-i-pregarmi.html", "text": "Преди полунощ на места в северозападните райони от страната все още ще превалява, но след полунощ валежите ще спрат, облачността ще се разкъса и над цялата страна ще е предимно ясно и почти тихо. Утре ще бъде предимно слънчево. След обяд ще се развива купеста и купесто-дъждовна облачност и на много места ще превали и прегърми. По-значителни ще са явленията в припланинските райони, там има условия и за градушки. Ще бъде почти тихо, но по време на развитието на купесто-дъждовната облачност вятърът ще се усилва и ще бъде променлив по-посока. Максималните температури ще са предимно между 27° и 32°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Мартин Славчев. \r\nАтмосферното налягане ще се понижи и ще се доближи до средното за месеца. \r\nПо Черноморието ще бъде предимно слънчево. След обяд по северното крайбрежие ще има временни увеличения на облачността и на отделни места там ще превали. След обяд ще духа до умерен югоизточен вятър. Максималните температури ще са 24 - 27°, малко по-високи от температурата на морската вода. Вълнението на морето ще е около 2 бала. \r\nПреди обяд в планините ще бъде предимно слънчево, но след обяд ще се развива купесто-дъждовна облачност. Ще има валежи, гръмотевици и временно усилване на вятъра. Има условия и за градушки.  \r\nЩе духа до умерен западен вятър. Максималната температура на височина 1200 метра ще е около 22°, на 2000 метра - около 16°. \r\nПрез следващите дни времето ще остане неустойчиво. Ще има и слънчеви часове, но и развитие на купеста и купесто-дъждовна облачност. На места в различни райони ще има краткотрайни валежи и гръмотевични бури, възможни са и градушки. С малки колебания, дневните температури най-често ще са между 25° и 30°.", "date": "2018.07.02", "title": "НИМХ: Утре ще бъде предимно слънчево, но след обяд на много места ще превали и прегърми"}
{"url": "http://www.focus-news.net/news/2018/07/02/2540938/reuters-yordaniya-shte-moli-rusiya-za-primirie-v-yuzhna-siriya.html", "text": "Представители на Йордания ще пътуват до Москва във вторник с намерение да молят Кремъл да съдейства за примирие в Югоизточна Сирия, което, според външният министър на близкоизточната страна Айман Сафади, ще способства за завръщането на десетки хиляди бежанци по домовете им, предава  Reuters . \r\nВ хода на посещението си в Москва, Сафади ще проведе официални разговори с колегата си Сергей Лавров в сряда. \r\nАмериканската агенция уточнява, че това се случва заради провежданата от сирийското правителство военна офанзива в югоизточната провинция Дераа, която трябва да прекрати окупацията на региона от различните „умерени“ и радикални групировки. \r\nСъгласно публикуваните в понеделник данни на ООН, настъпателната операция е довела до бягството на най-малко 270 хиляди души от района на бойните действия, като повечето от тях са се насочили към границите на Йордания и Израел. \r\n„Очаквам откровен разговор за това как да се стигне възможно най-бързо до примирие“, заяви Сафади, като подчерта, че Русия е основната страна при взимането на каквото и да е решение. \r\n„Събитията на бойното поле се развиват със светкавична бързина и се надявам, че срещата ще доведе до по-голямо разбирателство и ходове в посока към разрешаване на кризата и предотвратяване на повече разрушения“, добави дипломатът. \r\nПревод и редакция:", "date": "2018.07.02", "title": "Reuters: Йордания ще моли Русия за примирие в Южна Сирия"}
{"url": "http://www.focus-news.net/news/2018/07/02/2540952/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-i-deputati-vzeha-uchastie-v-transatlanticheski-parlamentaren-forum-po-razuznavane-i-sigurnost-v-berlin.html", "text": "Председателят на Комисията по вътрешна сигурност и обществен ред Цветан Цветанов и народни представители взеха участие в трансатлантически парламентарен форум по разузнаване и сигурност в Берлин. Това съобщиха от пресцентъра на  Народното събрание . Форумът се проведе в Европейската зала Паул-Льобе-Хаус в германската столица, като негови домакини бяха конгресменът Робърт Питингер и членът на Германския Бундестаг Йоханес Зеле. Целта на събитието, което събра на едно място представители на националните парламенти на ЕС и на Конгреса на САЩ, бе да предостави информация за актуалната обстановка в света и за бъдещи перспективи по критични теми в глобален план.  \r\nФорумът се проведе в 6 панела, които бяха посветени на противодействието на прането на пари, на финансирането на тероризма, на укриването на данъчните системи, на кражбата на идентичност, на трафика на хора и на корупцията. Обсъждаха се още изкуственият интелект, публично-частните партньорства, нововъзникващите заплахи и ответни им реакции, както и нововъзникващите пазари, развиващи се държави и съвместната работа с неправителствения сектор.  \r\nПредседателят на Комисията по вътрешна сигурност и обществен ред Цветан Цветанов благодари на конгресмена Робърт Питингер за приноса му към добрите отношения на интерпарламентарно ниво между Конгреса на САЩ и националните парламенти в Европа в сектор „Сигурност“. „Днешният трансатлантически форум осигури допълнителна добавена стойност за всички участващи парламентаристи и конгресмени, защото темите на него засегнаха всички предизвикателства пред законодателната власт, както и в работата на правоохранителните служби“, сподели Цветанов. В рамките на събитието той връчи на конгресмен Питингер символа на българския парламент и на Българското председателство на Съвета на ЕС.  \r\nВодената от Цветан Цветанов делегация включва председателя на ПГ на ДПС и член на комисиите по вътрешна сигурност и обществен ред и за контрол над службите за сигурност, прилагането и използването на специалните разузнавателни средства Мустафа Карадайъ, председателя на Комисията за контрол над службите за сигурност, прилагането и използването на специалните разузнавателни средства Димитър Лазаров, члена на Комисията за контрол над службите за сигурност Филип Попов и заместник-председателя на ПГ на „Обединени патриоти“ и заместник- председател на Комисията за контрол над службите за сигурност Валентин Касабов.", "date": "2018.07.02", "title": "Председателят на Комисията по вътрешна сигурност и обществен ред Цветан Цветанов и депутати взеха участие в трансатлантически парламентарен форум по разузнаване и сигурност в Берлин"}
{"url": "http://www.focus-news.net/news/2018/07/02/2540953/stara-zagora-edinayset-dobrovoltsi-ot-pet-darzhavi-rabotyat-v-kazanlak-po-organiziraneto-na-eko-festival.html", "text": "За осма поредна година Младежки център за развитие „Взаимопомощ“ организира Еко фестивал, като за разлика от предишни години той ще се проведе в Казанлък, в района на парк „Тюлбето“, каза за  Радио „Фокус“  Мария Славова, председател на Младежки център за развитие „Взаимопомощ“. Тя поясни, че Община Казанлък е асоцииран партньор на сдружението в реализацията на този екологичен проект. Основният фокус на фестивала е почистване на територии в града, предимно на парк „Тюлбето“ и около Стара река. В рамките на фестивала ще се проведат различни ателиета, огнено шоу и концерти. \r\nВ ежегодната организация на фестивала се включват доброволци от различни държави. В момента в Казанлък има 11 доброволци от пет държави, като тяхната роля е да разпространят идеята за фестивала, както и да провокират местната общност за проблемите на екологията. По време на престоя си в Казанлък те споделят и опит какво се прави в техните държави по въпроса за опазване на околната среда. Свои презентации на тази тема те изнесоха в някои от училищата в община Казанлък. \r\nДнес доброволците получиха специални дипломи от Община Казанлък за принос в организацията на Еко фестивала.  \r\nНачалото на Еко фестивала е поставено през 2011 година с две доброволки от Латвия и САЩ, които правят първото му издание без каквото и да е финансиране. „Решихме, че това е много добра идея и продължихме техния опит. И затова всяка година в Казанлък пристигат доброволци от Европейска доброволческа служба по програма „Еразъм +“, като тази година проектът ни се казва „Дълбоки корени“ и е с продължителност две години. Равносметката е, че има интерес от международните доброволци към Казанлък по екологични проекти, на тях им е интересно да видят какво се случва в Източна Европа по отношение на околната среда“, поясни Мария Славова. \r\nСлавяна ГАЙДАРОВА", "date": "2018.07.02", "title": "Стара Загора: Единайсет доброволци от пет държави работят в Казанлък по организирането на Еко фестивал"}
{"url": "http://www.focus-news.net/news/2018/07/02/2540955/silistra-za-28-mi-pat-v-grada-shte-se-provede-festivalat-utreshniyat-mir-zapochva-s-dneshnoto-priyatelstvo.html", "text": "За 28-ми път в Силистра ще се проведе фестивалът „Утрешният мир започва с днешното приятелство“. Това съобщиха от  Община Силистра . Тази година международното участие е от Украйна, Грузия, Полша и Македония. Българските и чуждестранните участници са носители на престижни награди от национални и международни конкурси. Всички жители и гости на града ще могат да се насладят на невероятните, запомнящи се представления на децата всяка вечер на сцената на площад „Свобода“. Атракция са и дефилетата през централната градска част, които дават възможност за близки срещи между участниците и публиката. Едно от най-големите предимства на фестивала е създаването на приятелства между деца от различни култури. За целта в Дунавския парк ще се организират ателиета за изучаване на народните танци на участниците. Официалното откриване на тридневния фестивал е предвидено от 17.30 часа на 3 юли на площад „Свобода“.", "date": "2018.07.02", "title": "Силистра: За 28-ми път в града ще се проведе фестивалът „Утрешният мир започва с днешното приятелство“"}
{"url": "http://www.focus-news.net/news/2018/07/02/2540954/washington-examiner-chovek-na-al-kayda-e-planiral-da-vzrivi-bomba-v-klivland-na-4-yuli-fbr-go-arestuva.html", "text": "Федералното бюро за разследване (ФБР) е арестувало мъж, планирал да взриви бомба в хода на тържествата по случай 4 юли в центъра на Кливланд, съобщиха от ФБР в понеделник, пише  американското електронно издание Washington Examiner . \r\nДеметрий Натанаел Питс е задържан в неделя, след като се е срещнал с агент под прикритие на ФБР, съобщи директорът на областната централа на силовата структура Стивън Антони. \r\nПитс, известен още като Абдур Рахум Рафик, е разкрил принадлежността си към „Ал Кайда“ в хода на срещата, на която също е изразил желание да участва в терористичен акт на националния празник на САЩ 4 юли. Той е разкрил още, че иска да убива военни и полицейски служители и техните семейства, както и други служители на органите на реда, твърдят от ФБР. \r\nСлужбата е започнала да наблюдава Рафик миналата година заради засечени съобщения с социалните мрежи, описани от Антъни като „притеснителни“. \r\nВ хода на разговора с агента под прикритие, човекът на „Ал Кайда“ е заявил“ „Казах си, че празникът им наближава. Четвърти юли. Денят на независимостта. Какво ще ги удари право в сърцето? Взрив. Бомба. Взривяване на парада по случай 4 юли“, е заявил Питс, съгласно цитата на Антъни. \r\nСпоред ФБР, Рафик е изявил желание „да реже глави и ръце“ на американски военни. Той вече е провел разузнаване в центъра на Кливланд и е определил местата, където може да паркира микробус, натоварен с експлозиви.  \r\nПитс е говорил също и за бъдеща атака във Филаделфия, където е живял по-рано, продължават с разкритията от ФБР. \r\nОчаква се човекът на „Ал Кайда“ да бъде изправен пред съда в понеделник. Обвинен е в еднократен опит да осигури материална подкрепа за чуждестранна терористична организация, което може да му донесе до 20 години лишаване от свобода. \r\nПревод и редакция:", "date": "2018.07.02", "title": "Washington Examiner: Човек на „Ал Кайда“ е планирал да взриви бомба в Кливланд на 4 юли, ФБР го арестува"}
{"url": "http://www.focus-news.net/news/2018/07/02/2540956/predstoyashti-mezhdunarodni-sabitiya-za-3-yuli-agentsiya-fokus.html", "text": "*** Проблематичните за ЕС реформи в полската правосъдна система влизат в сила и около една трета от съдиите в местния Върховен съд може да бъдат принудени да подадат оставка \r\n*** Президентът на Франция Еманюел Макрон ще посети Нигерия \r\n*** Агенцията по човешките права на ООН обсъжда ситуацията в ДР Конго \r\n*** Продължава офанзивата на сирийските правителствени сили срещу групировките в югозападната част на страната \r\n***", "date": "2018.07.02", "title": "Предстоящи международни събития за 3 юли ( Агенция „Фокус“ )"}
{"url": "http://www.focus-news.net/news/2018/07/02/2540950/tass-rusiya-initsiira-targovski-spor-sas-sasht-v-sto-za-mitata-varhu-stomanata-i-aluminiya.html", "text": "Русия се обърна в Световната търговска организация (СТО) с молба за провеждане на консултации със САЩ за увеличените мита върху вноса на стомана и алуминий, съобщиха в понеделник от пресслужбата на СТО, като поясниха, че подобно искане означава официално иницииране на търговски спор, предава  ТАСС . \r\n„Руската Федерация поиска консултации по спора със САЩ в СТО, във връзка с американските мита върху определени вносни продукти от стомана и алуминий“, гласи съобщението. „Тази молба бе разпространена сред членовете на СТО на 2 юли“. \r\nПревод и редакция:", "date": "2018.07.02", "title": "ТАСС: Русия инициира търговски спор със САЩ в СТО за митата върху стоманата и алуминия"}
{"url": "http://www.focus-news.net/news/2018/07/02/2540977/d-r-sotir-ivanov-im-petrich-organiziraneto-na-posterni-izlozhbi-v-gradska-sreda-za-nas-veche-e-neshto-kato-traditsiya.html", "text": "Организирането на постерни изложби в градска среда за нас вече е нещо като традиция. Това каза за  Радио „Фокус“-Пирин  д-р Сотир Иванов, директор на Исторически музей-Петрич. Той посочи, че много често правят такива изложби, защото по съвсем различен начин хората възприемат музейната експозиция, когато е в градска среда. „Когато влезете в музея вече има специално усещане и определена атмосфера с витрините, с ходовата линия, с всички онези принципи, чрез които българската музеология се развива от Освобождението до днес. Но когато един предмет – постер или интерактивна дейност е в градска среда, тя провокира съвсем различна емоция и съвсем различна комуникация с културата. Аз мисля, че и двете страни са много важни и един музей трябва да присъства, както със своята класическа музейна експозиция, така и в градска среда, за да може да предизвика една непрекъсната комуникация между културата, която съхраняваме и обществото, към което тя е предназначена“, коментира д-р Иванов. По думите му Исторически музей-Петрич бележи нарастване на туристическия поток с около 40% на годишна база, като според него целият този интерес едва ли би бил постигнат, ако разчитат само на класическата музейна експозиция и на традиционната музейна публика. Той добави, че през 2014 година за първи път са организирали такава постерна изложба по повод 1000 години от управлението на цар Самуил, като ефектът тогава е бил огромен и вече може би през 3 месеца успяват да предложат такава изложба, която се приема добре от публиката. \r\nНатали СТЕФАНОВА", "date": "2018.07.02", "title": "Д-р Сотир Иванов, ИМ-Петрич: Организирането на постерни изложби в градска среда за нас вече е нещо като традиция"}
{"url": "http://www.focus-news.net/news/2018/07/02/2540974/zaharinka-bilyanova-sobstvenik-na-punkt-za-izkupuvane-na-gabi-klimatat-v-rodopite-se-promenya-i-gabite-prez-poslednite-godini-namalyavat.html", "text": "Диворастящите гъби в горите край Смолян намаляват през последните години. Това каза за  Радио „Фокус“ – Смолян  Захаринка Билянова – собственик на пункт за изкупуване на гъби. По думите ѝ количествата като цяло са намалели, а факторите за това са много. „Намесата на човека – изсичането на горите, неправилно бране на гъби, са част от причините за намалелите количества гъби. Климатът в Родопите също се е промени – април беше много топъл, а юни – дъждовен и студен. Всичко това води до намаляване на гъбите в региона – няма ги онези големи количества, които се купуваха навремето“, поясни Билянова. Тя допълни, че промяната на климата в Смолян е факт, тъй като през последните години тук се раждат череши, грозде и всякакви други плодове, докато преди години са се отглеждали само високопланински култури. \r\nТя уточни, че през последните години няма и много гъбари. „През юли и август има, но те са хора, които са в отпуск и чрез бране на гъби изкарват допълнителен доход. Редовните гъбари в Смолян са все по-малко, но въпреки това се надяваме, че летният сезон ще е силен и ще има много гъби“, посочи Билянова. Тя уточни, че гъбите от Смолян и региона се продават както на вътрешния пазар, така и в Европа и по-специално страните Франция, Италия, Испания и Германия. \r\nНели ГЕРГЬОВСКА", "date": "2018.07.02", "title": "Захаринка Билянова, собственик на пункт за изкупуване на гъби: Климатът в Родопите се променя и гъбите през последните години намаляват"}
{"url": "http://www.focus-news.net/news/2018/07/02/2540979/gabrovo-svetat-na-afrika-predstavya-regionalnata-biblioteka-aprilov-palauzov.html", "text": "Светът на Африка представя Регионалната библиотека „Априлов – Палаузов“. Поводът е Международното десетилетие на хората от африкански произход, което започва през 2015 година и ще продължи до 2024 година. Това каза за  Радио „Фокус“ – Велико Търново  библиотекарят Пламен Генчев. Той поясни, че мероприятието е под егидата на ООН и протича под надслов „Хора от африкански произход – признание, справедливост и развитие“. Целта е да се фокусира вниманието на хората върху проблемите с расизма, расовата дискриминация и ксенофобията. За целта библиотекарят е подготвил онлайн презентация и витрина, подредена в сградата на библиотеката. „Мисля, че Африка е континентът с най-разнообразна култура. Във виртуалната презентация съм включил една препратка към един от африканските дизайнери – Цаки Мохонди Туя, тя е във вид на видео и обяснява неговото творчество, както и това, че той основава първият университет по дизайн в Африка. Другото видео, което съм сложил е на проект, който показва, че в нашия живот всичко е ритъм. Избрал съм го, защото едни от най-известните музикални стилове – блусът и джаза имат именно африкански произход“, обясни още Пламен Генчев. Той допълни, че във витрината има включени 12 библиотечни единици. Част от тях са с енциклопедичен характер и са на английски и немски език. Те включат общ преглед на африканското изкуство. Те представят различни маски, съдове от бита, съоръжения за обработка на текстил, което е един от основните поминъци. Витрината ще остане в Габровската библиотека до края на месец юли. По думите на Генчев, тя ще предизвика сериозен интерес, защото двете култури – африканската и българската, имат доста сходни неща, които ще са атрактивни за посетителите. \r\nЛуиза ТРАНЧЕВА", "date": "2018.07.02", "title": "Габрово: Светът на Африка представя Регионалната библиотека „Априлов – Палаузов“"}
{"url": "http://www.focus-news.net/news/2018/07/02/2540980/kommersant-ukrayna-predstavi-na-rusiya-spisak-za-razmyana-na-grazhdani.html", "text": "Вицепредседателят на Върховната Рада Ирина Геращенко състави списък от 23-ма граждани на Русия, които Киев има готовност да размени за украинци, намиращи се в руски затвори, съобщава руският вестник  \"Коммерсант\" . \r\nОчакванията на Киев са, че наказания в затвори на територията на Руската федерация са точно толкова, колкото са включени в изготвения списък, въпреки че украинските власти не са направили цялостна проверка. Ако размяната бъде осъществена, то тя ще бъде най-мащабната, договорена между Москва и Киев от 2014-та година насам. Адвокатът на няколко от руснаците в списъка Валентин Рибин предупреди обаче, че въпросът не опира единствено до \"желанията на Киев\". \r\nЗа руснаците Киев се надява Москва да върне в страната украински затворници. Имената на някои от руснаците, които фигурират в списъка на Геращенко, вече бяха разпространени в някои медии. Сред тях е Виктор Агеев, задържан на територията на Луганската област и осъден за създаване на терористична групировка. Самият той обаче се определя като ефрейтор от руската армия, докато от Министерството на отбраната на Руската федерация се отрекоха от него, като заявиха, че той е в запас. Двама други руснаци от списъка са Александър Баранов от Крим и Максим Одинцов, които съдът в Украйна обвини в държавна измяна и дезертьорство. Преминавайки в руската армия, двамата - според Киев, \"не са изпълнили заповед за преместване на ново място на служба\". Лариса Чубаров, осъден на 10 г. затвор, украинските медии определиха като \"палач, разстрелял собственоръчно украинци\".  \r\nСрещу 23-мата руски граждани Киев настоява Москва да предаде само шестима украинци. Това са режисьорът Олег Сенцов, обвинен в планирането на терористичен атентат в Крим, анархистът Александър Колченко, журналистът Роман Сущенко, осъден в Русия на 12 г. затвор за шпионаж, Павел Гриб - син на украинския граничар Игор Гриб, проукраинският активист от Крим Владимир Балух и заподозреният за опит за извършване на диверсия Евгений Панов. Последният, по данни на Москва, през 2016 г. е участвал в убийството на представител на Федераланата служба за сигурност и двама руски военни. Престъплението е извършено на границата на Крим и терирорията, контролирана от Киев. \r\nАко размяната се осъществи, тя ще бъде най-мащабната от началото на украинския конфликт, обясняват от редакцията. Тереза Герова", "date": "2018.07.02", "title": "\"Коммерсант\": Украйна представи на Русия списък за размяна на граждани"}
{"url": "http://www.focus-news.net/news/2018/07/02/2540976/afp-noviyat-prezident-na-meksiko-predlozhi-na-donald-tramp-namalyavane-na-migrantskiya-pritok.html", "text": "Новоизбраният президент на Мексико Андрес Мануел Лопес Обрадор обяви в понеделник, че е провел телефонен разговор с президента на САЩ Доналд Тръмп и е предложил намаляване на мигрантския приток към страната му в замяна на американско взаимодействие, предава  AFP . \r\n„Предложих разглеждането на универсално споразумение включващо проекти за развитие, които биха създали работни места в Мексико и по този начин биха намалили миграцията и засилили сигурността. Тонът на разговора беше уважителен и нашите екипи ще проведат разговори“, написа Лопес Обрадор в социалната мрежа „Туитър“. \r\nПрезидентът на САЩ Доналд Тръмп неколкократно заплаши, че иска да построи стена на границата между САЩ и Мексико заради високата нелегална миграция в страната му.  Йонислав Дочев", "date": "2018.07.02", "title": "AFP: Новият президент на Мексико предложи на Доналд Тръмп намаляване на мигрантския приток"}
{"url": "http://www.focus-news.net/news/2018/07/02/2540982/prof-mihail-konstantinov-za-da-ima-zdrava-darzhava-e-neobhodimo-da-ima-zdrava-opozitsiya-a-tya-se-darzhi-neadekvatno.html", "text": "За да има здрава държава е необходимо да има здрава опозиция, а тя се държи неадекватно, каза проф. Михаил Константинов във вечерното обзорно предаване \"Това е България\" по повод вотът на недоверие към кабинета \"Борисов 3\". „Вотът беше изключително лошо подготвен. Самите представителите на БСП казаха, че са силно критични към начин по който се реализира вотът. Да се надяваме, че в бъдеще опозицията ще се държи по по-адекватно и ще повдига теми с които наистина важи. И най-важното, че ще ги отстоява по достоен и аргументиран начин, а не както до сега“, каза той. Проф. Михаил Константинов каза, че до края на годината не очаква да се случи нещо фатално освен, ако не се влоши рязко международното положение. По отношение на политическата обстановка в страната той каза че няма да бъде изненадан, ако се получи напрежение между управляващи и опозиция, което може да се получи от някоя незначителна грешна постъпка от страна на управляващите", "date": "2018.07.02", "title": "Проф. Михаил Константинов: За да има здрава държава е необходимо да има здрава опозиция, а тя се държи неадекватно"}
{"url": "http://www.focus-news.net/news/2018/07/02/2540973/prof-plamen-pavlov-mnogo-predi-smartta-si-bozhidar-dimitrov-beshe-zasluzhil-mnogo-visoka-otsenka-kakto-v-obshtestvoto-taka-i-v-sredite-na-profesionalnite-istoritsi.html", "text": "Много преди нелепата си смърт в неделя, на 1-ви юли, Божидар Димитров беше заслужил много висока обществена оценка и също така много висока оценка в средите на професионалните историци, археолози, познавачи на нашето минало. Това каза в обзора на деня на  Радио „Фокус“  „Това е България“ историкът проф. Пламен Павлов. \r\n\"Божидар беше познат като популизатор на историята, с невероятна енергия, тъй като едва ли има град, градче, голямо селище в България, в което да не е гостувал и да не е оказвал помощ в качеството му на директор на Националния исторически музей. Неговите заслуги за популяризирането на българската история, за въздигане на националната идея са несъмнени. И те са създадени много по-рано от тази злокобна минута на 1 юли 2018г. Не бива да забравяме, че на млади години, но и не само тогава, Божидар Димитров има много сериозни научи приноси. Със своя необичаен живот, като моряк на траулер, като човек с пъстър и екзотичен живот, още като студент е забелязан от водещи имена на българската наука като проф. Николай Генчев, проф. Александър Фол и проф. Васил Гюзелев и започва успешен научен път\", каза още проф. Пламен Павлов. Той напомни приноса на проф. Божидар Димитров за изследване на неизвестни документи в Секретния архив на Ватикана, откриването на историята на Петър Богдан, а книгата му за Богдан остава класическа за българската история от 15-18-ти век.", "date": "2018.07.02", "title": "Проф. Пламен Павлов: Много преди смъртта си, Божидар Димитров беше заслужил много висока оценка както в обществото, така и в средите на професионалните историци"}
{"url": "http://www.focus-news.net/news/2018/07/02/2540975/balgariya-se-preklanya-pred-pametta-na-prof-bozhidar-dimitrov-obzor.html", "text": "На 1 юли 2018 г., на 72-годишна възраст си отиде историкът проф. Божидар Димитров. Той бе дългогодишен директор на Националния исторически музей, голям българин и патриот, автор на десетки книги, посветени на българската история. Редица представители на политическия, обществения и културния живот в страната поднесоха своите съболезнования и \r\nотбелязаха изключителния принос на проф. Димитров за съхраняване на българщината и незабравимата следа, която ще остави делото му в научната и в културната памет на България  .  Държавният глава Румен Радев  изпрати съболезнователно писмо до семейството и близките на проф. Божидар Димитров, в  което президентът подчертава, че незабравимата следа, която той ще остави както в науката и в българския обществен живот, така и с отстояваните от него граждански каузи.  Премиерът Бойко Борисов  изказа своите съболезнования на близките и семейството на проф. Димитров в социалната мрежа „Фейсбук“. „Почивай в мир, приятелю! Поклон!“, написа Борисов. Председателят на Народното събрание Цвета Караянчева  също изказа своите дълбоки съболезнования към семейството и близките на Божидар Димитров. „Напусна ни един забележителен българин, човек със силна харизма, с ярко и неподражаемо присъствие в обществения, научния и политическия живот на страната ни“, отбеляза Караянчева. Тя изрази увереност, че всички българи с дълбока признателност ще помнят всеотдайната и вдъхновена дейност на Божидар Димитров.  \r\n„Неговата личност безспорно заслужава дълбоката признателност на цялото ни общество – за изключителния му принос в развитието на историческата наука, за съхраняването на българската памет и популяризирането на богатото ни културно наследство. Неговото дело, посветено на българската история, на демократичното развитие и напредъка на страната ни, винаги ще бъдат помнени и почитани\", отбеляза още председателят на българския парламент.  \r\n„Загубихме един голям учен, който посвети живота си на каузата на България, загубихме великолепен човек с голямо сърце и широка душа! Поклон пред паметта му!“, заяви председателят на парламентарната Комисия по културата и медиите  Вежди Рашидов .  \r\n„Загубихме един голям българин. Сърдечни съболезнования на семейството и близките на Божидар Димитров. Почивай в мир, приятелю“, каза от своя страна заместник-председателят на ГЕРБ и председател на ПГ на партията  Цветан Цветанов . \r\n„С голяма болка научих новината, че един невероятен човек – непримиримият българин, човекът, за когото Отечество, национална гордост и участие във всички въпроси на съвремието и бъдещето на България не бяха лишени от съдържание, а изпълнени с реална дейност (\"По делата ще ги познаеш, Господи!\") си отиде. Дълбок поклон пред паметта на проф. Божидар Димитров“, каза  проф. Иван Гаврилов , началник на торакална клиника в Университетска специализирана болница за активно лечение по онкология ЕАД, София. Кметът на Бургас Димитър Николов  заяви, че Божидар Димитров безспорно е една от големите фигури на българското съвремие и липсата му дълго ще тежи. „Българската наука загуби уникален ум, а Бургас един от най-силните си застъпници. Аз загубих приятел. Но след него остава много: написани книги, построени и възстановени църкви и паметници, не на последно място – приповдигнатото самочувствие на българина, че сме народ с история, но и с бъдеще“, каза кметът Николов. \r\nОт  НФСБ  също поднесоха своите съболезнования. „Божидар Димитров посвети не само научната си дейност, но и живота си на каузата България. Като учен той има своя безспорен и изключително ценен принос в развитието на българската историческа наука“ се посочва в съболезнователния адрес на партията. Божидар Димитров беше не само учен, но и много талантлив и сладкодумен популяризатор на историята и пламенен патриот. Той знаеше че Историята е не само наука, но и култура и душевност, национално наследство и богатство, средство за възпитание, въздигане и сплотяване на народите. И именно в това той виждаше своята мисия като учен, общественик, публицист, директор на НИМ, посочват от НФСБ. „Напусна ни един голям българин. Но неговото дело и неговата кауза ще пребъдат!“, с тези  думи завършва съболезнователният адрес на НФСБ. Колективът на Националния исторически музей  отбелязаха, че са имали изключителния шанс и привилегията да работят години наред под ръководството на този уважаван, всепризнат и много продуктивен учен, отдаден всецяло на любимата си история и на своя музей. „С изумителната си работоспособност, с професионалната си упоритост и находчивост той участва активно в създаването, в укрепването и в утвърждаването на НИМ като най-представителната и най-авторитетната музейна институция в България, с престижно име у нас и в чужбина“, споделят колегите му от НИМ. „От този свят внезапно си отиде изключителен учен, историк, преподавател, ръководител, публицист, който завинаги ще остане в научната и в културната памет на България“, допълват още те. Историкът проф. Пламен Павлов  заяви пред Радио „Фокус“, че много преди смъртта си, Божидар Димитров вече е бил заслужил висока оценка, както в професионалните среди на историците, така и в обществото. \"Божидар беше много повече познат, като популизатор на историята с невероятна енергия, тъй като едва ли има град, градче, голямо селище в България в което да не е гостувал и да е оказвал помощ в качеството му на директор на Национален Историческия Музей“, посочи той. Според него заслугите на проф. Димитров за популяризирането на българската история за въздигане на националната идея са несъмнени.  Поклонението пред тялото на проф. Божидар Димитров ще е на 4 юли 2018 г. (сряда) от 10.00 до 16.00 часа в Националния исторически музей.", "date": "2018.07.02", "title": "България се прекланя пред паметта на проф. Божидар Димитров (ОБЗОР)"}
{"url": "http://www.focus-news.net/news/2018/07/02/2540985/sport-belgiya-pobedi-yaponiya-s-32-s-gol-v-dobavenoto-vreme.html", "text": "На стадион „Ростов Арена“ Белгия победи Япония с 3:2 с гол в добавеното време. След нулево равенство на полувремето Япония поведе с два гола след почивката. Треньорът на Белгия Роберто Мартинес вкара в игра Маруан Фелайни, който изравни за 2:2, а Насер Шадли отбеляза гола на победата за Япония в 94-ата минута. \r\nТака на четвъртфиналите Япония ще играе срещу Бразилия на 6 юли от 21:00 часа в Казан.", "date": "2018.07.02", "title": "Спорт: Белгия победи Япония с 3:2 с гол в добавеното време"}
{"url": "http://www.focus-news.net/news/2018/07/02/2540981/tehran-times-prekratyavaneto-na-iranskiya-petrolen-iznos-e-ilyuziya-spored-vitseprezidenta-na-stranata.html", "text": "Първият вицепрезидент на Иран Ешак Джахангири заяви в понеделник, че страната му може да контрира задаващите се американски санкции, отбелязвайки че хората в Белия дом, които смятат че могат да прекратят иранския петролен износ, живеят в „илюзия“, пише иранското електронно издание  Tehran Times . \r\nИран ще приложи разнообразни методи, за да осуети санкциите на САЩ, поясни Джахангири по време на среща с икономически екип на правителството. \r\n„Продължаването на петролния износ е символ на победа срещу санкциите на САЩ и се надявам, че ще видим тази велика победа чрез плана на министерството на петрола“, заяви вицепрезидентът. \r\n„Ще докажем, че американското искане за прекратяване на износа на петрола на Иран е илюзия“, допълни той. \r\nДжахангири заяви, че от голямо значение е продължаващият внос на стоки, по време на периода на санкции. Той отбеляза и че „уязвимите“ социални слоеве трябва да бъдат подпомогнати след повторното налагане на санкциите от САЩ.  Йонислав Дочев", "date": "2018.07.02", "title": "Tehran Times: Прекратяването на иранския петролен износ е илюзия, според вицепрезидента на страната"}
{"url": "http://www.focus-news.net/news/2018/07/02/2540983/tass-hds-i-hss-sa-blizo-do-kompromis-po-migratsiyata.html", "text": "Представителите на Християндемократическия съюз (ХДС) и Християнсоциалния съюз (ХСС), които в момента провеждат кризисна среща в Берлин, са близо до постигане на компромис по въпроса с миграцията, съобщава германският вестник „Bild“, позовавайки се на свои източници запознати с хода на преговорите, предава  ТАСС . \r\nСпоред вестника, вътрешният министър Хорст Зеехофер е склонен да остане в правителството, ако бъде постигнат компромис. \r\nПо-рано в понеделник той заплаши с оставка, ако канцлерът Ангела Меркел не склони на неговите условия за противодействие на нелегалната имиграция в Германия.  Йонислав Дочев", "date": "2018.07.02", "title": "ТАСС: ХДС и ХСС са близо до компромис по миграцията"}
{"url": "http://www.focus-news.net/news/2018/07/02/2540945/avtobusnite-prevozvachi-predlagat-konfederatsiya-da-obedinyava-patnicheskiya-transporten-bransh-obzor.html", "text": "Автобусните превозвачи (Национално сдружение на автобусните превозвачи в България, Браншови съюз за стопанска инициатива в транспорта, Национален съюз на превозвачите, Корпорация на автомобилните превозвачи в България и браншови организации в пътническия транспорт) предлагат националните сдружения в пътническия транспортен сектор да се обединят в Конфедерация. Изпълнителният директор на Национално сдружение на автобусните превозвачи в България Ивайло Константинов обясни, че Конфедерацията ще бъде с реципрочност в управлението, с ротационен принцип в ръководството. В нея ще членуват само сдружения, а фирмите, които не членуват в такива ще имат възможност да си учредят. От бранша настояват в Закона за автомобилните превози да бъде дефинирано понятието национално представителна организация. По повод тиражирани в медии твърдения за личностна война в бранша, Ивайло Константинов посочи, че няма амбиции да ръководи бъдещата Конфедерация. Според него в случая не става дума за междуличностен и междубраншов конфликт, а за това, че някой иска много пари и контрол върху един бранш. \r\nНа 3 юли автобусните превозвачи официално ще уведомят премиера Бойко Борисов за намерението си за обединение под формата на Конфедерация. Те се срещнаха с него на 25 юни, в деня, в който протестираха срещу Закона за създаване на автомобилна камара. Тогава Бойко Борисов призова браншът да се обедини и разпореди спорният законопроект да бъде оттеглен. Автобусните превозвачи прекратиха протестите, защото изтеглянето на текстовете беше основното им искане. \r\nТе заявиха, че с предложението си за Конфедерация, не искат да се обединяват с товарните превозвачи. „Навсякъде в Европа няма нищо общо между автобусния и товарния бранш. В момента се опитваме да смесим олио с оцет, което няма как да стане“, коментира Ивайло Константинов. Решението за създаване на Конфедерация е взето на среща на 28 юни, на която са били поканени и БАСАТ и Съюза на международните превозвачи. Те обаче не са присъствали и още стоят зад искането си браншът да се обедини със закон. Председателят на Браншовия съюз за стопанска инициатива в транспорта Магдалена Милтенова посочи, че на транспортния бранш е необходима регламентация на представителността чрез действащите сега закони, не чрез създаването на нов закон. „Къде остава принципът на доброволното сдружаване, когато създадем закон? Къде остават принципите на ЕС, за социалния диалог?“, попита тя. Магдалена Милтенова заяви, че автобусните превозвачи не искат да контролират бранша, а да работят достойно и по правилата. \r\nНа 4 юли Съюзът на международните превозвачи и Българската асоциация на сдруженията на автомобилните превозвачи ще протестират в подкрепа на Закона за автомобилна камара. Протестът е с насрочено начало в 11.00 часа, като не предвижда затваряне на пътища и блокиране на движението. По повод протеста Ивайло Константинов посочи: „Много държа да има протест, да видя колко фирми ще излязат. Говоря колко фирми ще излязат, а не колко автобуса или камиона. Тогава ще се преброим“. „Ако колегите ще протестират против това, че няма да ги правим богати със закон, а трябва да работят, за да забогатеят, моите уважения към тях, но да се потрудят“, коментира Магдалена Милтенова. Автобусните превозвачи се обявиха и против Мобилния пакет 2, който според тях ще доведе до сериозни финансови щети за държавата. Те уточниха, че в категоричната позиция против имат пълно единомислие с министъра на транспорта и с евродепутатите.  \r\nБиляна ИВАНОВА", "date": "2018.07.02", "title": "Автобусните превозвачи предлагат Конфедерация да обединява пътническия транспортен бранш (ОБЗОР)"}
{"url": "http://www.focus-news.net/news/2018/07/02/2540987/sputnik-mayk-pompeo-shte-poseti-severna-koreya-na-5-yuli.html", "text": "Държавният секретар на САЩ Майк Помпео ще замине за Северна Корея на 5 юли, съобщиха от Белия дом в понеделник, предава  Sputnik . \r\n„За да продължи с важната задача на ядреното разоръжаване на Корейския полуостров, държавният секретар (на САЩ) Майк Помпео ще замине за Северна Корея на 5 юли, за да се срещне със севернокорейския лидер и неговия екип“, заяви говорителят на Белия дом Сара Сандърс. \r\nТова ще бъде третото посещение на Помпео в страната. Първите две бяха през април и май месец тази година. \r\nОт Белия дом подчертаха, че продължават да постигат прогрес по въпроса с ядреното разоръжаване на Северна Корея.  Йонислав Дочев", "date": "2018.07.02", "title": "Sputnik: Майк Помпео ще посети Северна Корея на 5 юли"}
{"url": "http://www.focus-news.net/news/2018/07/02/2540986/afp-angela-merkel-i-horst-zeehofer-sa-postignali-sporazumenie-v-migrantskiya-spor.html", "text": "Канцлерът на Германия Ангела Меркел и министърът на вътрешните работи Хорст Зеехофер са постигнали споразумение в спора за мигрантите, съобщава  AFP . \r\nЗеехофер заяви след срещата, че няма да подава оставка и потвърди, че споразумение е сключено. \"Постигнахме споразумение след много интензивни разговори\", бяха думите му. \r\nПо-рано в понеделник вътрешният министър заплаши, че ще подаде оставка, ако Меркел не изпълни условията му за справяне с нелегалната миграция в страната.  Йонислав Дочев", "date": "2018.07.02", "title": "AFP: Ангела Меркел и Хорст Зеехофер са постигнали споразумение в мигрантския спор"}
{"url": "http://www.focus-news.net/news/2018/07/02/2540988/der-spiegel-horst-zeehofer-i-angela-merkel-se-sporazumyaha-za-sazdavaneto-na-tranzitni-tsentrove-na-germansko-avstriyskata-granitsa.html", "text": "След среща, продължила по-малко от час, председателят на Християнсоциалния съюз (ХСС) и федерален министър на вътрешните работи на Германия Хорст Зеехофер и Ангела Меркел, канцлер на ФРГ и лидер на Християндемократическия съюз (ХДС) постигнаха пробив в преговорите за промяна на бежанската политика, пише водещото издание  Der Spiegel . \r\n\"Споразумяхме се\", бе краткият коментар на Зеехофер след срещата в Берлин с германския канцлер.  \r\nКъм настоящия момент параметрите на постигнатата сделка все още са неясни, но вече се разбра, че лидерите на двете сестрински партии са се договорили за създаването на транзитни центрове на германско-австрийската граница. В тях ще бъдат настанявани мигрантите, които вече са регистрирани в други държави от Европейския съюз. Така те няма да бъдат връщани обратно в страните, където са били приети първоначално, но и няма да бъдат допускани във вътрешността на Германия. От тези центрове мигрантите все пак ще бъдат изпращани обратно в страните от Общността, в които са регистрирани.   Тереза Герова", "date": "2018.07.02", "title": "Der Spiegel: Хорст Зеехофер и Ангела Меркел се споразумяха за създаването на транзитни центрове на германско-австрийската граница"}
{"url": "http://www.focus-news.net/news/2018/07/02/2540978/gerb-i-obedineni-patrioti-predlagat-d-r-decho-dechev-za-upravitel-na-nzok.html", "text": "Парламентарните групи на ГЕРБ и „Обединени патриоти“ са внесли в деловодството на Народното събрание кандидатурата на д-р Дечо Петров Дечев за управител на НЗОК. Това показва справка на сайта на  парламента . В мотивите си вносителите са посочили, че доктор Дечо Дечев има над 37 години професионален опит в системата на здравеопазването, включително в управлението на Националната здравноосигурителна каса и в сферата на управлението на лечебни заведения за болнична помощ. Доктор Дечев отговаря на изискванията за заемане на длъжността управител на НЗОК, определени в чл. 19, ал. 3, т. 2 от Закона за здравното осигуряване за професионален опит в областта на управлението на здравеопазването. Според ГЕРБ и „Обединени патриоти\" д-р Дечо Дечев има необходимите качества да бъде успешен управител на Националната здравноосигурителна каса, както и да работи в интерес на повишаването на общественото доверие към здравноосигурителния фонд и в полза на всички граждани на Република България. \r\nКандидатът ще бъде изслушан и кандидатурата му ще бъде гласувана в Комисията по здравеопазване, както и в пленарната зала на Народното събрание.  Д-р Дечо Дечев е завършил висше образование с образователно квалификационна стенен „Магистър\" в Медицинска академия-София и е с придобита медицинска специалност „Ушно-носно-гърлени болести\" През 2010 I с придобил магистърска степен по специалност „Мениджмънт на здравните грижи\" Владее английски и руски език. \r\nЗапочва работа като завеждащ УНГ кабинет в общинската болница в град Ихтиман, продължава като лекар в Окръжна болница-София н в МВР болница. От 1995 г. до 1997 г. е работил в Министерството на здравеопазването като началник на Отдел „Лекарствена политика\". От 2004 г. до 2008 Р. е бил последователно заместник -директор на НЗОК и член на Управителния съвет на НЗОК. От м. август 2008 г. до настоящия момент е крагко прекъсване, е директор на УМБАЛ \"Св. Иван Рилски\" гр. София, която е една от държавните болници без просрочени задължения и с положителен финансов резултат.  \r\nДоктор Дечев е преминал редица обучения в сферата на управление на болничната система и формиране на здравна политика .", "date": "2018.07.02", "title": "ГЕРБ и „Обединени патриоти“ предлагат д-р Дечо Дечев за управител на НЗОК"}
{"url": "http://www.focus-news.net/news/2018/07/02/2540984/anadolu-agency-turskata-armiya-e-izvarshila-osmiya-krag-ot-patruliraneto-na-manbidzh.html", "text": "В понеделник турската армия е завършила осмия кръг от патрулирането си в северния сирийски град Манбидж, предава  Anadolu Agency . \r\nПатрулирането на града е част от сделката между Турция и САЩ за прочистването на Манбидж от терористи от сирийското крило на Кюрдската работническа партия (ПКК). \r\nВ съобщение, публикувано на официалния им профил в „Туитър“, от генералния щаб на турската армия информират, че силите на двете страни са извършили отделни координирани патрулирания между района, освободен от турската операция „Ефратски щит“ и Манбидж. \r\nПървите патрули на турски и американски военнослужещи започнаха на 18 юни.  Йонислав Дочев", "date": "2018.07.02", "title": "Anadolu Agency: Турската армия е извършила осмия кръг от патрулирането на Манбидж"}
