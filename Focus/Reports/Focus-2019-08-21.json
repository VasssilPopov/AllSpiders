{"url": "http://www.focus-news.net/news/2019/08/21/2691392/smolyan-obshtina-zlatograd-zakupi-spetsializirani-avtomobili-za-gasene-na-gorski-pozhari.html", "text": "Община Златоград закупи две специализирани превозни средства, необходими при гасене на горски пожари в трудно достъпни трансгранични местности в рамките на проект „Защита на биоразнообразието в НАТУРА 2000 и други защитени територии от природни бедствия чрез сертифицирана мрежа за трансгранично образование, обучение и подкрепа на доброволци за гражданска защита въз основа на иновативни и нови технологии” с акроним eOUTLAND, финансиран по програма за Трансгранично сътрудничество ИНТЕРРЕГ V-A Гърция – България 2014-2020г. Това съобщиха от  Община Златоград . \r\nЕдното превозно средство е специализиран автомобил лек тип (пикап) – Toyota Hilux за гасене на горски пожари, който е оборудван с мобилна система с високо налягане за пожарогасене с вода и пенообразувател, състояща се от автономен двигател с вътрешно горене, помпа, резервоар за вода и пенообразувател, тръбопроводи, шланг за високо налягане, навит на макара. Мобилната система е защитена със закрита покривна конструкция тип „Хардтоп“. \r\nВторото превозно средство е многоцелева машина за висока проходимост, специално конструирана за експлоатация в труднодостъпни райони – ATV. Многоцелевата машина разполага с ремарке, вериги за сняг и лебедка, с възможност за теглене на минимум 1550 кг товар. \r\nСпециализираният автомобил и многоцелевата машина ATV са особено необходими за справяне с горски пожари, възникващи в труднодостъпни планински места. Водната помпа на специализирания автомобил е много ефективен и консумира по-малко вода. За труднодостъпния терен тези превозни средства са много по-ефективни от обикновена пожарна машина, която е много тежка и не може да достигне трудно проходим планински терен.", "date": "2019.08.21", "title": "Смолян: Община Златоград закупи специализирани автомобили за гасене на горски пожари"}
{"url": "http://www.focus-news.net/news/2019/08/21/2691390/dobrich-registrirani-sa-novi-sluchai-na-vandalski-proyavi-v-obshtinskite-detski-yasli-i-gradini.html", "text": "Регистрирани са нови случаи на вандалски прояви в детските ясли и градини, съобщиха от  Община град Добрич . „Уважаеми съграждани, приключва ремонтът на детска ясла №6 „Първи юни“ по ул. „Васил Петлешков“, но вече има повреден с камък стъклопакет и нова мазилка на два дни, изцапана със следи от мръсна топка. Още по-отчайваща е ситуацията с новата ограда на Детска градина №20, която се намира на ул. „Христо Ботев“ 54. Работниците в момента я довършват, но новите части са вече със следи от удари, огънати, с извадени и разкривени елементи. Очевидци, живеещи в квартала, твърдят, че това е дело на подрастващи деца на възраст от 12 до 15 години. Работниците разказват и за група тийнейджъри, които пречат на работата им, като изключват уредите им от разклонителите и бягат, смеейки се. Скъпи родители, за 95% процента от случаите на вандализъм са виновни подрастващите. Община град Добрич се обръща към вас за подкрепа и съдействие за справяне с проблема с вандализма в нашия град. Всички ние искаме да живеем в красив, уреден град и се радваме на всички нови придобивки. Нека ги опазим заедно! Говорете с децата си!“, призоваха от Общината.", "date": "2019.08.21", "title": "Добрич: Регистрирани са нови случаи на вандалски прояви в общинските детски ясли и градини"}
{"url": "http://www.focus-news.net/news/2019/08/21/2691387/yambol-vazrasten-mazh-e-zaginal-pri-katastrofa-v-grada.html", "text": "Възрастен мъж е загинал при катастрофа в града. Това съобщиха за  Агенция „Фокус“  от  ОДМВР - Ямбол . Сигнал за катастрофата е получен в 12.05 часа на обяд в областната дирекция. Сблъскали са се два автомобила в град Ямбол на кръстовището на ул. „Граф Игнатиев“ и „Обходен път Юг“. На мястото е изпратен медицински екип. Водачът на единия автомобил и жена, която е пътувала в другия автомобил, са транспортирани до болнично заведение, но по-късно мъжът е починал.  \r\nНадежда ИВАНОВА", "date": "2019.08.21", "title": "Ямбол: Възрастен мъж е загинал при катастрофа в града"}
{"url": "http://www.focus-news.net/news/2019/08/21/2691391/obshtina-veliko-tarnovo-v-oshte-dva-kvartala-sa-postaveni-konteyneri-za-stari-mebeli-do-2500-leva-e-globata-za-nereglamentirano-izhvarlyane-na-otpadatsi.html", "text": "В още два квартала на Велико Търново вече са поставени контейнери за стари мебели и други отпадъци от дърво – „Картала“ и „Чолаковци“. Това съобщиха от пресцентъра на  Общината . От няколко месеца голям съд за смет от същия тип е разположен и в кв. „Бузлуджа“. Старите мебели и отпадъците от дърво се използват за рециклиране. За улеснение на великотърновци в кварталите предстои разполагане и на съдове за стари дрехи и текстил. \r\nВъв връзка със зачестилите случаи на нерегламентирано изхвърляне на смет, нямаща характер на битова, Община Велико Търново припомня, че глобата за това нарушение е до 2500 лева. В контейнерите за битова смет е забранено оставянето на строителни, опасни, производствени, леснозапалими и взривоопасни отпадъци, автомобилни гуми, електронно и електрическо оборудване, стари мебели.  \r\nСигнали за констатирани замърсявания, както и за установени нарушители могат да бъдат подавани на телефони 062619502 и 062619522 от 08.30 до 17.00 ч. в работни дни, а в останалото време – на телефон 112, \r\nПритежателите на строителни отпадъци следва да ги транспортират до общинската площадка в село Леденик, като за количества до 1 тон не се заплаща такса. Растителни отпадъци, отпадъци от домакинството, стари дрехи и други текстилни отпадъци могат да бъдат депонирани в Регионалната система за управление на отпадъците в село Шереметя. За количества до 3 кубични метра приемането е безплатно. Обемът се декларира със служебна бележка, която всеки може да получи в отдел „Околна среда“ в Община Велико Търново - стая 502.", "date": "2019.08.21", "title": "Община Велико Търново: В още два квартала са поставени контейнери за стари мебели  До 2500 лева е глобата за нерегламентирано изхвърляне на отпадъци"}
{"url": "http://www.focus-news.net/news/2019/08/21/2691388/pleven-lekarite-na-umbal-sveta-marina-spasiha-mlada-onkobolna-patsientka-i-parvoto-y-dete-s-tri-slozhni-operatsii.html", "text": "В деня на Голяма Богородица, 15 август, специалистите на УМБАЛ „Света Марина“ извършват много сложна двойна операция, за да спасят два живота – на бял свят се появява здраво момченце, което е първата рожба на пациентка с рак на шийката на матката. Това съобщиха от пресцентъра на  Медицински университет - Плевен . Двойната хирургична интервенция включва секцио, извършено от екипа на д-р Пепо Партенов, и последвалата радикална хистеректомия (отстраняване на шийката на матката, матката и лимфна дисекция) - от екипа на чл.-кор. проф. д-р Григор Горчев.  \r\nПациентката е на 24 години от Пловдив, с първа бременност. При рутинен преглед по време на женска консултация в първия триместър от бременността е установен тумор на шийката на матката, което налага вземане на биопсия. Хистологично се доказва, че се касае за злокачествено заболяване. Пациентката е насочена към онколог и това я довежда до УМБАЛ „Света Марина“ – Плевен, където постъпва на лечение при проф. д-р Славчо Томов. Пациентката е категорична, че бременността е желана и планувана и не желае да бъде прекъсната. След клинично обсъждане с проф. д-р Григор Горчев се взема решение жената да бъде подложена на сложно двуетапно лечение. Първият етап включва извършването на оперативна интервенция за премахване на маточната шийка заедно с тумора (трахелектомия) и поставяне на серклажен конец с цел запазване и износване на бременността до термин.  \r\nПациентката прекарва остатъка от бременността си при пълен покой и под постоянно наблюдение до второто й постъпване в УМБАЛ „Света Марина“ – Плевен, за да бъде извършена специална подготовка за втория етап от лечението й. Той включва сложното и прецизно извършване на двойна операция – секцио и радикална хистеректомия. Подготвителната работа е свързана с подготовката на плода за достигане на необходимата белодробна зрялост. Двойната хирургична интервенция е извършена на 15 август, деня на Голяма Богородица, която води до появата на едно здраво момченце и спасяването на младата майка. Секциото е извършено от екипа на д-р Пепо Партенов, а последвалата радикална хистеректомия - от екипа на чл.-кор. проф. д-р Григор Горчев и проф. д-р Славчо Томов.  \r\nПрофесор Горчев коментира операцията и състоянието на пациентката така: „В името на запазване на плода, младата пациентка бе подложена на сложна и доста рискована поредица от операции, произтичащи от откритото онкологично заболяване, което прогресира бързо при млади пациентки, особено по време на бременност. Извършването на трахелектомия в ранна бременност и поставянето на серклаж с цел износване на плода до термин и успешно родоразрешение се извършва за пръв път в България. За щастие, в този случай, ракът на шийката на матката е диагностициран в ранен стадий. Но все по-често имаме много млади нераждали пациентки, при които карциномът на маточната шийка не е открит навреме, което води до непълноценност да се реализират като майки и ниска преживяемост в дългосрочен план. Затова, мога да определя качествената профилактика и диагностиката от опитен онкогинеколог като първостепенни фактори за женското здраве.“", "date": "2019.08.21", "title": "Плевен: Лекарите на УМБАЛ „Света Марина“ спасиха млада онкоболна пациентка и първото й дете с три сложни операции"}
{"url": "http://www.focus-news.net/news/2019/08/21/2691393/vratsa-avtomobil-se-e-obarnal-po-tavan-na-patya-mezhdu-vratsa-i-montana.html", "text": "Автомобил се е обърнал по таван на пътя между Враца и Монтана. Това съобщиха за  Агенция „Фокус“  от  ОДМВР-Враца . Автомобилът е самокастрофирал. Няма жертви.  \r\nНадежда ИВАНОВА", "date": "2019.08.21", "title": "Враца: Автомобил се е обърнал по таван на пътя между Враца и Монтана"}
{"url": "http://www.focus-news.net/news/2019/08/21/2691389/reuters-dron-ot-voennovazdushnite-sili-na-sasht-e-svalen-v-yemen.html", "text": "Военновъздушните сили на САЩ за загубили военен дрон MQ-9, след като той е бил свален в йеменската провинция Дамар, югоизточно от контролираната от хутите столица Сана, съобщава  Reuters , като се позовава на информация на американски държавни служители, които са пожелали  да останат анонимни. \r\nХутски говорител също заяви по-рано, че противовъздушната отбрана на бунтовниците е свалила американски дрон.  \r\nТова не е първият подобен инцидент в Йемен. По рано американските военни съобщиха, че бунтовниците са свалили техен безпилотен самолет с помощта на  Иран. Военновъздушните сили на САЩ изпозлват дроновете за да провеждат въздушни удари срещу Йеменския клон Ал Кайда.  \r\nЕдин от служителите на Белия дом заяви, че изглежда, че безпилотният самоет е бил свален от ракета \"земя-въздух\", изстреляна от бунтовниците. Другият служител предупреди, че е твърде рано да се говори за това кой е виновен за инцидента. \r\n  Теодор Пенев", "date": "2019.08.21", "title": "Reuters: Дрон от военновъздушните сили на САЩ е свален в Йемен"}
{"url": "http://www.focus-news.net/news/2019/08/21/2691395/ivan-milushev-gradska-hudozhestvena-galeriya-blagoevgrad-interesat-na-mladite-hora-kam-profesii-svarzani-s-izkustvoto-ne-e-malak-no-e-imalo-i-po-dobri-vremena.html", "text": "Интересът на младите хора към професии, свързани с изкуството, не е малък, но е имало и по-добри времена. Това каза за  Радио „Фокус“ – Пирин  Иван Милушев, директор на Градска художествена галерия – Благоевград. По думите му като цяло темата е доста сложна и комплексна. „Аз съм бил и преподавател, затова знам нагласите на младия човек. Той иска да опита от всичко, особено тези, които са по-интуитивни, по-артистични във всякакъв смисъл. Много лесно в едни по предишни времена с тази артистична даденост се стигаше до желанието да станеш художник, актьор или музикант. Но сега нещата са много по-прозаични, бих казал - и много по-земни, по-близки до това какво да се прави. Това всъщност е голям въпрос, зададен някога от Чернишевски“, отбеляза Милушев.  \r\nСпоред него в наши дни въпросът има по-различен смисъл от този, който е имал преди години. „Имам предвид, че в наши дни първо се търси чисто материалната страна и се гледа по-обективно на нещата. Тоест, това е като „приземяване“. Ще ви дам и пример. Моите родители, както и по-голяма част от поколението ми, мислиха по един малко по-стандартен начин. Те искаха да упражняват професии като инженер, лекар, учител. На мен обаче ми се искаше да стана художник. Та сега, като че ли младото поколение вече мисли по-мъдро, по-близко до нашите родители и иска да се занимава с по-стандартните професии. Ще дойдат и други времена и периоди, защото знаете, че нещата се променят, като в крайна сметка нека добавим тази велика фраза: „Всяко ново нещо е добре забравено старо“, посочи Милушев.  \r\nТой изрази увереност, че отново ще се събуди интересът на младите хора към артистичната изява и приемането ѝ като съдба и начин на живот, но вероятно това ще се случи с други поколения напред във времето. \r\nЛивия НИНОВА", "date": "2019.08.21", "title": "Иван Милушев, Градска художествена галерия – Благоевград: Интересът на младите хора към професии, свързани с изкуството, не е малък, но е имало и по-добри времена"}
{"url": "http://www.focus-news.net/news/2019/08/21/2691394/afp-ispaniya-mozhe-da-globi-nepravitelstvenata-organizatsiya-otvoreni-ratse.html", "text": "Испания може да вземе решение за налагане на глоба над неправителствената организация „Отворени ръце“, за това че спасила мигранти, плаващи в Средиземно море, като според Мадрид организацията не е имала разрешение за това, предава  AFP . \r\nПерспективата за възможна глоба идва след края продължителното противопоставяне между испанската неправителствена организация и десният министър на вътрешните работи на Италия Матео Салвини. \r\nКорабът, на борда на който се намираха повече от сто мигранти, от дни беше закотвен край италианския остров Лампедуза, тъй като Салвини отказа да го пусне да акостира на италианска територия. \r\nВ крайна сметка мигрантите бяха допуснати на брега, но само след намесата на италианския съд. \r\nНа въпроса дали организацията трябва да бъде глобена, заместник министър-председателят на Испания, Кармен Калво заяви, че „Отворени ръце“ не са имали разрешение да действат и да спасят мигрантите.  \r\n„Това е държава, управлявана според закона, всеки знае какво може и какво не може да прави“, допълни тя. \r\n \r\n  Теодор Пенев", "date": "2019.08.21", "title": "AFP: Испания може да глоби неправителствената организация „Отворени ръце“"}
{"url": "http://www.focus-news.net/news/2019/08/21/2691397/targovishte-zam-oblastniyat-upravitel-uchastva-v-sreshta-v-omurtag-vav-vrazka-s-katastrofata-sas-zaginal-mladezh-na-patya-omurtag-kotel-i-posledvalo-naprezhenie-sred-mestnite-hora.html", "text": "Заместник областният управител на област Търговище Панайот Димитров участва в среща, инициирана във връзка със създалото се напрежение и протестите, свързани с пътнотранспортното произшествие със загинал 17-годишен младеж на пътя Омуртаг – Котел от 15 август. Това съобщиха от  Областната администрация в Търговище . Срещата се състоя по искане на общински съветници от Омуртаг и кметове на населени места в общината. Пред събралите се в Заседателната зала на Общинската администрация Панайот Димитров заяви, че към момента органите на реда и прокуратурата са свършили работата си.  \r\n„Призовавам за спокойствие“, каза той и добави, че Областна администрация – Търговище ще направи всичко необходимо, за да се тушира създалото се напрежение и с цел да се даде възможност на правоохранителните органи да довършат разследването адекватно. В срещата взеха участие още народните представители Имрен Мехмедова и Танер Али, кметът на Община Омуртаг инж. Ешреф Ешрефов, зам.-директорът на ОДМВР – Търговище ком. Мариан Михайлов, началникът на Районно уоравление на МВР – Омуртаг Борислав Борисов и др.  \r\nПротестите, които се състояха в Омуртаг, са създали напрежение в града и по населените места в общината, като местните жители се чувствали силно обезпокоени и притеснени, обясниха инициаторите на срещата. Те потърсиха мнението на присъстващите представители на държавните власти по отношение справедливото разследване на конкретния инцидент, но и позициите им по теми, свързани със спокойствието и сигурността на хората от общината.", "date": "2019.08.21", "title": "Търговище: Зам. областният управител участва в среща в Омуртаг, във връзка с катастрофата със загинал младеж на пътя Омуртаг – Котел и последвало напрежение сред местните хора"}
{"url": "http://www.focus-news.net/news/2019/08/21/2691398/varna-signal-za-postaveno-vzrivno-veshtestvo-na-terminala-na-letishteto-v-grada-e-postapil-po-elektronnata-poshta-po-rano-dnes.html", "text": "Около 11 часа днес на редица електронни пощи на варненското летище е постъпил сигнал за заплаха на сигурността. Съобщението е разпратено от непознат имейл адрес. Това каза за  Радио „Фокус“ – Варна  Адриана Троанска, от ПР отдела на аеропорта. По думите й, горе долу по това време, на летището в Бургас е получено идентично съобщение. В него се посочва, че е поставено взривно вещество на терминала. Въпреки създалата се ситуация, не е имало изменение в графика на полетите на двете летища във Варна и Бургас в рамките на днешния ден. Не са отменяни полети. Според Адриана Троанска, към момента работата върви нормално, няма паника сред пътници и служители. По нейна информация, от полицията имат съмнения, че става въпрос за фалшив сигнал. Въпреки че не е възникнал проблем, летището във Варна работи с повишени мерки за сигурност, увери Адриана Троанска. \r\nДиана СТОЕВА", "date": "2019.08.21", "title": "Варна: Сигнал за поставено взривно вещество на терминала на летището в града е постъпил по електронната поща по-рано днес"}
{"url": "http://www.focus-news.net/news/2019/08/21/2691399/smolyan-postoyannata-oblastna-epizootichna-komisiya-shte-zasedava-na-22-avgust-vav-vrazka-sas-sazdalata-se-tezhka-epizootichna-obstanovka.html", "text": "Ежеседмичното заседание на Постоянната областна епизоотична комисия в разширен състав, във връзка със създалата се тежка епизоотична обстановка относно появата и разпространението на болестта африканска чума по свинете, тази седмица ще се проведе в четвъртък, 22 август 2019 г., от 14.00 часа, в зала 201 на Областна администрация - Смолян. Това съобщиха от пресцентъра на  Областната администрация .", "date": "2019.08.21", "title": "Смолян: Постоянната областна епизоотична комисия ще заседава на 22 август във връзка със създалата се тежка епизоотична обстановка"}
{"url": "http://www.focus-news.net/news/2019/08/21/2691177/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Ново проучване на общественото мнение показва, че в един от ключовите щати настоящият държавен глава на САЩ Доналд Тръмп изостава в кампанията за следващите избори пред трима кандидати на Демократическата партия, съобщава изданието  The Hill . \r\nНай-новото проучване на колежа Emerson намира бившия вицепрезидент Джо Байдън, сенатор Бърни Сандърс и Пийт Бутигиг, водят пред Тръмп с близо 10%. Данните са от Колорадо, щат, който на последните президентски избори изненадващо подкрепи Демократическата партия. \r\nСенатор Елизабет Уорън има предимство от 7 точки пред Тръмп, като води с 53 на 46. Сенатор Камала Харис води на Тръмп с 51 на 48, което е в границите на допустимата статистическата грешка в анкетата. \r\nДемократът Хилари Клинтън победи Тръмп с близо пет процента в Колорадо през 2016 г. Щатът се смята за щат на бойно поле, но в последните три гласувания жителите му подкрепят кандидатите на демократите. \r\nАнкетата на Emerson е проведена сред 1000 регистрирани гласоподаватели в периода между 16 и 19 август. \r\n*** \r\n \r\n  Терминът „Администрация на Северна и Източна Сирия“ се появи за първи път в материал на свързана с „Работническата партия на Кюрдистан“ (ПКК) медия, перифразираща една от многото промени на позициите на Джеймс Джефри. Специалният пратеник на САЩ за Глобалната коалиция за победа над „Ислямска държава“ изглежда е пресметлива и манипулативна персона; той се съгласява с нещо в Анкара, но, когато се прибере във Вашингтон, започва да добавя нови условия към обещанията си, пише турският проправителствен ежедневник Sabah в материал, представен без редакторска намеса. \r\nНапример, дългогодишният дипломат заяви, че Съвместния команден център за зоната за сигурност, който се изгражда в Турция, ще бъде „продаваем на хората в Северна Сирия“. ПКК предаде позицията му с тези думи: „Джефри: Ние няма да налагаме нищо, което Администрацията на Северна и Източна Сирия не може да приеме“. \r\nТака че сега имаме дефиниция, която очевидно се използва сред военните и дипломатическите представители на САЩ и сирийските издънки на ПКК, терористите от „Партията на демократическото единство“ (ПДЕ) и „Отрядите за народна самоотбрана“ (ОНС/YPG): „Администрацията на Северна и Източна Сирия“. Позволете ми честта да съм първият, който ще й постави абревиатурата АСИС. Изглежда, че Държавният департамент и Министерството на отбраната на САЩ ще гарантират, че това образувание ще оцелее след всички американски преструвки, че ще „облекчат опасенията на Турция“. Този термин, използван многократно от бившия пратеник Брет МакГърк, изглежда от своя страна поставя някакъв Новокаин върху болния турски зъб. \r\nТурция, Русия и Иран се опитват да гасят много по-големи пожари в Сирия, но засега може да не успеят да обърнат достатъчно внимание на този абсцес АСИС. Освен това Башар „Убиецът“ Асад може да си внуши идеята, че може да има нещо между него и турската армия. Това е сценарий № 1: Убиване на много птици с едно терористично образувание: създаване на бойна сила срещу Иран, издигане на друг щит след незаконно анексиране на Голанските възвишения към Израел; изпълнение на обещанието за защита на ПДЕ/ОНС в замяна на участието им в борбата срещу „Ислямска държава“. \r\nАко господин Владимир Путин намери време от мотоциклетната си обиколка на неговата страна и спре клането в Идлиб, спирайки своя обичен Асад, може да бъде организирана конституционна конференция в Женева и евентуално това, което Червеният кръст обяви за гражданска война преди седем години, девет месец, три седмици и три дни, може да спре. Това е сценарий № 2. В този случай мъчението, което преживяват Турция, Ливан и Йордания заради сирийските бежанци, може да свърши. Бежанците най-накрая ще бъдат спасени от мизерията, в която се намират. Някои се страхуват, че Асад може да оцелее при демократична конституция. Ако Конституцията създаде демократично общество, тя може да оцелее при много като Асад. САЩ преживява президента Доналд Тръмп. Нали? \r\nОбикновено третият сценарий са апокалиптичните решения и в Сирия ситуацията може да излезе извън контрол поради развитие извън границите й: А именно в Персийския залив или в Източното Средиземноморие. Броят на играчите е относително по-малък в последния регион, отколкото в първия: Корпуса на стражите на ислямската революция (КСИР) са банда щастливи да натискат спусъка войници, но главният аятолах може да реши да докаже, че те са смели помощници на месията, който ще се прояви в истински апокалиптичен хаос, като КСИР, както изглежда си мисли вицепрезидентът на САЩ Май Пенс „Евангелистът“. Двама луди на едно висящо въже е най-опасният трик в цирковете. \r\nСитуацията в Източното Средиземноморие изглежда по-контролируема. Но трезвеността не е исторически най-силната черта на характера на гърците киприоти. Има твърде много кораби с оръдия в много малък район, а тези оръдия са собственост и се експлоатират от много алчни нефтени и газови компании. Със Сисита, Нетаняхута и Мицотакита има твърде много неизвестни части в уравнението. \r\nВ подобна деликатна ситуация, жертвите в Сирия ще бъдат прекалено малко, за да се броят. Кое образувание ще оцелее и кои територии няма да бъдат под окупация, и кои няма да бъдат, е въпрос на предположения. \r\nТова, което е важно, е, че Турция е заета с издигането на щаб за сирийската „зона за сигурност“ с САЩ и това е, защото все още избира да се доверява на Вашингтон. \r\n*** \r\n \r\n  В отговор на неотдавнашните атаки и ракетния обстрел от Ивицата Газа ХАМАС заплаши, че ще ескалира ситуацията, ако Израел не се ангажира да разреши прехвърлянето на катарски пари в Газа едновременно с увеличаването на доставките на електроенергия, съобщава англоезичното издание  The Jerusalem Post , като се позовава на вестник, за чиято редакция е направил изявление член на за организацията. \r\nСпоред източника „ХАМАС поднови призива си за посредници с цел избягване на натиск“ в момент, в който ситуацията в Ивицата Газа е напрегната  и рискува по-нататъшна ескалация -  „нещо, което Нетаняху не иска преди изборите“.   \r\nОчаква се катарският пратеник Мохамед Ал Амади да пристигне през следващите няколко дни, за да се срещне с израелски и представители на ХАМАС. Заедно те ще обсъдят запазването на мира и прехвърлянето на средства в ивицата Газа. \r\nВ понеделник арабската телевизия Al-Jadeed съобщи, че според ХАМАС експлозивното положение между въоръжените милиции и организацията предизвиква опасението от увеличаване на  \"терористичните атаки на самотни вълци\", което може да влоши и без това напрегнатата ситуация. ХАМАС не поема отговорност за тези атаки, отваряйки вратата на младите хора в Ивицата Газа да извършват „импровизирани“ нападения. Сами по себе си те са  предизвикателство за сигурността по отношение на ранното им разкриване от разузнаването. \r\nПредседателят на Блок „Синьо-бяло“ Бени Ганц отговори на новината за ултиматума на ХАМАС към Израел, като заяви: „Ето как изглежда изнудването. За онези, които не разбраха... В синьо-белия кабинет ще диктуваме реалността на ХАМАС, няма да бъдем неговите доставчици на долари\". \r\n***", "date": "2019.08.21", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/08/21/2691178/predstoyashti-sabitiya-v-stranata-za-21-avgust-agentsiya-fokus.html", "text": "*** \r\n \r\nОт 10.00 часа ще се проведе заседание на Министерския съвет.  \r\n \r\n*** \r\n \r\nОт 12.00 часа в институцията на омбудсмана общественият защитник Мая Манолова ще се срещне с представители на Министерството на правосъдието, ръководството на Агенцията по вписванията и адвокати, представители на Фейсбук общността на българските адвокати (ФОБА) във връзка с Търговския регистър. \r\n \r\n*** \r\n \r\nОт 11.00 часа в хотел „Хилтън“, зала „Мусала“, ще се проведе открита дискусия на тема: „Публично-частно партньорство като стратегически решения за противодействие на киберзаплахи“. \r\n \r\n*** \r\n \r\nОт 14.00 часа 19 състав на Специализирания наказателен съд ще гледа делото срещу Стефан Д., Производство по чл. 65 НПК - задържане под стража в досъдебното производство. \r\n \r\n*** \r\n \r\nОт 16.00 часа 7 състав на Специализирания наказателен съд ще гледа делото срещу Еней Н., Квалифицирани състави на изнудване. \r\n \r\n*** \r\n \r\nОт 11.00 часа в сградата на „Кариерен център” към ДРСЗ-БУРГАС на ул. „Патриарх Евтимий” № 35 А ще се проведе съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас. \r\n \r\n*** \r\n \r\nОт 20.30 часа на сцената на Летния театър  ще се състои официална церемония, на която ще бъде връчена наградата „Емил Чакъров“ на диригента Григор Паликаров. \r\n \r\n*** \r\n \r\nОт 10.00 часа в зала „Варна“ на общината ще се проведе встъпителна пресконференция в рамките на проект „Модернизация и реконструкция на рибарско пристанище „Карантината“, местност „Карантината“, район „Аспарухово“.   \r\n \r\n*** \r\n \r\nОт 10.00 часа в Детски отдел на РБ „Христо Ботев“ ще се проведе Лятна читалня - четене на приказки за деца от 0 до 10 години. \r\n \r\n*** \r\n \r\nОт 17.30 часа в Художествена галерия „Христо Цокев“ ще бъде открита изложбата „Строителите на Паметника на свободата“. \r\n \r\n*** \r\n \r\nОт 10.00 часа в сградата на Община Долни чифлик ще се проведе разяснителна среща във връзка с африканската чума по свинете. \r\n \r\n*** \r\n \r\nОт 10.00 часа се събира постоянната комисия по общинска собственост, устройство на територията, комунални  дейности, екология и транспорт към Общински съвет-Ловеч. От 11.00 часа се събира постоянната комисия по  икономическа политика, туризъм и  приватизация. От 13.00 часа ще работи постоянната комисия по жалби и контрол на решенията на Общински съвет и мониторинг на  обществени и възлагателни поръчки, както и постоянната комисия по социална, демографска и жилищна политика. От 16.00 часа в заседателната зала се събират членовете на комисията по развитие на селските райони, земеделие и гори. \r\n \r\n*** \r\n \r\nВ 11.00 часа в сградата на Община Асеновград кметът д-р Емил Караиванов ще участва в редовна пресконференция по актуални теми от работата на общинската администрация.  \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ № 69, ще се проведе Зелени балкани-Стара Загора на гости на Детски отдел: Червеногуша гъска. Творческо ателие.  \r\n \r\n*** \r\n   \r\nОт 11.00 часа в зала 28 на Община Търговище ще се проведе начална пресконференция по Проект № BG05M9OP001-2.040-0083-С01 \"Патронажна грижа в община Търговище\" по Процедура за директно предоставяне на безвъзмездна финансова помощ BG05M9OP001-2.040 \"Патронажна грижа за възрастни хора и лица с увреждания – Компонент 2\", по ОП РЧР 2014-2020.", "date": "2019.08.21", "title": "Предстоящи събития в страната за 21 август (Агенция „Фокус“)"}
{"url": "http://www.focus-news.net/news/2019/08/21/2691477/tass-tramp-zaplashi-che-sasht-shte-varnat-teroristite-zaloveni-v-siriya-v-stranite-ot-koito-proizhozhdat.html", "text": "Президентът на САЩ Доналд Тръмп заплаши, че ще освободи бойци от \"Ислямска държава\", които произхождат от европейски държави, ако те не се съгласят да ги вземат обратно на тяхна територия, предава  TACC . \r\nТръмп предупреди, че не възнамерява да затваря тези бойци от терористичната групировка в затвори на територията на САЩ, както са правили предишните американски администрации. \r\n\"Ние държим (в ареста) хиляди бойци от Ислямска държава и Европа трябва да ги вземе\", каза американският президент. \r\n\"Ако Европа не ги вземе, няма да имам друг избор, освен да ги пусна в страните, от които са дошли, т.е. в Германия, Франция и други страни.\", добави той. \r\n\"Ние ще им кажем, и вече им казахме, че ще вземат затворниците, които заловихме, защото САЩ не възнамеряват да ги държат в Гуантанамо в следващите 50 години и да плащат за това\", завърши Доналд Тръмп. \r\n \r\n  Теодор Пенев", "date": "2019.08.21", "title": "ТАСС: Тръмп заплаши, че САЩ ще върнат терористите, заловени в Сирия, в страните, от които произхождат"}
{"url": "http://www.focus-news.net/news/2019/08/21/2691401/burgas-ot-letishteto-v-grada-sa-poluchili-elektronni-saobshteniya-sas-zaplahi-za-sigurnostta.html", "text": "От летището в Бургас са получили електронни съобщения със заплахи за сигурността. Това потвърди за  Радио „Фокус“ – Бургас  говорителят на ОДМВР-Бургас Цветелина Рандева. Сигналът е получен в 12.32 часа. \r\nМария КУРТЕВА", "date": "2019.08.21", "title": "Бургас: От летището в града са получили електронни съобщения със заплахи за сигурността"}
{"url": "http://www.focus-news.net/news/2019/08/21/2691180/tass-sarbiya-shte-podpishe-sporazumenieto-za-svobodna-targoviya-s-evraziyskiya-sayuz-na-25-oktomvri.html", "text": "Споразумението за свободна търговия между Евразийския икономически съюз (ЕАИС) и Сърбия ще бъде подписано на 25 октомври. Това съобщи във вторник посланикът на Русия в Белград Александър Боцан-Харченко в „Туитър“, предава  ТАСС . \r\n„На 25 октомври се очаква подписването на споразумение за зона на свободна търговия между Сърбия и ЕАИС. За Белград реализацията на документа ознаменува съвършено нов етап на присъствието в пространството на Евразия, излизане на пазар с повече от 182 милиона потребители и общ БВП от повече от 1,9 трилиона долара“, написа дипломатът. \r\nПо-рано министър-председателят на Русия Дмитрий Медведев призова да се ускори подготовката за договора между ЕАИС и Сърбия, както и Сингапур. \r\n \r\nПревод и редакция:", "date": "2019.08.21", "title": "ТАСС: Сърбия ще подпише споразумението за свободна търговия с Евразийския съюз на 25 октомври"}
{"url": "http://www.focus-news.net/news/2019/08/21/2691179/tass-sasht-sa-gotovi-da-obsadyat-variant-za-zasilvane-na-voennoto-si-prisastvie-v-rumaniya.html", "text": "САЩ са готови да обсъдят с Румъния възможността за засилване на американското военно присъствие на нейна територия. Това беше обявено след среща между държавния глава на САЩ Доналд Тръмп и румънския президент Клаус Йоханис, предава  TACC . \r\n„Това е една от темите, за които ще говорим днес\", подчерта американският лидер, отговаряйки на въпроса дали Вашингтон е готов да разгледа възможността за засилване на военното присъствие на САЩ в Румъния. „Вярвам, че ще повдигнем този въпрос“, цитира агенцията думите на Тръмп към Йоханис, който е на посещение във Вашингтон. Други коментари по темата не бяха направени от двамата лидери. \r\nВ Румъния е разположен комплексът Aegis Ashore на американската система за противоракетна отбрана. Освен това в близкото минало властите в Букурещ се застъпваха за създаването на постоянна военна база на САЩ в страната,  припомня агенцията. \r\n \r\n Тереза Герова", "date": "2019.08.21", "title": "ТАСС: САЩ са готови да обсъдят вариант за засилване на военното си присъствие в Румъния"}
{"url": "http://www.focus-news.net/news/2019/08/21/2691400/ria-novosti-rouhani-zayavi-che-tarpenieto-na-iran-vav-vrazka-sas-svpd-ne-e-bezgranichno.html", "text": "Иранският президент Хасан Рухани заяви, че търпението на Техеран за ситуацията, свързана със Съвместния всеобхватен план за действие (СВПД), договор, в който страната участва, не е неограничено, съобщава  РИА Новости . \r\n\"Избрахме правилния и верен път, като намалихме задълженията си, заявявайки, че търпението ни има граници и ако те (страните от споразумението по СВПД) не изпълнят своите задължения, не също можем да ги приемем напълно\", каза Роухани по време на среща с върховния лидер на Иран Али Хаменей. \r\nСпоред него, ако преговорите на Иран със страните по споразумението (Русия, Франция, Великобритания, Китай и Германия) са успешни, тогава ситуацията ще се промени, в противен случай Техеран ще продължи да не изпълнява своята част от споразумението. \r\n \r\n  Теодор Пенев", "date": "2019.08.21", "title": "РИА Новости: Роухани заяви, че търпението на Иран във връзка със СВПД не е безгранично"}
{"url": "http://www.focus-news.net/news/2019/08/21/2691186/rse-makedoniya-katitsa-yaneva-ne-razkri-podrobnosti-za-pokazaniyata-si-pred-prokuraturata.html", "text": "Специалният прокурор Катица Янева не разкри подробности за показанията, които е дала пред Прокуратурата за организирана престъпност и корупция по случая „Рекет“, макар изслушването й да продължи повече от четири часа, отбелязва  Радио „Свободна Европа“  в македонската си редакция. \r\nДали тя ще бъде привлечена като заподозряна, разследването ще покаже, твърдят юридически експерти. „Не се чувствам виновна\", заяви лаконично специалният прокурор след четиричасово изслушване в Прокуратурата, като отново подчерта, че е призована като свидетел по случая. На всички журналистически въпроси Янева отговаряше с краткото „да“ или „не“.  Тя не пожела да сподели много подробности, защото – съгласно думите й, разследването продължава. \r\n \r\n Тереза Герова", "date": "2019.08.21", "title": "РСЕ (Македония): Катица Янева не разкри подробности за показанията си пред Прокуратурата"}
{"url": "http://www.focus-news.net/news/2019/08/21/2691184/vzglyad-rusiya-dava-na-balgarskata-ikonomika-shans-za-otselyavane.html", "text": "„Росатом“ е готов за втори път да се заеме със строителството на атомна електроцентрала в България. Под натиска на САЩ София вече на два пъти сложи кръст на руски проекти – това са, газопроводът „Южен поток“ и АЕЦ „Белене“. Няма ли българите да променят желанието си да построят електроцентралата и този път и струва ли си Русия отново да се свързва с толкова ненанедежден партньор“, пише авторитетното руско издание  „Взгляд“  в материал, представен без редакторска намеса. \r\n„Росатом“ е подал заявка за участие в търга за строителството на АЕЦ „Белене“ в България, се казва в съобщение на държавната компания. Националната електрическа компания на България (НЕК) я е приела. \r\nПет компании вече изразиха желанието си да участват в конкурса, а шестата е на път. Освен руската компания това са Корейската корпорация за атомна енергетика, френско-германската компания Framatome, както и американската компания General Electric. Заявление се очаква и от Китайската национална атомна корпорация (CNNC). \r\nПървоначално именно Росатом през 2006 г. спечели търга за изграждането на два енергоблока в АЕЦ „Белене“. Три години по-късно обаче София едностранно спря проекта и през 2012 г. България напълно го изостави. Дори се проведе референдум, на който населението се изказа срещу новата атомна централа. Основната причина обаче, разбира се, е политическа - прозападното правителство на България, начело с Бойко Борисов, действаше откровено срещу Русия. \r\n„Росатом“, разбира се, обжалва в арбитража на Международната търговска камара в Женева с искане за компенсация на загубите от 1 милиард евро. Всъщност, по времето, когато София реши да спре проекта, руските предприятия вече бяха произвели първия комплект оборудване за българската атомна електроцентрала. Русия спечели, разбира се, в съда, въпреки че трябваше да работи усилено, така че България все пак плати малко повече от 600 милиона долара за АЕЦ „Белене“. Русия, от своя страна, достави произведеното оборудване. \r\nМиналата година България реши да възобнови проекта за изграждане на АЕЦ \"Белене\". Причините всъщност са прости и банални. Явно българите разбраха, че просто не биха могли да оцелеят без евтина електроенергия. \r\n„През 2013 г. се проведе референдум, на който мнозинството се противопостави на изграждането на АЕЦ. През това време в България имаше галопиращо увеличение на цените на електроенергията“, каза Алексей Анпилогов, ръководител на фонда за исторически изследвания „Основание“ Алексей Анпилогов, който е и експерт по атомна енергетика. \r\nТой обяснява увеличението на тарифите с факта, че България всъщност е влязла в единния енергиен пазар на ЕС, където процъфтяват либерализмът и отказът на държавата да регулира цените. „В резултат на това повишаването на тарифите се маскира сблагородни предлози, но икономическият фон е прост: за българските електроенергийни компании стана по-изгодно да продават електроенергия на по-богати пазари в ЕС, където плащат повече за киловатчас. Либералните правила за продажба на електроенергия в ЕС само допринасят за това. В резултат на това цените на вътрешния пазар също се покачват“, обяснява събеседникът. \r\nС излизането от строя на старата АЕЦ ситуацията в страната ще се усложни още повече. През 2002 година бяха затворени първите два енергоблока, през 2006-а – още два и останаха 5-и и 6-и блокове, които също трябва да бъдат затворени след 15 години. \r\n„ако сега не бъде решен въпросът със строителството на нова атомна електроцентрала, увеличението на цените на тока, което вече изплаши българите, ще стане още по-сериозно“, казва Анпилогов. \r\nБългарската икономика е свикнала да живее с ниска цена на електроенергията; тя няма други конкурентни предимства на европейския пазар. Тя не произвежда такива високотехнологични продукти като във Франция или Германия. Следователно поддържането на ниска цена на електроенергията е въпрос на оцеляване за българската икономика. На ниво обществено мнение вече има промяна в приемането на ядрената енергия като важен компонент за сигурността на България“, обяснява събеседникът на изданието. \r\nНа фона на увеличението на цената на квотите за емисии на CO2, дори Полша внезапно се събуди и си спомни за съветския проект за АЕЦ. Тъй като в страна, в която въглищата представляват 80% от енергийния баланс, трябва да плаща много пари под формата на такси за околната среда. \r\n„Мисля, че българите вече и така си гризат ноктите по повод строителството на газопровода „Южен поток“, който можеше да даде конкурентно предимство на националната икономика. Българите можеха да бъдат първи на тръбата, но сега там е Турция. Българите ще трябва да получават руски газ през трети страни, което не може да им харесва“, счита Анпилогов. \r\nНо възобновяването на сътрудничеството в АЕЦ „Белене“ е от полза както за Росатом, така и за самата България. Рисковете, че проектът ще се провали втори път, вече са много по-малко. Освен това, въпреки че първата палачинка се оказа на бучка, не можем да не признаем, че „Росатом“ едва ли е обиден - въпреки това щетите бяха компенсирани от съда. Формално конфликтът беше уреден и изчерпан. \r\nНо главното е това, че колкото и желаещи да има да участват в ръга, стартовите позиции на „Росатом“ при всички случаи са много по-добри. Ще бъде грях „Росатом“ да се откаже, предвид това, че неговите шансове от икономическа и техническа гледни точки са по-добри, отколкото на конкурентите. Отделен въпрос е как в крайна сметка ще завърши търга – това е трудно да се предвиди“, посочва Анпилогов, намеквайки за политическите препятствия. \r\n„Първо, само „Росатом“ в момента има референтен реактор от поколение 3+ - ВВЕР-1200. При американската Westinghouse възникнаха големи проблеми в китайските АЕЦ, където помпите на новите реактори AP-1000 излетяха. Така че се оказа, че американците нямат референтен реактор от поколение 3+“, продължава експертът. \r\nТехнологията на реактора AP-1000 на Westinghouse се оказа твърде сурова, което стана ясно, след като компанията построи четири блока с тези реактори в Китай. След само шест месеца търговска експлоатация на един от блоковете се развали. Компанията трябваше да потвърди и най-лошите подозрения - основните циркулационни помпи на станцията се счупиха. Това доведе до липсата на поръчки и загуби за Westinghouse, което принуди основния собственик - японската корпорация Toshiba - да обяви фалит на компанията през 2017 година. Тогава по някакво чудо успяват да я продадат на инвестиционната компания Brookfield Business Partners, която управлява активите на главно американски компании. \r\nWestinghouse е добре известна в Украйна. ова е компанията, която експериментира от десетилетия в украинските атомни централи, където са разположени съветските реактори. Разбира се, тези реактори са направени за руско атомно гориво, но американците постепенно ги превеждат на тяхното собствено гориво. През тази година Украйна купува от американски компании гориво вече за сума с 2,5 пъти по-голояма, отколкото от руската дъщерна компания на „Росатом“ – ТВЕЛ. \r\nАнпилогов посочва наличието на ядрен реактор от поколение 3+ във френската Framatome (бившата Areva). Френският реактор EPR-1600 обаче се оказа сложен, лошо проектиран и скъп, което бе показано от изграждането на третия блок на финландската АЕЦ „Олкилуото“ с този реактор. Изграждането му продължи 13 години, първоначалната цена на проекта се утрои - от 3,2 до 9 милиарда евро. В резултат на това прогнозната цена на киловат инсталиран капацитет нарасна от 2 200 до 6 000 долара за киловат. Всичко това наведнъж доведе до съдебни спорове с клиента - финландската компания Fortum, както и до фалита на Areva. \r\n„Да видим какво могат да предложат французите. Досега строежите на тези реактори при тях довеждаха до дълги забавяния на строителството в комбинация с увеличение на бюджета на проекта. Всички тези фактори, струва ми се, ще бъдат отчетени в търга, обявен от България“, казва Анпилогов. \r\nПрез 2000-те Росатом предлага на България да достави ядрен реактор ВВЕР-1000, но сега става въпрос за реактор ВВЕР-1200 от поколение 3+, който до голяма степен наследява опита на ВВЕР-1000. Това предполага още едно предимство на руската компания в този търг. „Поставянето на реактор ВВЕР-1200 върху съществуващия проект за АЕЦ„ Белене“ заедно с разбирането на това, което е проектирано миналия път, е много по-лесно от инсталирането на френски EPR, американски AP-1000 или друг реактор. Те имат съвсем различно разположение на парогенераторите и още много различни моменти“, обяснява атомният експерт.  \r\nВсеки друг екип, извън „Росатом“, който спечели търга за АЕЦ „Белене“ ще се сблъска с големи трудности. С такива трудности се сблъска „Росатом“ на АЕЦ „Бушер“, която дострояваха след немците, изоставили я преди повече от 30 години., „Първото, което трябваше деа направим тогава – е да пуснем там бригада с чукове, които започнаха да свалят бетона. Нещо подобно ще бъдат приунудени да направят и в „Белене“, ако се наложи да се слага друго атомно и турбинно оборудване“, посочва Анпилогов. Това, което „Росатом“ направи в Иран – разбира се, е уникална работа, която само потвърждава световния авторитет на руската корпорация. \r\nАко България не избере „Росатом“, то всички тези проблеми ще се слеят в едно – допълнително време и разходи за АЕЦ. \r\n„Като се има предвид количеството работа, което Росатом извърши миналия път, ще бъде трудно да се инсталира друго енергийно оборудване. По политически причини можете да изградите всичко, но икономиката ще работи срещу корейци, французи, американци, срещу всеки, който се съгласи да участва в търга, с изключение на „Росатом“, уверен е експертът. \r\nВ същото време България постави доста строги условия за спечелване на търга. Основното изискване е изграждането на пазарни условия без държавни гаранции и без гаранции за придобиване на електроенергия, произведена от АЕЦ. Цената на строителството не трябва да надвишава 10 милиарда евро, а периодът на въвеждане в експлоатация е 10 години. София обаче ще даде предпочитание на по-икономичните оферти. В идеалния случай българите искат да построят атомна електроцентрала за осем години и за 9 милиарда евро. \r\nВ тази ситуация шансовете на „Росатом“ да спечели конкурса са по-големи, отколкото на неговите конкуренти. Само китайците могат да се състезават за победа в търга. „Китайците са добри. Те взеха проектите на френски реактори от второ поколение и ги приведоха на ниво поколение 3 и 3+. Китай работи усилено с ускорени темпове. В проекта „Белене“ китайците са почти наравно с Росатом, но все пак ще загубят, защото централата първоначално е била проектирана от руски специалисти“, смята събеседникът на „Взгляд“. \r\n„Заявката на „Росатом“ е по-привлекателна и разумна. Тя е в интерес на българската страна, ако не се намесва политиката“, обяснява Анпилогов. Да се говори за несигурността на руския реакатор, с което се заиграха предния път, няма никакви основания. „Росатом“ предлага за изграждане един от най-надеждните атомни реактори. А всички тези технически и финансови неуредици, които преследват конкурентите му, определено ще играят в полза на проекта на руската корпорация. \r\n„Опасенията от екологичен план са абсолютно безпочвени. Реакторите на „Росатом“ са преминали най-строгите експертизи на МААЕ и са признати от нея за поколение 3+, в което има пасивно охлаждане, капан за стопилката  и куп допълнителни датчици. Такъв реактор спасява от авария, подобна на тази, която се случи във Фукушима. Когато системата за охлаждане е напълно изключена, самият реактор изстива, тоест настъпва планово изключване. ВВЕР-1200 е направен след Чернобил и след Фукушима и взима предвид всички опасности. България има възможност да премине към този модерен реактор - така да се каже, Ферарито в света на мирния атом“, обяснява експертът. \r\n \r\nПревод и редакция:", "date": "2019.08.21", "title": "„Взгляд“: Русия дава на българската икономика шанс за оцеляване"}
{"url": "http://www.focus-news.net/news/2019/08/21/2691182/tass-v-rim-zapochvat-politicheskite-konsultatsii.html", "text": "Политическите консултации за преодоляване на политическата криза в Италия ще започнат в 16:00 часа местно време (17:00 часа българско време), предава  TACC . \r\nПо-рано министър-председателят на Италия Джузепе Конте подаде оставката си, но държавният глава на страната Серджо Матарела го помоли да остане начело на кабинета в Рим в очакване на започването на консултациите.  \r\nКонте обяви, че ще подаде оставка като премиер в реч пред Сената, като обвини министъра на вътрешните работи Матео Салвини за „безотговорен\" опит да свали правителството. \r\n Тереза Герова", "date": "2019.08.21", "title": "ТАСС: В Рим започват политическите консултации"}
{"url": "http://www.focus-news.net/news/2019/08/21/2691183/the-times-boris-dzhonsan-predupredi-es-otstapete-ili-nyama-shans-za-sdelka.html", "text": "Министър-председателят на Обединеното кралство Борис Джонсън предупреди европейските лидери, че „няма перспектива за сключване на сделка\", освен ако Брюксел не отстъпи в изострящия се спор за Брекзит, съобщава националният ежедневник  The Times , като подчертава, че изявлението на Джонсън е направено в навечерието на срещата му с канцлера на ФРГ Ангела Меркел. \r\nПремиерът на Великобритания беше обвинен в \"игри на политически обвинения\", след като предупреди Брюксел, че механизмът за ирландската граница трябва да бъде премахнат. Той го определи като „антидемократичен\" и увери, че той рискува да подкопае мира в Северна Ирландия. \r\nДоналд Туск, председател на Европейския съвет, обвини  Джонсън, че рискува възстановяването на твърда граница в Северна Ирландия, без при това да предложи реалистична алтернатива на механизма. \r\nГи Верхофстадт, координаторът на Европейския парламент по Брекзит, заяви, че механизмът е жизненоважен. „Това е застрахователна полица, договорена добросъвестно и подкрепена от хората на остров Ирландия. Времето за игри и политически обвинения изтича“. \r\nВ отговор от Даунинг Стрийт подчертаха: „Ясно е, че ако споразумението за оттегляне не бъде отворено повторно и механизмът не бъде премахнат, няма перспектива за сделка. То беше отхвърлено три пъти от депутатите и е просто нежизнеспособно като решение, както става ясно от писмото на премиера [до Туск]. Готови сме да договорим, добросъвестно, алтернатива на механизма с разпоредби, за да се гарантира, че ирландският граничен въпрос се решава там, където трябва: в преговорите за бъдещото споразумение между Обединеното кралство и ЕС“. \r\nВ писмото до Туск, Джонсън подчерта, че механизмът ще застраши споразумението от Разпети петък и ще подкопае суверенитета на Великобритания. Той призова механизмът да бъде заменен с ангажимент за „алтернативни договорености“, включващи използването на технологии, за да се избегне твърда граница между Северна Ирландия и Република. \r\nТуск отхвърли искането в туит, който гласеше: „Механизмът е застраховка за избягване на твърда граница на остров Ирландия, освен ако и докато не бъде намерена алтернатива. Тези, които са против и не предлагат реалистични алтернативи, всъщност подкрепят възстановяването на границата. Дори и да не го признават\". \r\nИзглежда обаче, че Европейската комисия не е съгласна с Туск. На въпрос дали ЕК споделя мнението му, говорител отговори, че това е въпрос на „лична интерпретация\". \r\nВ своето видео Джонсън обвини също Джереми Корбин, лидера на лейбъристите, че иска да спори за Брекзит сгодини\". Освен това той направи преглед на противопоставянето на Лейбъристката партия срещу политиката на правителството за излизане от ЕС на 31 октомври, със или без сделка с Брюксел. \r\nСъщевременно Борис Джонсън призовава Германия и Франция да направят компромиси. Във видеото той заяви: „Готови сме да работим с нашите приятели и партньори, за да постигнем сделка. Но ако искате добра сделка за Обединеното кралство, трябва едновременно да се подготвите да няма такава\". \r\nПисмото от министър-председателя до Туск бе изпратено от Даунинг Стрийт, малко след като  Джонсън проведе едночасов разговор с ирландския премиер Лео Варадкар, който предупреди, че Брюксел няма да отвори отново споразумението за оттегляне от ЕС. \r\nПремиерът ще се срещне в сряда в Берлин с канцлера на ФРГ Ангела Меркел, а в четвъртък - с президента на Франция Макрон в Париж. В събота той ще пътува до Биариц за срещата на върха на световните лидери на страните от Г-7. \r\n \r\n Тереза Герова", "date": "2019.08.21", "title": "The Times: Борис Джонсън предупреди ЕС: „Отстъпете или няма шанс за сделка“"}
{"url": "http://www.focus-news.net/news/2019/08/21/2691181/the-independent-boris-dzhonsan-izteglya-velikobritaniya-ot-sreshtite-na-es-schitano-ot-1-septemvri.html", "text": "Министър-председателят на Обединеното кралство Борис Джонсън ще изтегли представителите на страната от участие в повечето срещи за вземане на решения от Европейския съюз, считано от 1 от септември, когато правителството ще се готви за приближаващия краен срок за излизането на страната от Общността, съобщава британският вестник  The Independent . \r\nЗанапред държавните служители и министри на Лондон ще присъстват само на заседанията на ЕС, от чиито изход Обединеното кралство има значителен национален интерес, като например сигурността. Решението бе обявено, след като по-рано Джонсън се закле да „свали“ дипломатите в Брюксел и обеща подготовка за Брекзит без споразумение.  \r\nОбявявайки плановете, Стивън Барклай, държавен секретар по Брекзит, заяви: „Невероятно количество време и усилия се отделят само за срещи на ЕС, които са върха на айсберга. Нашите усърдни служители също прекарват много часове, подготвяйки ги, независимо дали четат необходимите документи или работят върху речи. Отсега нататък ще ходим само на срещи, които наистина имат значение. Това ще даде време на министрите и техните служители да се подготвят за нашето излизане от ЕС на 31 октомври и да се възползват от възможностите, които ни предстоят\". \r\nЕвродепутатът на либералдемократите Катрин Беърдър осъди решението на Джонсън. „Това е безсмислен жест, движен от вътрешната политика, който обезценява членството ни в ЕС и не показва нищо друго освен презрение към нашето влияние в Брюксел и нашите съюзници. Как да разберем дали се обсъждат важни неща, ако не сме там?\", попита Беърдър. \r\nДжонсън ще направи първото си пътуване до Европа като министър-председател в следващите два дни, когато ще проведе разговори с канцлера на ФРГ Ангела Меркел и френския президент Еманюел Макрон преди срещата на върха на Г-7. Исканията му за преразглеждане на сделката за Брекзит на предшественика му на поста Тереза Мей обаче бяха посрещнати с жестока съпротива в Брюксел. \r\nВ писмо до председателя на Европейския съвет Доналд Туск, премиерът заяви, че предпазният механизъм за ирландската граница е „недемократичен\" и трябва да бъде отстранен от споразумението за Брезкит. Туск отхвърли искането и предупреди, че премахването на механизма би рискувало връщане към твърда граница в Ирландия. \r\n „Тези, които са против механизма и не предлагат реалистични алтернативи, всъщност подкрепят възстановяването на граница. Дори и да не го признаят“, отговори полският политик. \r\nОпитите за отхвърляне на „жизненоважния“ механизъм ще бъдат отхвърлени и от евродепутатите, увери координаторът на Европейския парламент по Брекзит Ги Верхофщад. „Времето за игри и политически обвинения бързо изтича“, добави холандецът. Длъжностни лица в Брюксел  дори обвиниха лично Джонсън, че е направил „неверни\" и „подвеждащи\" твърдения за ситуацията. \r\nОт Даунинг Стрийт заявиха, че „няма перспектива за сделката\", освен ако механизмът не бъде премахнат от споразумението. „Той вече е отхвърлен от депутатите три пъти и просто не е наличен като решение, както ясно се казва в писмото на премиера“, подчерта говорител на кабинета в Лондон. \r\n Тереза Герова", "date": "2019.08.21", "title": "The Independent: Борис Джонсън изтегля Великобритания от срещите на ЕС, считано от 1 септември"}
{"url": "http://www.focus-news.net/news/2019/08/21/2691187/tass-turskiyat-nablyudatelen-punkt-v-morik-e-blokiran-ot-siriyskata-armiya.html", "text": "Сирийските войски блокираха всички пътища около наблюдателния пункт на турските войски в град Морик, който се намира на границата на провинциите Идлиб и Хама, предава  TACC , като се позовава на репортаж на телевизия  „Ал Хадас“ . \r\nСпоред разпространената информация въоръжените опозиционни формирования от градовете Кфар Зейт, Ел Латамна, Лахай и Латмин в северната част на провинция Хама по-рано са се оттеглили в Морик. Възможно е някои от бойците, които се сражаваха в град Хан Шейхун на юг от Идлиб, също да са се насочили натам. \r\nВ понеделник турски военен конвой не успя да достигне до Морик заради боевете в района на Хан Шейхун. Според изявление на Министерството на отбраната в Анкара конвоят е атакуван от въздуха от сирийските ВВС. Няма съобщения за загуби от турската страна, но трима цивилни са загинали, а 12 други – ранени.   \r\nПо-рано през деня министърът на външните работи на страната Мевлют Чавушоглу предупреди, че Турция няма да премести деветия наблюдателен пост от Морик на друго място. Според него Анкара е готова да предприеме \"всички необходими мерки, за да гарантира сигурността в района\". Турският министър посъветва Дамаск „да не си играе с огъня“. \r\nПрез 2017 г. бе създадена зоната за деескалация в провинция Идлиб и граничните райони Алепо, Латакия и Хама. На нейната територия вече има 12 наблюдателни пункта на турската армия. \r\n \r\n Тереза Герова", "date": "2019.08.21", "title": "ТАСС: Турският наблюдателен пункт в Морик е блокиран от сирийската армия"}
{"url": "http://www.focus-news.net/news/2019/08/21/2691188/ana-mpa-nyama-otseleli-sled-katastrofata-na-helikopter-kray-gratskiya-ostrov-poros.html", "text": "Няма оцелели след катастрофата на хеликоптер край гръцкия остров Порос, предава държавната информационна агенция на южната ни съседка  ANA-MPA . \r\nТри тела, две от които на руски граждани, са извадени от района, в който машината падна. Третата жертва е от гръцки произход.  \r\nОператорът на електропреносната мрежа (DEDDIE) потвърди, че хеликоптерът е ударил електрически далекопроводи, снабдяващи Порос с мощност от Галатас, преди да се разбие в морето. „Екипи на компанията се втурнаха към обекта, за да проверят и преценят щетите, произтичащи от катастрофата на хеликоптера в мрежата, снабдяваща остров Порос с електричество от Галатас. Работи се интензивно, за да възстановят щетите възможно най-скоро\", се казва в изявление на оператора. В него се добавя, че те доставят генератори в Порос в случай, че ремонтите са дългосрочни. \r\nСпоред отделна информация хеликоптерът е представил план за полет на атинското международно летище „Елефтериос Венизелос\" от Галатас. \r\nПо-рано местни медии съобщиха, че машината е частна. До инцидента се е стигнало, след като хеликоптерът се е оплел в жици на електрически далекопровод, в резултат на което Порос е останал без ток. Задействана бе операция по издирването на тримата души на борда, в която се включи екип от водолази на бреговата охрана, шест кораба на бреговата охрана и хеликоптер на армията. \r\n Тереза Герова", "date": "2019.08.21", "title": "ANA-MPA: Няма оцелели след катастрофата на хеликоптер край гръцкия остров Порос"}
{"url": "http://www.focus-news.net/news/2019/08/21/2691191/13-sa-podadenite-zayavleniya-za-izbor-na-strategicheski-investitor-po-proekta-aets-belene-obzor.html", "text": "13 са подадените заявления за избор на стратегически инвеститор по проекта АЕЦ „Белене“. Това обяви министърът на енергетиката Теменужка Петкова на пресконференция. На 22-ри май тази година в Официален вестник на Европейския съюз бе публикувана процедурата за избор на стратегически инвеститор по проекта АЕЦ „Белене“. В рамките на поканата бе дадена и възможност за заявяване на интерес за придобиване на миноритарно участие в бъдещата проекта компания, както и/или за закупуване на електрическа енергия от бъдещата електроцентрала. Крайният срок за подаване на заявленията беше 19 август.  \r\nСедем са компаниите, заявили интерес да участват като стратегически инвеститор в проекта – руската държавна корпорация „Росатом“ чрез компанията „Атоменергопром“, Китайската национална ядрена корпорация, Корейската хидро-атомна корпорация, регистрирана в Германия компания Бектрон-Лиаз-Техническо инженерство, консорциуми „АЕЦ Белене“ и „Атомна електроцентрала Белене 2019“, регистрирана в България компания „ИПК и УП“ ЕООД. Френската компания „Фраматом“ декларира интерес за участие при структурирането на финансирането на проекта за осигуряване на системите за безопасност, в т.ч. електрически, системи за оборудване и контрол и други. От страна на американската „Дженерал електрик“ се заявява участие при структуриране на финансирането, както и като потенциален проектант и доставчик на различни пакети, включително оборудване за турбинна зала, компресори, трансформатори и други.  \r\nВ срок от 90 дни работна група с представители от Министерството на енергетиката, „Български енергиен холдинг“ ЕАД, „Национална електрическа компания“ ЕАД и „Електроенергиен системен оператор“ ЕАД ще изготви кратка листа на фирмите, заявили интерес за участие в проекта АЕЦ „Белене“ като стратегически инвеститори.  \r\nТеменужка Петкова коментира, че заявилите желание за участие в проекта за АЕЦ „Белене“ са едни от големите световни лидери в ядрената енергетика. По думите и тяхното участие се състои не само чрез осигуряването и производството на оборудване, но с финансова помощ за проекта. Именно това финансово участие дава сериозна заявка за възможен и реален проект АЕЦ „Белене“. Според Петкова началният скептицизъм по отношение на това дали ще има интерес към реализацията на проекта вече е разсеян, доказателство, за което са подадените 13 заявления.  \r\nЗаявен е интерес от страна на Република Северна Македония за придобиването на миноритарен дял в проектната компания, както и заявление за изкупуване на електрическа енергия от АЕЦ „Белене“. В момента е в ход съгласувателна процедура във връзка със заявлението.  \r\nБългарски компании като „Атоменергоремонт“ АД и „Гранд енерджи дистрибюшън“ ЕООД също са проявили интерес. Заявления за изкупуване на енергия са подадени от „Гранд енерджи дистрибюшън“ ЕООД и от „ЮРопиан тред оф енерджи“ АД, също заявиха интерес да участват в проекта за ядрената централа. Една година е крайният срок за избор на стратегически инвеститор и реализация на проекта. \r\nПредседателят на ПП АБВ Румен Петков обяви на пресконференция, че партията е удовлетворена от заявките на 13 участника за реализацията на проекта. Участието на тези кандидати със световна значимост в ядрената енергетика е доказателство, че АБВ е права що се отнася до въпроса за реализирането на проекта АЕЦ „Белене“. Според Петков представителите на Китай и Русия, които участваха в процеса са посещавали Сърбия и Северна Македония с готовност предварително да договорят изкупуване на електроенергия. Въпросът е защо България не го прави, а го прави стратегическият инвеститор. По думите му изграждането на АЕЦ „Белене“ ще даде положителен тласък на цяла Северна България.  \r\nВиолета СИМЕОНОВА", "date": "2019.08.21", "title": "13 са подадените заявления за избор на стратегически инвеститор по проекта АЕЦ „Белене“ (ОБЗОР)"}
{"url": "http://www.focus-news.net/news/2019/08/21/2691193/balgariya-i-yordaniya-rabotyat-zaedno-za-traen-mir-v-blizkiya-iztok-obzor.html", "text": "Министърът на външните работи на Йордания Айман Сафади се срещна с министър-председателя на България Бойко Борисов в първия ден от двудневното си посещение в страната. Той идва за пръв път в България и това всъщност е и първото посещение на министър на външните работи на Йордания в нашата страна. По време на срещата им премиерът Бойко Борисов подчерта приятелските отношения между двете страни, както и много добрата степен на взаимодействие и сходство в политическите позиции по основни регионални и международни въпроси, споделяни от България и Йордания през последните години. Във фокуса на разговора им бе темата за Процеса „Акаба“, иницииран от краля на Йордания Абдулла II през 2015 г. с цел укрепване на международното и регионалното сътрудничество срещу опасностите от тероризъм, радикализация и насилствен екстремизъм. Застъпено бе мнението, че сътрудничеството в сферите от общ интерес следва да се разширява. Борисов и Ал-Сафади обсъдиха стимулиране на развитието на търговско-икономическите и инвестиционните отношения, както и установяването на по-близки контакти между бизнес общностите на двете страни. \r\nВицепремиерът и министър на външните работи Екатерина Захариева също прие министъра на външните работи на Хашемитското кралство Йордания Айман Сафади, с когото обсъдиха възможностите за обмяна на опит и сътрудничество в борбата с радикализма. „Можем да се борим заедно за постигане на траен мир в Близкия Изток“, заяви министър Захариева. Тя подчерта, че България подкрепя инициативата на крал Абдулла II „Процесът от Акаба“, чиято основна цел е международната и регионалната координация и сътрудничество в борбата с тероризма, екстремистките идеологии и радикализацията. България и Йордания могат да обменят ефективно опит в тази сфера, който да подпомогне бъдещи съвместни действия, изтъкна българският вицепремиер.  \r\nМинистър Сафади определи България като добър партньор в тази битка и благодари за подкрепата, която тя оказва в този процес. В рамките на срещата двамата министри подписаха споразумение, с което отпадат визите за посещения с дипломатически и служебни паспортни на гражданите на двете страни. То ще улесни контактите между външните министерства и държавните администрации и ще съдейства за активизиране на двустранните ни отношения. Министър Екатерина Захариева беше категорична, че Европейският съюз и България виждат Йордания като най-стабилния и най-адекватен партньор в региона.  \r\nДвамата  обсъдиха и бъдещото развитие на търговските и икономически отношения между двете страни. Министър Захариева изтъкна, че предстои първо заседание на Смесената комисия за икономическо сътрудничество в началото на следващата година, придружено от бизнес форум. Тя открои туризма, високите технологии, фармацевтичната и хранително-вкусовата промишленост като приоритетни сфери за развитие. Министър Сафади заяви, че и от страна на Йордания има желание за засилване на връзките в областта на икономиката, като подчерта потенциала на сфери като туризма и високите технологии, които ще спомогнат за допълнително сближаване в бъдеще.  \r\nОбразованието също беше отбелязано като цел за подобряване на взаимоотношенията между двете страни. Министър Захариева заяви, че има 1500 йорданци, които са завършили висшето си образование у нас. „Има 1500 йорданци, които са се дипломирали в български висши учебни заведения – те са най-силните посланици на България в Йордания“, заяви Захариева. А само в момента в България има 30 йордански жители, които се обучават. Тя изтъкна значението на подписаната миналата година спогодба в сферата на образованието и науката за бъдещото развитие на сътрудничество между български и йордански университети. Вицепремиерът подчерта, че се работи върху проект българските университети да могат да представят възможността за получаване на качествено висше образование в България пред гражданите на Йордания.  \r\nВ рамките на визитата си министър Айман Сафади се срещна и с българския президент Румен Радев. Общата им позиция бе, че България и Йордания имат отлично партньорство и ще задълбочат двустранното си сътрудничество в сферата на сигурността, борбата с радикализацията и тероризма.", "date": "2019.08.21", "title": "България и Йордания работят заедно за траен мир в Близкия Изток (ОБЗОР)"}
{"url": "http://www.focus-news.net/news/2019/08/21/2691185/afp-tramp-podkrepya-vrashtaneto-na-rusiya-v-g-8.html", "text": "Президентът на САЩ Доналд Тръмп във вторник изрази подкрепа за връщането на Русия в Г-8, като заяви, че ще е „много по-добре“ Москва да бъде в клуба на световните сили, предава  AFP . \r\n„Със сигурност мога да го подкрепя“,  заяви американският лидер пред репортерите, само няколко дни преди срещата на върха на Г-7, без Русия, в Биариц, Франция. \r\n„Много по-добре е да имаме Русия вътре“, подчерта той. \r\n \r\nПревод и редакция:", "date": "2019.08.21", "title": "AFP: Тръмп подкрепя връщането на Русия в Г-8"}
{"url": "http://www.focus-news.net/news/2019/08/21/2691189/afp-tramp-predlaga-da-posrednichi-v-eksplozivnata-situatsiya-v-kashmir.html", "text": "Държавният глава на САЩ Доналд Тръмп предложи да посредничи в „експлозивната\" ситуация в Кашмир – ябълката на раздора между въоръжениете с ядрен арсенал Индия и Пакистан, предава  AFP . \r\nТръмп заяви, че ще повдигне въпроса пред индийския премиер Нарендра Моди, който САЩ призоваха да действа, за да облекчи напрежението в контролирания от Индия Кашмир. \r\n„Кашмир е много сложно място. Имате индуси, имате мюсюлмани и не бих казал, че се разбират толкова добре\", заяви Тръмп пред репортери. „Ще направя най-доброто, което мога, за да посреднича\", допълни американският президент. \r\n Тереза Герова", "date": "2019.08.21", "title": "AFP: Тръмп предлага да посредничи в „експлозивната\" ситуация в Кашмир"}
{"url": "http://www.focus-news.net/news/2019/08/21/2691192/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Държавният глава на САЩ Доналд Тръмп планира да назначи Джон Съливан, първи заместник на държавния секретар Майк Помпео, за нов посланик на страната в Москва, съобщава вестник  „Российская газета“ , като се позовава на американски медии, цитирали източник от администрацията във Вашингтон. \r\nВ съответствие с установената процедура, за да заеме тази позиция, Съливан ще трябва да получи одобрение от американските законодатели. В същото време в родината на Съливан са убедени, че той няма много „опит в дипломатическото взаимодействие с Москва“. В миналото обаче той е участвал в руско-американски консултации за стратегическа стабилност. \r\nНастоящият американски посланик в Москва Джон Хънтсман депозира оставка с писмо до Тръмп от началото на август. Предполага се, че той ще напусне поста си на 3 октомври. Хънтсман ръководи дипломатическата мисия на САЩ в Русия от октомври 2017 г. \r\n*** \r\n „Росатом“ е готов за втори път да се заеме със строителството на атомна електроцентрала в България. Под натиска на САЩ София вече на два пъти сложи кръст на руски проекти – това са, газопроводът „Южен поток“ и АЕЦ „Белене“. Няма ли българите да променят желанието си да построят електроцентралата и този път и струва ли си Русия отново да се свързва с толкова ненанедежден партньор“, пише авторитетното руско издание  „Взгляд“  в материал, представен без редакторска намеса. \r\n„Росатом“ е подал заявка за участие в търга за строителството на АЕЦ „Белене“ в България, се казва в съобщение на държавната компания. Националната електрическа компания на България (НЕК) я е приела. \r\nПет компании вече изразиха желанието си да участват в конкурса, а шестата е на път. Освен руската компания това са Корейската корпорация за атомна енергетика, френско-германската компания Framatome, както и американската компания General Electric. Заявление се очаква и от Китайската национална атомна корпорация (CNNC). \r\nПървоначално именно Росатом през 2006 г. спечели търга за изграждането на два енергоблока в АЕЦ „Белене“. Три години по-късно обаче София едностранно спря проекта и през 2012 г. България напълно го изостави. Дори се проведе референдум, на който населението се изказа срещу новата атомна централа. Основната причина обаче, разбира се, е политическа - прозападното правителство на България, начело с Бойко Борисов, действаше откровено срещу Русия. \r\n„Росатом“, разбира се, обжалва в арбитража на Международната търговска камара в Женева с искане за компенсация на загубите от 1 милиард евро. Всъщност, по времето, когато София реши да спре проекта, руските предприятия вече бяха произвели първия комплект оборудване за българската атомна електроцентрала. Русия спечели, разбира се, в съда, въпреки че трябваше да работи усилено, така че България все пак плати малко повече от 600 милиона долара за АЕЦ „Белене“. Русия, от своя страна, достави произведеното оборудване. \r\nМиналата година България реши да възобнови проекта за изграждане на АЕЦ \"Белене\". Причините всъщност са прости и банални. Явно българите разбраха, че просто не биха могли да оцелеят без евтина електроенергия. \r\n„През 2013 г. се проведе референдум, на който мнозинството се противопостави на изграждането на АЕЦ. През това време в България имаше галопиращо увеличение на цените на електроенергията“, каза Алексей Анпилогов, ръководител на фонда за исторически изследвания „Основание“ Алексей Анпилогов, който е и експерт по атомна енергетика. \r\nТой обяснява увеличението на тарифите с факта, че България всъщност е влязла в единния енергиен пазар на ЕС, където процъфтяват либерализмът и отказът на държавата да регулира цените. „В резултат на това повишаването на тарифите се маскира сблагородни предлози, но икономическият фон е прост: за българските електроенергийни компании стана по-изгодно да продават електроенергия на по-богати пазари в ЕС, където плащат повече за киловатчас. Либералните правила за продажба на електроенергия в ЕС само допринасят за това. В резултат на това цените на вътрешния пазар също се покачват“, обяснява събеседникът. \r\nС излизането от строя на старата АЕЦ ситуацията в страната ще се усложни още повече. През 2002 година бяха затворени първите два енергоблока, през 2006-а – още два и останаха 5-и и 6-и блокове, които също трябва да бъдат затворени след 15 години. \r\n„ако сега не бъде решен въпросът със строителството на нова атомна електроцентрала, увеличението на цените на тока, което вече изплаши българите, ще стане още по-сериозно“, казва Анпилогов. \r\nБългарската икономика е свикнала да живее с ниска цена на електроенергията; тя няма други конкурентни предимства на европейския пазар. Тя не произвежда такива високотехнологични продукти като във Франция или Германия. Следователно поддържането на ниска цена на електроенергията е въпрос на оцеляване за българската икономика. На ниво обществено мнение вече има промяна в приемането на ядрената енергия като важен компонент за сигурността на България“, обяснява събеседникът на изданието. \r\nНа фона на увеличението на цената на квотите за емисии на CO2, дори Полша внезапно се събуди и си спомни за съветския проект за АЕЦ. Тъй като в страна, в която въглищата представляват 80% от енергийния баланс, трябва да плаща много пари под формата на такси за околната среда. \r\n„Мисля, че българите вече и така си гризат ноктите по повод строителството на газопровода „Южен поток“, който можеше да даде конкурентно предимство на националната икономика. Българите можеха да бъдат първи на тръбата, но сега там е Турция. Българите ще трябва да получават руски газ през трети страни, което не може да им харесва“, счита Анпилогов. \r\nНо възобновяването на сътрудничеството в АЕЦ „Белене“ е от полза както за Росатом, така и за самата България. Рисковете, че проектът ще се провали втори път, вече са много по-малко. Освен това, въпреки че първата палачинка се оказа на бучка, не можем да не признаем, че „Росатом“ едва ли е обиден - въпреки това щетите бяха компенсирани от съда. Формално конфликтът беше уреден и изчерпан. \r\nНо главното е това, че колкото и желаещи да има да участват в ръга, стартовите позиции на „Росатом“ при всички случаи са много по-добри. Ще бъде грях „Росатом“ да се откаже, предвид това, че неговите шансове от икономическа и техническа гледни точки са по-добри, отколкото на конкурентите. Отделен въпрос е как в крайна сметка ще завърши търга – това е трудно да се предвиди“, посочва Анпилогов, намеквайки за политическите препятствия. \r\n„Първо, само „Росатом“ в момента има референтен реактор от поколение 3+ - ВВЕР-1200. При американската Westinghouse възникнаха големи проблеми в китайските АЕЦ, където помпите на новите реактори AP-1000 излетяха. Така че се оказа, че американците нямат референтен реактор от поколение 3+“, продължава експертът. \r\nТехнологията на реактора AP-1000 на Westinghouse се оказа твърде сурова, което стана ясно, след като компанията построи четири блока с тези реактори в Китай. След само шест месеца търговска експлоатация на един от блоковете се развали. Компанията трябваше да потвърди и най-лошите подозрения - основните циркулационни помпи на станцията се счупиха. Това доведе до липсата на поръчки и загуби за Westinghouse, което принуди основния собственик - японската корпорация Toshiba - да обяви фалит на компанията през 2017 година. Тогава по някакво чудо успяват да я продадат на инвестиционната компания Brookfield Business Partners, която управлява активите на главно американски компании. \r\nWestinghouse е добре известна в Украйна. ова е компанията, която експериментира от десетилетия в украинските атомни централи, където са разположени съветските реактори. Разбира се, тези реактори са направени за руско атомно гориво, но американците постепенно ги превеждат на тяхното собствено гориво. През тази година Украйна купува от американски компании гориво вече за сума с 2,5 пъти по-голояма, отколкото от руската дъщерна компания на „Росатом“ – ТВЕЛ. \r\nАнпилогов посочва наличието на ядрен реактор от поколение 3+ във френската Framatome (бившата Areva). Френският реактор EPR-1600 обаче се оказа сложен, лошо проектиран и скъп, което бе показано от изграждането на третия блок на финландската АЕЦ „Олкилуото“ с този реактор. Изграждането му продължи 13 години, първоначалната цена на проекта се утрои - от 3,2 до 9 милиарда евро. В резултат на това прогнозната цена на киловат инсталиран капацитет нарасна от 2 200 до 6 000 долара за киловат. Всичко това наведнъж доведе до съдебни спорове с клиента - финландската компания Fortum, както и до фалита на Areva. \r\n„Да видим какво могат да предложат французите. Досега строежите на тези реактори при тях довеждаха до дълги забавяния на строителството в комбинация с увеличение на бюджета на проекта. Всички тези фактори, струва ми се, ще бъдат отчетени в търга, обявен от България“, казва Анпилогов. \r\nПрез 2000-те Росатом предлага на България да достави ядрен реактор ВВЕР-1000, но сега става въпрос за реактор ВВЕР-1200 от поколение 3+, който до голяма степен наследява опита на ВВЕР-1000. Това предполага още едно предимство на руската компания в този търг. „Поставянето на реактор ВВЕР-1200 върху съществуващия проект за АЕЦ„ Белене“ заедно с разбирането на това, което е проектирано миналия път, е много по-лесно от инсталирането на френски EPR, американски AP-1000 или друг реактор. Те имат съвсем различно разположение на парогенераторите и още много различни моменти“, обяснява атомният експерт.  \r\nВсеки друг екип, извън „Росатом“, който спечели търга за АЕЦ „Белене“ ще се сблъска с големи трудности. С такива трудности се сблъска „Росатом“ на АЕЦ „Бушер“, която дострояваха след немците, изоставили я преди повече от 30 години., „Първото, което трябваше деа направим тогава – е да пуснем там бригада с чукове, които започнаха да свалят бетона. Нещо подобно ще бъдат приунудени да направят и в „Белене“, ако се наложи да се слага друго атомно и турбинно оборудване“, посочва Анпилогов. Това, което „Росатом“ направи в Иран – разбира се, е уникална работа, която само потвърждава световния авторитет на руската корпорация. \r\nАко България не избере „Росатом“, то всички тези проблеми ще се слеят в едно – допълнително време и разходи за АЕЦ. \r\n„Като се има предвид количеството работа, което Росатом извърши миналия път, ще бъде трудно да се инсталира друго енергийно оборудване. По политически причини можете да изградите всичко, но икономиката ще работи срещу корейци, французи, американци, срещу всеки, който се съгласи да участва в търга, с изключение на „Росатом“, уверен е експертът. \r\nВ същото време България постави доста строги условия за спечелване на търга. Основното изискване е изграждането на пазарни условия без държавни гаранции и без гаранции за придобиване на електроенергия, произведена от АЕЦ. Цената на строителството не трябва да надвишава 10 милиарда евро, а периодът на въвеждане в експлоатация е 10 години. София обаче ще даде предпочитание на по-икономичните оферти. В идеалния случай българите искат да построят атомна електроцентрала за осем години и за 9 милиарда евро. \r\nВ тази ситуация шансовете на „Росатом“ да спечели конкурса са по-големи, отколкото на неговите конкуренти. Само китайците могат да се състезават за победа в търга. „Китайците са добри. Те взеха проектите на френски реактори от второ поколение и ги приведоха на ниво поколение 3 и 3+. Китай работи усилено с ускорени темпове. В проекта „Белене“ китайците са почти наравно с Росатом, но все пак ще загубят, защото централата първоначално е била проектирана от руски специалисти“, смята събеседникът на „Взгляд“. \r\n„Заявката на „Росатом“ е по-привлекателна и разумна. Тя е в интерес на българската страна, ако не се намесва политиката“, обяснява Анпилогов. Да се говори за несигурността на руския реакатор, с което се заиграха предния път, няма никакви основания. „Росатом“ предлага за изграждане един от най-надеждните атомни реактори. А всички тези технически и финансови неуредици, които преследват конкурентите му, определено ще играят в полза на проекта на руската корпорация. \r\n„Опасенията от екологичен план са абсолютно безпочвени. Реакторите на „Росатом“ са преминали най-строгите експертизи на МААЕ и са признати от нея за поколение 3+, в което има пасивно охлаждане, капан за стопилката  и куп допълнителни датчици. Такъв реактор спасява от авария, подобна на тази, която се случи във Фукушима. Когато системата за охлаждане е напълно изключена, самият реактор изстива, тоест настъпва планово изключване. ВВЕР-1200 е направен след Чернобил и след Фукушима и взима предвид всички опасности. България има възможност да премине към този модерен реактор - така да се каже, Ферарито в света на мирния атом“, обяснява експертът. \r\n*** \r\n В търговската война на САЩ срещу Китай има добре изчислен и дозиран пресинг с постоянно увеличение на залога. Фактически, Поднебесната империя се явява полигон за изпробване на нови форми, способи и методи на водене на хибридна агресия, пише руският ежеседмичник  „Военно-промишленний курьер“  в материал, представен без редакторска намеса. \r\nВ основата са санкционният натиск, дипломатически инструменти и „извънстолична цветна революция“, където централно място заема дестабилизацията на ситуацията в Хонконг. След „изковаването“ на технологията, е напълно реално тя да бъде употребена и срещу Русия. \r\nРешението на хонконгските власти да приемат законпроекта за екстрадиция на престъпници стана формален повод за масовите протести и безредици. Местната „демократическа общественост“ незабавно се възмути от инициативата на „пропекинския“ Кери Лам (ръководителят на административния район) и заяви, че това ще означава „смърт на автономията“. Особено недоволни от възможността за екстрадиция в континенталната част са различни видове защитници на правата на човека и дисиденти - като цяло тези, които са недоволни от китайската власт. \r\nМащабът на вълненията се оценява различно. Самите организатори дават оценка от 1,03 милиона души в пика на протестите, властите - 240 хиляди, но във всеки случай това явно е повече в сравнение с т.нар. революция на чадърите през 2014 година. Ожесточението на сблъсъците също нарасна: тук има и погроми, и щурм на местния парламент, и парализиране на хонконгското летище, и т.н. Засега приемането на законопроекта е отложено, но протестите продължават, както се твърди, с оглед пълното му оттегляне. Реакцията на Пекин е еднозначна – има намеса на Вашингтон във вътрешните работи на Китай. Официалният представител на Министерството на вътрешните работи Хуа Чунин директно обвини САЩ, че насилието в хода на протестите е тяхно „творение“. Това заявление дойде, след като вицепрезидентът на Съединените щати Майк Пенс, съветникът по въпросите на националната сигурност Джон Болтън и държавният секретар Майк Помпео обсъдиха с хонконгския бизнесмен Ли Чжин (известен още като Джими Лай) „Закона за екстрадиция“, както и съществуването на Хонконг на принципа „Една страна – две системи“. Джими Лай е прозападен деец, който прояви още през 1989 година по време на събитията на площад Тянанмън, когато раздаваше тениски с ликовете на лидерите на студентските протести, а освен това беше активен участник в „революцията на чадърите“. Заслужава да се отбележи, че тогава Лай имаше контакти с ръководителя на Хонконгско-американския център (финансирал протестите Occupy Central в Хонконг) Мортън Холбрук, служител на дипломатическата служба на САЩ, човек, близък до бившия министър на отбраната на САЩ, неоконсерваторът Пол Волфовиц. \r\n \r\nСъществуват обаче коренни различия между сегашните събития и „революцията на чадърите“. Да започнем с това, че на 12 август постъпи информация за концентрация на подразделения на Народната въоръжена милиция (НВМ – влиза в състава на Народно-освободителната армия на Китай (НОАК)) в град Шенжен, който граничи с Хонконг. Забелязано е пристигането на голям брой камиони и бронетехника. Сам по себе си е забележителен фактът, че ако китайците, за да се застраховат, са изпратили там военни, значи те имат основания да смятат, че потенциалът на протестите може да е много по-голям, отколкото изглежда отстрани. Веднага щом военните се окажат вътре в града, защитят административните сгради, оградят площадите и т.н., най-вероятно ще се появят провокатори, които ще се опитат да се сблъскат страните една срещу друга. Схемата е отработена и една от разновидностите й са – „неизвестните снайпери“, както беше, например, на киевския майдан през 2014 година. В резултат насилието ще премине на ново ниво: полицията и войниците пускат в ход оръжията, включително бойни. А тълпата, озверяла от пролятата кръв, подстрекавана от провокатори и указания от социалните мрежи, започва да използва подръчни средства – от битови до самоделни газови гранати. По този начин се достига до самоподдържащ се режим на ескалация на насилието, а властите (в случая – Пекин) ще бъдат обвинени в „престъпления срещу своя народ“. След това се формира коалиция от страни, „осъждаща непропорционалната употреба на сила от страна на правозащитните органи и политическото ръководство“, в различни градове по света се организират демонстрации пред китайските посолства и консулства, активизират се призивите за необходимостта от засилване на санкционния пресинг, изключването й от едни или други организации и т.н. И това е само началото. \r\nАко анализираме сегашната дестабилизация в Хонконг в светлината на събитията от преди пет години, веднага става очевидно колко са увеличи организаторите ресурсите, които се наливат за засилване на вълненията и погромите. Запазването на устойчивостта на социалната и държавната система на страната-мишена в условията на некласическа война води до използването на все по-разрушителни средства срещу нея от страна на агресора. Например, „цветната революция“ може да бъде проведена в няколко фази, отдалечени във времето и пространството. Първата е т.нар. сондажна. Агресорът организира орязана версия на „цветна революция“ в столицата или друг регион на страната (Хонконг 2014) с цел да изучи реакцията на властите и да открие нейните слабости. Втората е пълноценната класическа фаза. Третата е т.нар. DDoS революция, който идва след втората фаза, ако тя се е оказала недостатъчна и агресорът активира протести едновременно в няколко проблемни региона на страната-мишена до достигането на кумулативен и синергиен ефект (по аналогия: властта е сървър, който се опитват да „задидосят“ чрез активирането на пространствено разделечени безредици). \r\nТъй като обектът-мишена (администрацията на Хонконг и самият Пекин) прояви устойчивост, натискът на САЩ продължава да се увеличава и в момента събитията се развиват в съответствие с втората фаза на горепосочената схема и плановете на агресора. Формалният повод за излизането на тълпите на улиците беше законопроектът за екстрадиция, но то съвпадна по време с поредното изостряне на търговската война. Разрастването на протестите стана в периода след края на 90-дневното „примирие“, в течение на което САЩ и Китай планираха да постигнат ново споразумение. Както е известно, от това не излезе нищо. На 1 март „примирието“ свърши и в течение на месец (естествено, съвсем случайно) започнаха протестите срещу закона за екстрадиция, които продължават и досега. Тъй като няма споразумение заради устойчивостта на Китай, който не иска да сключва неизгодна за себе си търговска сделка, той бива тикан в нужната посока с цял набор от средства. Антипекинските демонстрации в Хонконг са само едно от тях. \r\nВ тази връзка, за контактите между американските официални лица и лидерите на протестите от 2019 година писаха китайските държавни издания. Те публикуваха снимки, направени по време на срещата между сътрудника на Генералното консулство на САЩ Джули Иде с лидери на антипекинските протести в хонконгския хотел Marriot. Прави впечатление, че почти няма официални данни за нейната дейност след 2011 г., а биографията и уменията й са идеални за „яке“ - разузнавач под дипломатическо прикритие. \r\nПо този начин, протестите от 2019 година са логично продължение на „революцията на чадърите“ на базата на получения опит. Преди пет години изпробваха технологията на „извънстоличния майдан“ като заготовка, която бе използвана в нужния момент. Веднага щом времето настъпи, той бе задействан светкавично, но с голям размах. Ако Китайската комунистическа партия (ККП) даде заповед на Народната въоръжена милиция да предприеме силови действие срещу тълпите в Хонконг, тя ще направи именно това, което очаква противникът. Тогава събитията ще се развият по негативния сценарий, чиято цел не е трудно да се отгатне. Ако Пекин се поддаде на натиска на Вашингтон, подриването на китайската икономика ще продължи не само чрез увеличаването на митата върху стоките и т.н., но и чрез дестабилизацията на Хонконг, който фактически ще бъде принесен в жертва. Две трети от инвестициите от и в Китай минават през този глобален финансов център. Капиталът ще намери ново „сигурно убежище“, да речем, в Сингапур. Проблемът е в това, че независимо от стремежа на Китай да вземе под контрол финансовата система на Хонконг с цел да не допусне изтичането на капитал, подривните дейности на външните сили води съвсем не до резултата, на който разчита Пекин. Едно е да запушиш каналите на изтичане и съвсем друго, когато Хонког, заради изкуствено предизвиканата дестабилизация, загуби статута си на „вратата към Китай“. Заедно със загубите от търговските войни, това може да има крайно сериозни последствия. \r\nТук се появява още един ефект. Хонконг е специална офшорка за китайската червена аристокрация и ликвидацията на това „сигурно убежище“ ще нанесе удар по редица кланове, което допълнително ще изостри съществуващите противоречия в ККП при вече изразеното недоволство на някои нейни представители от възможния неограничен срок на управлението на Си Дзинпин и заместник-председателя на Китайската народна република Ван Цишан. Чрез инициирането на разкол вътре в комунистическата партия, САЩ се опитват да създадат още една точка на натиск върху Постоянния комитет на политбюро на ЦК на ККП (висшия орган на властта в Китай), за да принуди него и лично Си Дзинпин да сключат ново търговско споразумение при условията на Тръмп. В тази връзка, съобщението, че САЩ все пак са отложили налагането на нови мита върху част от китайските стоки до декември 2019 година говори, че те са избрали изчаквателна позиция. Съединените щати анализират и оценяват ефекта на въздействието върху Поднебесната империя от по-рано въведените мита, санкциите срещу телекомуникационните гиганти и, накрая, активизацията на бунтовете в Хонконг. Следователно, в зависимост от това, дали Пекин ще продължи съпротивата или не, във Вашингтон ще вземат решението да увеличат ли натиска, или да се спрат, засега, ако китайците са станали по-сговорчиви. \r\nВ случай, че им бъде демонстрирано упорство (а това е най-вероятното решение на ръководството на страната), американците са способни да преминат към гореописаната трета фаза, т.е., към хонконгския проблем да се добави и дестабилизация в други проблемни региони на Китай (Синцзян-Уйгурския автономен регион, Вътрешна Монголия и др.). Вероятно ще се намерят нови болни точки, например, във финансовата сфера. Тази схема на DDoS-революция в комбинация с технологията на търговските войни и подкопаването на проекта „Един пояс, един път“ цели да се постигне синергиен ефект с разрушителни последствия за Китай. \r\n***", "date": "2019.08.21", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/08/21/2691396/vladislav-antonov-lrs-midzhur-selo-chuprene-shest-druzhinki-ot-sdruzhenieto-imat-zabrana-za-lovuvane.html", "text": "Шест дружинки от сдружението имат забрана за ловуване, каза за  Радио „Фокус – Видин“  специалистът по лова в Ловно рибарско сдружение (ЛРС) „Миджур“ – село Чупрене Владислав Антонов. Той посочи, че забраната за лов на тези дружинки е след като в землището на село Орешец в края на месец юли бе открито мъртво диво прасе, чиято проба бе положителна за болестта  африканска чума. „Ловните дружинки, чиято територия попада в 20 километровата зона , където е открито мъртвото диво прасе, заразено от африканска чума  няма да излизат на лов в продължение на два месеца. В нашето сдружение това са дружинките в село Орешец, Яньовец, Скомля, Воднянци, Карбинци и Медовница“, каза Антонов. Той обясни, че останалите дружинки от сдружението излизат на индивидуален лов за мигриращ дивеч и за индувидуален отстрел на дива свиня. Вече са убити при индивидуален отстрел диви прасета. Всички ловци, които сега излизат на индивидуален лов са обучени и знаят как се взима проба от диво прасе.“В сдружението вече се правят списъци за отстреляните диви прасета при индивидуалния лов. По 50 лева ще получи всеки ловец за отстреляно диво прасе“, каза Антонов.  Според него водещото в случая не са само средствата, които се изплащат за убитите диви прасета, но и възможността чрез този лов да се ограничи  заболяването за да може да има нормален лов в планината. \r\nАнна ЛОЗАНОВА", "date": "2019.08.21", "title": "Владислав Антонов, ЛРС „Миджур“ – село Чупрене:  Шест дружинки от сдружението имат забрана за ловуване"}
{"url": "http://www.focus-news.net/news/2019/08/21/2691196/gd-granichna-politsiya-intenziven-e-trafikat-na-granitsite-s-turtsiya-i-sarbiya.html", "text": "Интензивен е трафикът на границите с Турция и Сърбия. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата със Сърбия трафикът е интензивен на ГКПП „Калотина“ на изход за леки автомобили. На границата с Турция трафикът е интензивен на всички гранични контролно-пропускателни пунктове на вход за леки автомобили, а на ГКПП „Лесово“ е интензивен на изход за товарни автомобили. На българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове.", "date": "2019.08.21", "title": "ГД „Гранична полиция“: Интензивен е трафикът на границите с Турция и Сърбия"}
{"url": "http://www.focus-news.net/news/2019/08/21/2691190/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Министър-председателят на Обединеното кралство Борис Джонсън предупреди европейските лидери, че „няма перспектива за сключване на сделка\", освен ако Брюксел не отстъпи в изострящия се спор за Брекзит, съобщава националният ежедневник  The Times , като подчертава, че изявлението на Джонсън е направено в навечерието на срещата му с канцлера на ФРГ Ангела Меркел. \r\nПремиерът на Великобритания беше обвинен в \"игри на политически обвинения\", след като предупреди Брюксел, че механизмът за ирландската граница трябва да бъде премахнат. Той го определи като „антидемократичен\" и увери, че той рискува да подкопае мира в Северна Ирландия. \r\nДоналд Туск, председател на Европейския съвет, обвини  Джонсън, че рискува възстановяването на твърда граница в Северна Ирландия, без при това да предложи реалистична алтернатива на механизма. \r\nГи Верхофстадт, координаторът на Европейския парламент по Брекзит, заяви, че механизмът е жизненоважен. „Това е застрахователна полица, договорена добросъвестно и подкрепена от хората на остров Ирландия. Времето за игри и политически обвинения изтича“. \r\nВ отговор от Даунинг Стрийт подчертаха: „Ясно е, че ако споразумението за оттегляне не бъде отворено повторно и механизмът не бъде премахнат, няма перспектива за сделка. То беше отхвърлено три пъти от депутатите и е просто нежизнеспособно като решение, както става ясно от писмото на премиера [до Туск]. Готови сме да договорим, добросъвестно, алтернатива на механизма с разпоредби, за да се гарантира, че ирландският граничен въпрос се решава там, където трябва: в преговорите за бъдещото споразумение между Обединеното кралство и ЕС“. \r\nВ писмото до Туск, Джонсън подчерта, че механизмът ще застраши споразумението от Разпети петък и ще подкопае суверенитета на Великобритания. Той призова механизмът да бъде заменен с ангажимент за „алтернативни договорености“, включващи използването на технологии, за да се избегне твърда граница между Северна Ирландия и Република. \r\nТуск отхвърли искането в туит, който гласеше: „Механизмът е застраховка за избягване на твърда граница на остров Ирландия, освен ако и докато не бъде намерена алтернатива. Тези, които са против и не предлагат реалистични алтернативи, всъщност подкрепят възстановяването на границата. Дори и да не го признават\". \r\nИзглежда обаче, че Европейската комисия не е съгласна с Туск. На въпрос дали ЕК споделя мнението му, говорител отговори, че това е въпрос на „лична интерпретация\". \r\nВ своето видео Джонсън обвини също Джереми Корбин, лидера на лейбъристите, че иска да спори за Брекзит сгодини\". Освен това той направи преглед на противопоставянето на Лейбъристката партия срещу политиката на правителството за излизане от ЕС на 31 октомври, със или без сделка с Брюксел. \r\nСъщевременно Борис Джонсън призовава Германия и Франция да направят компромиси. Във видеото той заяви: „Готови сме да работим с нашите приятели и партньори, за да постигнем сделка. Но ако искате добра сделка за Обединеното кралство, трябва едновременно да се подготвите да няма такава\". \r\nПисмото от министър-председателя до Туск бе изпратено от Даунинг Стрийт, малко след като  Джонсън проведе едночасов разговор с ирландския премиер Лео Варадкар, който предупреди, че Брюксел няма да отвори отново споразумението за оттегляне от ЕС. \r\nПремиерът ще се срещне в сряда в Берлин с канцлера на ФРГ Ангела Меркел, а в четвъртък - с президента на Франция Макрон в Париж. В събота той ще пътува до Биариц за срещата на върха на световните лидери на страните от Г-7. \r\n*** \r\n  Министър-председателят на Обединеното кралство Борис Джонсън ще изтегли представителите на страната от участие в повечето срещи за вземане на решения от Европейския съюз, считано от 1 от септември, когато правителството ще се готви за приближаващия краен срок за излизането на страната от Общността, съобщава британският вестник  The Independent . \r\nЗанапред държавните служители и министри на Лондон ще присъстват само на заседанията на ЕС, от чиито изход Обединеното кралство има значителен национален интерес, като например сигурността. Решението бе обявено, след като по-рано Джонсън се закле да „свали“ дипломатите в Брюксел и обеща подготовка за Брекзит без споразумение.  \r\nОбявявайки плановете, Стивън Барклай, държавен секретар по Брекзит, заяви: „Невероятно количество време и усилия се отделят само за срещи на ЕС, които са върха на айсберга. Нашите усърдни служители също прекарват много часове, подготвяйки ги, независимо дали четат необходимите документи или работят върху речи. Отсега нататък ще ходим само на срещи, които наистина имат значение. Това ще даде време на министрите и техните служители да се подготвят за нашето излизане от ЕС на 31 октомври и да се възползват от възможностите, които ни предстоят\". \r\nЕвродепутатът на либералдемократите Катрин Беърдър осъди решението на Джонсън. „Това е безсмислен жест, движен от вътрешната политика, който обезценява членството ни в ЕС и не показва нищо друго освен презрение към нашето влияние в Брюксел и нашите съюзници. Как да разберем дали се обсъждат важни неща, ако не сме там?\", попита Беърдър. \r\nДжонсън ще направи първото си пътуване до Европа като министър-председател в следващите два дни, когато ще проведе разговори с канцлера на ФРГ Ангела Меркел и френския президент Еманюел Макрон преди срещата на върха на Г-7. Исканията му за преразглеждане на сделката за Брекзит на предшественика му на поста Тереза Мей обаче бяха посрещнати с жестока съпротива в Брюксел. \r\nВ писмо до председателя на Европейския съвет Доналд Туск, премиерът заяви, че предпазният механизъм за ирландската граница е „недемократичен\" и трябва да бъде отстранен от споразумението за Брезкит. Туск отхвърли искането и предупреди, че премахването на механизма би рискувало връщане към твърда граница в Ирландия. \r\n „Тези, които са против механизма и не предлагат реалистични алтернативи, всъщност подкрепят възстановяването на граница. Дори и да не го признаят“, отговори полският политик. \r\nОпитите за отхвърляне на „жизненоважния“ механизъм ще бъдат отхвърлени и от евродепутатите, увери координаторът на Европейския парламент по Брекзит Ги Верхофщад. „Времето за игри и политически обвинения бързо изтича“, добави холандецът. Длъжностни лица в Брюксел  дори обвиниха лично Джонсън, че е направил „неверни\" и „подвеждащи\" твърдения за ситуацията. \r\nОт Даунинг Стрийт заявиха, че „няма перспектива за сделката\", освен ако механизмът не бъде премахнат от споразумението. „Той вече е отхвърлен от депутатите три пъти и просто не е наличен като решение, както ясно се казва в писмото на премиера“, подчерта говорител на кабинета в Лондон. \r\n*** \r\n  Президентът на САЩ Доналд Тръмп обяви отново, че Вашингтон и Лондон могат да се движат бързо към сделка за свободна търговия след Брекзит, пише британското издание  London Evening Standard . \r\nТръмп е имал „страхотен разговор“ с премиера Борис Джонсън в понеделник. \r\n„Говорихме за Брекзит и как можем да се движим бързо към сделка за свободна търговия между САЩ и Обединеното кралство. Очаквам с нетърпение да се срещна с Борис през уикенда на срещата на Г-7 във Франция“, написа американският лидер в „Туитър“. \r\nТръмп направи това в навечерието на срещата на седморката в Биариц през почивните дни, където ще се срещне с Джонсън. \r\nГоворител на Даунинг стрийт обясни, че двамата лидери са провели телефонен разговор в понеделник вечерта и „са обсъдили икономически въпроси и нашите търговски отношения“. \r\nТой добави: „Премиерът запозна президента с развитието около Брекзит. Лидерите очакват с нетърпение да се видят на срещата на върха през уикенда“. \r\nРазговорът между двамата дойде, след като Джонсън потвърди, че свободното движение между Обединеното кралство и Ирландия няма да спре в случай на Брекзит без сделка. \r\nМинистър-председателят и ирландският премиер Лео Варадкар говориха по телефона близо час в понеделник вечерта, за да обсъдят общата пътна зона на Обединеното кралство, съобщиха от Даунинг стрийт. \r\nТова е дългогодишно споразумение, което позволява на гражданите на Обединеното кралство, жърси, Гърнси, остров Ман и Ирландия да се „придвижват свободно между тези острови и да пребивават в тях“. \r\n***", "date": "2019.08.21", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/08/21/2691195/severoiztochno-darzhavno-predpriyatie-1-500-dekara-novi-gori-shte-badat-zaleseni-v-severoiztochna-balgariya-v-perioda-20202021-godina.html", "text": "Двойно повече площи, в сравнение с предходни години, ще бъдат залесени на територията на Североизточното държавно предприятие (СИДП) в периода 2020/2021 година. Това стана ясно по време на среща на директорите на стопанства, в които има разсадници, както и на специалистите, които работят в тях, съобщиха от  СИДП . Срещата е проведена по инициатива на ръководството на предприятието, за да се осигурят необходимите семена за производство на дръвчета, да се види къде има проблеми и какво трябва да се направи, за да бъдат те отстранени и да може да се произведат повече и по-качествени фиданки.  \r\n„През следващите години ще инвестираме не само в залесяване, но и в закупуване на модерна техника, с която да се извършва почвоподготовката, а и самото залесяване“, каза пред колегите си директорът на СИДП инж. Веселин Нинов. Според него увеличаването на площите за залесяване, което е част от държавната политика, се оценява като положително не само от специалистите, но и от всички хора в страната ни. Нинов припомни на колегите си, че трябва да бъдат предвидени и медоносни видове за следващите години, за да се помогне и на работещите в сектор пчеларство. Той обеща на специалистите от разсадниците помощ, за да се реализират заложените в плановете залесявания, като поиска от тях да произвеждат добри фиданки, които да бъдат с гарантирано качество.  \r\nИнж. Веска Стойнева, началник на отдел „Стопанисване на горските територии“, припомни, че при основаването на СИДП е имало свръхпроизводство на фиданки, което постепенно е било ограничено, за да се спре разхищението на труд и средства. Сега производството е оптимизирано и разсадниците задоволяват нуждите на стопанствата от Североизточна България. Тя прикани присъстващите на срещата да спазват стандартите и предложи всеки разсадник да отглежда дръвчета за точно определени стопанства. Според инж. Стойнева трябва да бъде увеличено и видовото разнообразие, като в културите могат да се внесат и горскоплодни дръвчета, които също ще подпомогнат пчеларите, а плодовете им ще служат и за храна на дивеча.  \r\nНа територията на предприятието има пет разсадника, които се намират в Държавно ловно стопанство-Балчик, Държавно горско стопанство (ДГС)-Добрич, ДГС-Шумен, ДГС-Търговище и ДГС-Върбица. Те ще произведат фиданки за появата на 1 500 декара нови гори в периода 2020/2021 година.", "date": "2019.08.21", "title": "Североизточно държавно предприятие: 1 500 декара нови гори ще бъдат залесени в Североизточна България в периода 2020/2021 година"}
{"url": "http://www.focus-news.net/news/2019/08/21/2691199/predstoyashti-mezhdunarodni-sabitiya-za-21-avgust-agentsiya-fokus.html", "text": "*** \r\n Първо посещение на новия министър-председател на Великобритания Борис Джонсън. \r\n*** \r\n \r\n  Държавният глава на Руската федерация Владимир Путин пристига на посещение в Хелзинки за обсъждане с финландския си колега на отношенията между Москва и Брюксел. \r\n*** \r\n \r\n Започва серия от стачки на „Райънеър“ в Европа, която ще продължи до 25 август. \r\n*** \r\n \r\n  Канцлерът на ФРГ Ангела Меркел приема за среща президента на Словакия Зузана Капутова. \r\n*** \r\n \r\n Министър-председателят на Канада Джъстин Трюдо ще изнесе реч в навечерието на срещата на върха на Г-7. \r\n*** \r\n \r\n  Среща на външните министри на Китай, Япония и Южна Корея. \r\n***", "date": "2019.08.21", "title": "Предстоящи международни събития за 21 август (Агенция „Фокус“)"}
{"url": "http://www.focus-news.net/news/2019/08/21/2691200/nimh-dnes-shte-e-slanchevo-s-maksimalni-temperaturi-mezhdu-32-i-37.html", "text": "Днес отново ще е слънчево, след обяд и горещо, в източните райони с временни увеличения на облачността. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Ще духа слаб до умерен североизточен вятър. Максималните температури ще са между 32° и 37°. Атмосферното налягане ще се задържи малко по-високо от средното за месеца.   \r\nПо Черноморието ще е слънчево, около и след обяд с незначителна облачност. Ще духа слаб до умерен североизточен вятър. Максимални температури на въздуха между 28° и 31°. Температурата на морската вода е 26 - 27°. Вълнението на морето ще е 2 - 3 бала.  \r\nВ планините ще е предимно слънчево. Ще духа слаб до умерен североизточен вятър. Максималната температура на височина 1200 метра ще е около 24°, на 2000 метра – около 17°.", "date": "2019.08.21", "title": "НИМХ: Днес ще е слънчево с максимални температури между 32° и 37°"}
{"url": "http://www.focus-news.net/news/2019/08/21/2691198/predstoyashti-sabitiya-v-stranata-za-21-avgust-agentsiya-fokus.html", "text": "*** \r\n \r\nОт 10.00 часа ще се проведе заседание на Министерския съвет.  \r\n \r\n*** \r\n \r\nОт 12.00 часа в институцията на омбудсмана общественият защитник Мая Манолова ще се срещне с представители на Министерството на правосъдието, ръководството на Агенцията по вписванията и адвокати, представители на Фейсбук общността на българските адвокати (ФОБА) във връзка с Търговския регистър. \r\n \r\n*** \r\n \r\nОт 11.00 часа в хотел „Хилтън“, зала „Мусала“, ще се проведе открита дискусия на тема „Публично-частно партньорство като стратегически решения за противодействие на киберзаплахи“. \r\n \r\n*** \r\n \r\nОт 14.00 часа 19 състав на Специализирания наказателен съд ще гледа делото срещу Стефан Д., Производство по чл. 65 НПК - задържане под стража в досъдебното производство. \r\n \r\n*** \r\n \r\nОт 16.00 часа 7 състав на Специализирания наказателен съд ще гледа делото срещу Еней Н., Квалифицирани състави на изнудване. \r\n \r\n*** \r\n \r\nОт 11.00 часа в сградата на „Кариерен център” към ДРСЗ - БУРГАС на ул. „Патриарх Евтимий” 35А ще се проведе съвместната пресконференция на ДРСЗ – Бургас, ДБТ - Бургас, РДСП - Бургас и ДОИТ – Бургас. \r\n \r\n*** \r\n \r\nОт 20.30 часа на сцената на Летния театър ще се състои официална церемония, на която ще бъде връчена наградата „Емил Чакъров“ на диригента Григор Паликаров. \r\n \r\n*** \r\n \r\nОт 10.00 часа в зала „Варна“ на Общината ще се проведе встъпителна пресконференция в рамките на проект „Модернизация и реконструкция на рибарско пристанище „Карантината“, местност Карантината, район „Аспарухово“.   \r\n \r\n*** \r\n \r\nОт 10.00 часа в Детски отдел на РБ „Христо Ботев“ ще се проведе Лятна читалня - четене на приказки за деца от 0 до 10 години. \r\n \r\n*** \r\n \r\nОт 17.30 часа в Художествена галерия „Христо Цокев“ ще бъде открита изложбата „Строителите на Паметника на свободата“. \r\n \r\n*** \r\n \r\nОт 10.00 часа в сградата на Община Долни чифлик ще се проведе разяснителна среща във връзка с африканската чума по свинете. \r\n \r\n*** \r\n \r\nОт 10.00 часа се събира постоянната комисия по общинска собственост, устройство на територията, комунални дейности, екология и транспорт към Общински съвет - Ловеч. От 11.00 часа се събира постоянната комисия по икономическа политика, туризъм и приватизация. От 13.00 часа ще работи постоянната комисия по жалби и контрол на решенията на Общински съвет и мониторинг на обществени и възлагателни поръчки, както и постоянната комисия по социална, демографска и жилищна политика. От 16.00 часа в заседателната зала се събират членовете на комисията по развитие на селските райони, земеделие и гори. \r\n \r\n*** \r\n \r\nВ 11.00 часа в сградата на Община Асеновград кметът д-р Емил Караиванов ще участва в редовна пресконференция по актуални теми от работата на общинската администрация.  \r\n \r\n*** \r\n \r\nОт 10.00 часа в Детски отдел на библиотека „Родина“ на ул. „Българско опълчение“ 69 ще се проведе Зелени балкани - Стара Загора на гости на Детски отдел: Червеногуша гъска. Творческо ателие.  \r\n \r\n*** \r\n   \r\nОт 11.00 часа в зала 28 на Община Търговище ще се проведе начална пресконференция по Проект № BG05M9OP001-2.040-0083-С01 „Патронажна грижа в община Търговище\" по Процедура за директно предоставяне на безвъзмездна финансова помощ BG05M9OP001-2.040 „Патронажна грижа за възрастни хора и лица с увреждания – Компонент 2\", по ОП РЧР 2014-2020.", "date": "2019.08.21", "title": "Предстоящи събития в страната за 21 август (Агенция „Фокус“)"}
{"url": "http://www.focus-news.net/news/2019/08/21/2691197/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\nПрез нощта ще е ясно и почти тихо. На 21,08.2019 г. отново ще е слънчево, след обяд и горещо. В източните райони ще има временни увеличения на облачността – без валеж. Ще духа слаб до умерен вятър от североизток. Максималните температури ще са между 32° и 37°, малко по-ниски по морския бряг. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nДвижение с повишено внимание по път Чирпан – изток /ръкава/ пътен възел АМ Тракия посока Бургас поради ремонт на мантинели. Движението се осъществява със стесняване на една от лентите за движение и се регулира с пътни знаци. Срок до 18:00 ч на 21.08.2019 г. \r\n Движение в една лента по АМ  Тракия посока София при км 192+164 поради ремонт на мантинели/средна разделителна/. Движението се осъществява в активна и аварийна ленти и регулира с пътни знаци. Срок до 18:00 ч. на 21.08.2019 г. \r\n Движение с повишено внимание по АМ Тракия посока Бургас при км 172+630 поради ремонт на мантинели. Движението се осъществява със стесняване на една от лентите за движение и се регулира с пътни знаци. Срок до 18:00 ч на 21.08.2019 г. \r\nОбласт Сливен: \r\nДвижение по АМ Тракия в участъка  от с. Полско Пъдарево до  с. Биково от км 245+000 до км 251+000  посока София се осъществява с повишено внимание поради ръчно косене и на разделителната линия. Срок до 21.08.2019 г.  \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“:  \r\nОбласт Стара Загора: \r\nДвижение в една лента по АМ Марица посока София при км 5+500 поради ремонт на мантинели /средна разделителна/. Движението се осъществява активна и аварийна ленти и регулира с пътни знаци. Срок до 18:00ч. на 21.08.2019 г. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил: \r\nОграничава се движението в двете посоки на автомагистралата в участъка п.в. „Дупница Север“ – п.в. „Бобошево“ от км 51+163 до км 73+330 поради увреждане на конструкцията на мостово съоръжение при км 62 вследствие на възникнал пожар на 13.08.2019 г. \r\nОбходен маршрут: от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение по път I-1 София - Перник при Владая от км 276+162 до км 277+610 – за Сряда 21.08.2019 г. и Четвъртък 22.08.2019 г. се обособяват две ленти в посока София за времето от 06:00 до 10:00 часа. Срок 22.08.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.08.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:    \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът II-55: Движението по път II-55 Дебелец – Гурково от км 0+000 до км 33+420 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.08.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІ-15: Движението по път II-15 Враца – Борован при км 0+000 се осъществява с повишено внимание поради ремонт на ж.п. надлез. Участъкът е сигнализиран с пътни знаци. Срок 15.09.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът ІІІ-622: Движението по път III-622 с. Четирци – с. Църварица от км 5+000 до км 25+000 се осъществява в една лента поради частични ремонтни дейности на асфалтовата на настилка. Участъкът е сигнализиран с пътни знаци. Срок до 30.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г.; \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г.; \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 23.08.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 02.09.2019 г.; \r\nПът II-53: Движението по път II-53 Елена-Сливен-Ямбол в участъка от края на област В.Търново до Сливен от км 72+200 до км 112+000 се осъществява с повишено внимание поради полагане на маркировка. Срок до  30.08.2019 г. \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\nПът IІІ-3011: Движението по път ІІІ-3011 Летница – Горско сливово от км 3+800 до км 11+000 се осъществява с повишено внимание поради извършване на ремонтни дейности по настилката. Водачите да се движат със съобразена скорост. Срок до 22.08.2019 г.; \r\nПът III-3504: Движението по път III-3504 Радювене – Орляне от км 0+000 до км 22+694 се осъществява с повишено внимание поради извършване на ремонтни дейности по настилката. Водачите да се движат със съобразена скорост. Срок: 23.08.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.09.2019 г.; \r\nПът III-112: Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Участъкът е сигнализиран с пътни знаци. \r\nОбходен маршрут: Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 26.08.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 16.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 е регулирано в една лента поради ремонтни дейности с частично асфалтиране. Срок до 23.08.2019 г.; \r\nПът ІІІ-3002: Движението по път III-3002 Българене – Божурлук от км 0+000 до км 20+000 е регулирано в една лента поради частични ремонтни дейности. Срок до 22.08.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци.; \r\nIII-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 31.08.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+480 до км 5+960 се осъществява в една лента поради ремонтни дейности на кръговото кръстовище при гр. Костинброд. Ограничено е движението в изпреварващата лента в посока София като движението се осъществява в активната лента. Участъкът е сигнализиран с пътни знаци. Срок до 23.08.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът III-663: Движението по път III-663 с. Зетьово – с. Целина от км 0+000 до км 12+700 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът III-663: Движението по път III-663 с. Зетьово – с. Целина от км 13+730 до км 15+220 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.21", "title": "Актуална пътна обстановка"}
{"url": "http://www.focus-news.net/news/2019/08/21/2691203/ombudsmanat-organizira-sreshta-s-advokati-agentsiyata-po-vpisvaniyata-i-pravosadnoto-ministerstvo-za-targovskiya-registar.html", "text": "От 12.00 часа в институцията на омбудсмана на ул. „Георг Вашингтон“ 22 общественият защитник Мая Манолова ще се срещне с представители на Министерството на правосъдието, ръководството на Агенцията по вписванията и адвокати, представители на Фейсбук общността на българските адвокати (ФОБА). Това съобщиха от пресофиса на  омбудсмана . Тема на разговор ще са методическите указания, приложими в дейността на длъжностните лица по регистрация в процеса по разглеждане и произнасяне по заявления, искания, актове на съда, на държавни органи за вписване и заличаване на обстоятелства и обявяване на актове в Търговския регистър и регистъра на юридическите лица с нестопанска цел, както и други проблеми, които адвокатите срещат.  \r\nТе бяха публикувани на сайта на Агенцията по вписванията на 17 юни т.г., след като правосъдният министър Данаил Кирилов и служители на Агенцията поеха ангажимент на среща с Манолова и адвокати от фейсбук общността в ресорното министерство. \r\nНа нея бяха представени проблемите, с които те се сблъскват в работата си с Търговския регистър. Дни по-рано те сезираха омбудсмана с отворено писмо по казуса и настояха тя да защити гилдията и клиентите им заради системното постановяване на неправомерни откази от страна на длъжностните лица от Търговския регистър.", "date": "2019.08.21", "title": "Омбудсманът организира среща с адвокати, Агенцията по вписванията и правосъдното министерство за Търговския регистър"}
{"url": "http://www.focus-news.net/news/2019/08/21/2691194/pregled-na-mezhdunarodnite-novini-do-600-chasa-agentsiya-fokus.html", "text": "Споразумението за свободна търговия между Евразийския икономически съюз (ЕАИС) и Сърбия ще бъде подписано на 25 октомври. Това съобщи във вторник посланикът на Русия в Белград Александър Боцан-Харченко в „Туитър“, предава  ТАСС . \r\n„На 25 октомври се очаква подписването на споразумение за зона на свободна търговия между Сърбия и ЕАИС. За Белград реализацията на документа ознаменува съвършено нов етап на присъствието в пространството на Евразия, излизане на пазар с повече от 182 милиона потребители и общ БВП от повече от 1,9 трилиона долара“, написа дипломатът. \r\nПо-рано министър-председателят на Русия Дмитрий Медведев призова да се ускори подготовката за договора между ЕАИС и Сърбия, както и Сингапур. \r\n*** \r\n  Министър-председателят на Обединеното кралство Борис Джонсън ще изтегли представителите на страната от участие в повечето срещи за вземане на решения от Европейския съюз, считано от 1 от септември, когато правителството ще се готви за приближаващия краен срок за излизането на страната от Общността, съобщава британският вестник  The Independent . \r\nЗанапред държавните служители и министри на Лондон ще присъстват само на заседанията на ЕС, от чиито изход Обединеното кралство има значителен национален интерес, като например сигурността. Решението бе обявено, след като по-рано Джонсън се закле да „свали“ дипломатите в Брюксел и обеща подготовка за Брекзит без споразумение.  \r\nОбявявайки плановете, Стивън Барклай, държавен секретар по Брекзит, заяви: „Невероятно количество време и усилия се отделят само за срещи на ЕС, които са върха на айсберга. Нашите усърдни служители също прекарват много часове, подготвяйки ги, независимо дали четат необходимите документи или работят върху речи. Отсега нататък ще ходим само на срещи, които наистина имат значение. Това ще даде време на министрите и техните служители да се подготвят за нашето излизане от ЕС на 31 октомври и да се възползват от възможностите, които ни предстоят\". \r\nЕвродепутатът на либералдемократите Катрин Беърдър осъди решението на Джонсън. „Това е безсмислен жест, движен от вътрешната политика, който обезценява членството ни в ЕС и не показва нищо друго освен презрение към нашето влияние в Брюксел и нашите съюзници. Как да разберем дали се обсъждат важни неща, ако не сме там?\", попита Беърдър. \r\nДжонсън ще направи първото си пътуване до Европа като министър-председател в следващите два дни, когато ще проведе разговори с канцлера на ФРГ Ангела Меркел и френския президент Еманюел Макрон преди срещата на върха на Г-7. Исканията му за преразглеждане на сделката за Брекзит на предшественика му на поста Тереза Мей обаче бяха посрещнати с жестока съпротива в Брюксел. \r\nВ писмо до председателя на Европейския съвет Доналд Туск, премиерът заяви, че предпазният механизъм за ирландската граница е „недемократичен\" и трябва да бъде отстранен от споразумението за Брезкит. Туск отхвърли искането и предупреди, че премахването на механизма би рискувало връщане към твърда граница в Ирландия. \r\n „Тези, които са против механизма и не предлагат реалистични алтернативи, всъщност подкрепят възстановяването на граница. Дори и да не го признаят“, отговори полският политик. \r\nОпитите за отхвърляне на „жизненоважния“ механизъм ще бъдат отхвърлени и от евродепутатите, увери координаторът на Европейския парламент по Брекзит Ги Верхофщад. „Времето за игри и политически обвинения бързо изтича“, добави холандецът. Длъжностни лица в Брюксел  дори обвиниха лично Джонсън, че е направил „неверни\" и „подвеждащи\" твърдения за ситуацията. \r\nОт Даунинг Стрийт заявиха, че „няма перспектива за сделката\", освен ако механизмът не бъде премахнат от споразумението. „Той вече е отхвърлен от депутатите три пъти и просто не е наличен като решение, както ясно се казва в писмото на премиера“, подчерта говорител на кабинета в Лондон. \r\n*** \r\n  Политическите консултации за преодоляване на политическата криза в Италия ще започнат в 16:00 часа местно време (17:00 часа българско време), предава  TACC . \r\nПо-рано министър-председателят на Италия Джузепе Конте подаде оставката си, но държавният глава на страната Серджо Матарела го помоли да остане начело на кабинета в Рим в очакване на започването на консултациите.  \r\nКонте обяви, че ще подаде оставка като премиер в реч пред Сената, като обвини министъра на вътрешните работи Матео Салвини за „безотговорен\" опит да свали правителството. \r\n*** \r\n  Министър-председателят на Обединеното кралство Борис Джонсън предупреди европейските лидери, че „няма перспектива за сключване на сделка\", освен ако Брюксел не отстъпи в изострящия се спор за Брекзит, съобщава националният ежедневник  The Times , като подчертава, че изявлението на Джонсън е направено в навечерието на срещата му с канцлера на ФРГ Ангела Меркел. \r\nПремиерът на Великобритания беше обвинен в \"игри на политически обвинения\", след като предупреди Брюксел, че механизмът за ирландската граница трябва да бъде премахнат. Той го определи като „антидемократичен\" и увери, че той рискува да подкопае мира в Северна Ирландия. \r\nДоналд Туск, председател на Европейския съвет, обвини  Джонсън, че рискува възстановяването на твърда граница в Северна Ирландия, без при това да предложи реалистична алтернатива на механизма. \r\nГи Верхофстадт, координаторът на Европейския парламент по Брекзит, заяви, че механизмът е жизненоважен. „Това е застрахователна полица, договорена добросъвестно и подкрепена от хората на остров Ирландия. Времето за игри и политически обвинения изтича“. \r\nВ отговор от Даунинг Стрийт подчертаха: „Ясно е, че ако споразумението за оттегляне не бъде отворено повторно и механизмът не бъде премахнат, няма перспектива за сделка. То беше отхвърлено три пъти от депутатите и е просто нежизнеспособно като решение, както става ясно от писмото на премиера [до Туск]. Готови сме да договорим, добросъвестно, алтернатива на механизма с разпоредби, за да се гарантира, че ирландският граничен въпрос се решава там, където трябва: в преговорите за бъдещото споразумение между Обединеното кралство и ЕС“. \r\nВ писмото до Туск, Джонсън подчерта, че механизмът ще застраши споразумението от Разпети петък и ще подкопае суверенитета на Великобритания. Той призова механизмът да бъде заменен с ангажимент за „алтернативни договорености“, включващи използването на технологии, за да се избегне твърда граница между Северна Ирландия и Република. \r\nТуск отхвърли искането в туит, който гласеше: „Механизмът е застраховка за избягване на твърда граница на остров Ирландия, освен ако и докато не бъде намерена алтернатива. Тези, които са против и не предлагат реалистични алтернативи, всъщност подкрепят възстановяването на границата. Дори и да не го признават\". \r\nИзглежда обаче, че Европейската комисия не е съгласна с Туск. На въпрос дали ЕК споделя мнението му, говорител отговори, че това е въпрос на „лична интерпретация\". \r\nВ своето видео Джонсън обвини също Джереми Корбин, лидера на лейбъристите, че иска да спори за Брекзит сгодини\". Освен това той направи преглед на противопоставянето на Лейбъристката партия срещу политиката на правителството за излизане от ЕС на 31 октомври, със или без сделка с Брюксел. \r\nСъщевременно Борис Джонсън призовава Германия и Франция да направят компромиси. Във видеото той заяви: „Готови сме да работим с нашите приятели и партньори, за да постигнем сделка. Но ако искате добра сделка за Обединеното кралство, трябва едновременно да се подготвите да няма такава\". \r\nПисмото от министър-председателя до Туск бе изпратено от Даунинг Стрийт, малко след като  Джонсън проведе едночасов разговор с ирландския премиер Лео Варадкар, който предупреди, че Брюксел няма да отвори отново споразумението за оттегляне от ЕС. \r\nПремиерът ще се срещне в сряда в Берлин с канцлера на ФРГ Ангела Меркел, а в четвъртък - с президента на Франция Макрон в Париж. В събота той ще пътува до Биариц за срещата на върха на световните лидери на страните от Г-7. \r\n*** \r\n  Президентът на САЩ Доналд Тръмп във вторник изрази подкрепа за връщането на Русия в Г-8, като заяви, че ще е „много по-добре“ Москва да бъде в клуба на световните сили, предава  AFP . \r\n„Със сигурност мога да го подкрепя“,  заяви американският лидер пред репортерите, само няколко дни преди срещата на върха на Г-7, без Русия, в Биариц, Франция. \r\n„Много по-добре е да имаме Русия вътре“, подчерта той. \r\n*** \r\n  Специалният прокурор Катица Янева не разкри подробности за показанията, които е дала пред Прокуратурата за организирана престъпност и корупция по случая „Рекет“, макар изслушването й да продължи повече от четири часа, отбелязва  Радио „Свободна Европа“  в македонската си редакция. \r\nДали тя ще бъде привлечена като заподозряна, разследването ще покаже, твърдят юридически експерти. „Не се чувствам виновна\", заяви лаконично специалният прокурор след четиричасово изслушване в Прокуратурата, като отново подчерта, че е призована като свидетел по случая. На всички журналистически въпроси Янева отговаряше с краткото „да“ или „не“.  Тя не пожела да сподели много подробности, защото – съгласно думите й, разследването продължава. \r\n*** \r\n  Сирийските войски блокираха всички пътища около наблюдателния пункт на турските войски в град Морик, който се намира на границата на провинциите Идлиб и Хама, предава  TACC , като се позовава на репортаж на телевизия  „Ал Хадас“ . \r\nСпоред разпространената информация въоръжените опозиционни формирования от градовете Кфар Зейт, Ел Латамна, Лахай и Латмин в северната част на провинция Хама по-рано са се оттеглили в Морик. Възможно е някои от бойците, които се сражаваха в град Хан Шейхун на юг от Идлиб, също да са се насочили натам. \r\nВ понеделник турски военен конвой не успя да достигне до Морик заради боевете в района на Хан Шейхун. Според изявление на Министерството на отбраната в Анкара конвоят е атакуван от въздуха от сирийските ВВС. Няма съобщения за загуби от турската страна, но трима цивилни са загинали, а 12 други – ранени.   \r\nПо-рано през деня министърът на външните работи на страната Мевлют Чавушоглу предупреди, че Турция няма да премести деветия наблюдателен пост от Морик на друго място. Според него Анкара е готова да предприеме \"всички необходими мерки, за да гарантира сигурността в района\". Турският министър посъветва Дамаск „да не си играе с огъня“. \r\nПрез 2017 г. бе създадена зоната за деескалация в провинция Идлиб и граничните райони Алепо, Латакия и Хама. На нейната територия вече има 12 наблюдателни пункта на турската армия. \r\n*** \r\n  Няма оцелели след катастрофата на хеликоптер край гръцкия остров Порос, предава държавната информационна агенция на южната ни съседка  ANA-MPA . \r\nТри тела, две от които на руски граждани, са извадени от района, в който машината падна. Третата жертва е от гръцки произход.  \r\nОператорът на електропреносната мрежа (DEDDIE) потвърди, че хеликоптерът е ударил електрически далекопроводи, снабдяващи Порос с мощност от Галатас, преди да се разбие в морето. „Екипи на компанията се втурнаха към обекта, за да проверят и преценят щетите, произтичащи от катастрофата на хеликоптера в мрежата, снабдяваща остров Порос с електричество от Галатас. Работи се интензивно, за да възстановят щетите възможно най-скоро\", се казва в изявление на оператора. В него се добавя, че те доставят генератори в Порос в случай, че ремонтите са дългосрочни. \r\nСпоред отделна информация хеликоптерът е представил план за полет на атинското международно летище „Елефтериос Венизелос\" от Галатас. \r\nПо-рано местни медии съобщиха, че машината е частна. До инцидента се е стигнало, след като хеликоптерът се е оплел в жици на електрически далекопровод, в резултат на което Порос е останал без ток. Задействана бе операция по издирването на тримата души на борда, в която се включи екип от водолази на бреговата охрана, шест кораба на бреговата охрана и хеликоптер на армията. \r\n*** \r\n  Държавният глава на САЩ Доналд Тръмп предложи да посредничи в „експлозивната\" ситуация в Кашмир – ябълката на раздора между въоръжениете с ядрен арсенал Индия и Пакистан, предава  AFP . \r\nТръмп заяви, че ще повдигне въпроса пред индийския премиер Нарендра Моди, който САЩ призоваха да действа, за да облекчи напрежението в контролирания от Индия Кашмир. \r\n„Кашмир е много сложно място. Имате индуси, имате мюсюлмани и не бих казал, че се разбират толкова добре\", заяви Тръмп пред репортери. „Ще направя най-доброто, което мога, за да посреднича\", допълни американският президент. \r\n***", "date": "2019.08.21", "title": "Преглед на международните новини до 6:00 часа (Агенция „Фокус“)"}
{"url": "http://www.focus-news.net/news/2019/08/21/2691204/politico-tramp-otlozhi-sreshtata-si-s-datskiya-premier-sled-kato-tya-otkaza-da-prodade-grenlandiya-na-sasht.html", "text": "Президентът на САЩ Доналд Тръмп обяви, че отлага срещата си с датския премиер Мете Фредериксен, след като скандинавският лидер даде ясно да се разбере, че няма да обсъжда продажбата на Гренландия на Америка, пише европейската редакция на  Politico . \r\n„Премиерът успя да спести много разходи и усилия както за Съединените щати, така и за Дания, като беше толкова директна“, написа в „Туитър“ Тръмп във вторник вечерта. „Благодаря ѝ за това и с нетърпение очаквам да се видим някога в бъдеще!“ \r\nТръмп беше поканен от кралица Маргрет II да посети Дания като част от по-голямо турне в Европа, но говорителят на Белия дом заяви пред POLITICO във вторник вечерта, че Тръмп не планира да посети страната, както бе предвидено. \r\nТръмп потвърди в съобщенията през уикенда, че се интересува от закупуване на Гренландия, но заяви, че това не е приоритет за администрацията. The Wall Street Journal първоначално съобщава за интереса на Тръмп към този ход в петък, което доведе до афери във Вашингтон и гняв в Дания и Гренландия, коментира изданието. \r\nФредериксен заяви, че това е „абсурдна дискусия“ и че премиерът на Гренландия „Ким Килсен разбира се даде да се разбере, че Гренландия не се продава. Тук приключва разговорът“. \r\n \r\nПревод и редакция:", "date": "2019.08.21", "title": "Politico: Тръмп отложи срещата си с датския премиер, след като тя отказа да продаде Гренландия на САЩ"}
{"url": "http://www.focus-news.net/news/2019/08/21/2691202/ria-novosti-tramp-i-makron-sa-se-dogovorili-da-pokanyat-rusiya-na-sreshtata-na-g-7-prez-2020-godina.html", "text": "Американският президент Доналд Тръмп е приел предложението на френския лидер Еманюел Макрон да покани Русия на срещата на върха на Г-7 през 2020 година в САЩ и, както се очаква, този въпрос ще бъде повдигнат на форума на „голямата седморка“ през тази седмица в Биариц, съобщи в „Туитър“ журналистката от CNN Кайли Атууд, позовавайки се на източници в американската администрация, предава  РИА Новости . \r\nПо-рано Тръмп заяви, че няма да възрази срещу завръщането на Русия в групата на седемте водещи страни и възобновяването на работата на тази група във формат Г-8. \r\nПо думите на Атууд, високопоставен източник от Белия Дом е съобщил, че в хода на телефонен разговор, състоял се във вторник, Тръмп и Макрон са се съгласили, че Русия трябва да бъде поканена на срещата на Г-7 догодина. При това журналистът отбелязва, че идеята е била на президента на Франция. \r\nНа уточняващ въпрос, планирали се в хода на преговорите лидерите на двете страни да обсъдят хипотетично превръщане на Г-7 в Г-8, Путин заяви, че Москва не си го поставя „като самоцел“. \r\nРусия спря да бъде част от срещата на седемте водещи страни по света след събитията в Крим и Украйна през 2014 година. \r\n \r\nПревод и редакция:", "date": "2019.08.21", "title": "РИА Новости: Тръмп и Макрон са се договорили да поканят Русия на срещата на Г-7 през 2020 година"}
{"url": "http://www.focus-news.net/news/2019/08/21/2691211/denyat-21-avgust-v-balgarskata-istoriya.html", "text": "На тази дата през 1877 г. започват боевете за връх Шипка.  \r\n \r\n През 1737 г. в София е обесен самоковският владика Симеон, който е сред организаторите на въстанието в Нишко и Пиротско. На тази дата през 1875 г. - по инициатива на Кириак Цанков в Букурещ е създадено \"Българско човеколюбиво общество\". През 1877 г. започват боевете за връх Шипка. Командваната от Шакир паша колона достига до Орлово гнездо. До вечерта са предприети осем последователни атаки, отбити от българските опълченци.  \r\nНа тази дата са родени: писателят Ангел Иванов Каралийчев; Емил Русев Табаков –диригент и композитор. На 21 август умират: Никола Тодоров Балабанов –литературен историк и театрален критик; Тодор Пиперков – волейболист и треньор по волейбол. \r\n \r\n \r\n2006 г. \r\nПрезидентът на Република България връчва орден „Стара планина“ на: \r\n \r\n1.Негово Величество Харалд V, крал на Норвегия - с лента - за изключително големите му заслуги за развитието и укрепването на българо-норвежките отношения. \r\n \r\n2. Нейно Величество Соня, кралица на Норвегия - с лента - за изключително големите ѝ заслуги за развитието и укрепването на българо-норвежките отношения \r\n \r\n3. Негово Кралско Височество Хокон, кронпринц на Норвегия - с лента - за изключително големите му заслуги за развитието и укрепването на българо-норвежките отношения. \r\n \r\n4. Нейно Кралско Височество Метте-Марит, кронпринцеса на Норвегия - с лента - за изключително големите ѝ заслуги за развитието и укрепването на българо-норвежките отношения. \r\n \r\n5. Ролф Троле Андерсен, лорд чембърлейн на Негово Величество крал Харалд V - първа степен - за изключително големите му заслуги за развитието и укрепването на българо-норвежките отношения. \r\n \r\n6. Ролф Балцерсен, извънреден и пълномощен посланик на Кралство Норвегия в Република България - първа степен - за изключително големите му заслуги за развитието и укрепването на българо-норвежките отношения. \r\n \r\n7.Свен Ерик Сведман, генерален секретар на Министерството на външните работи на Кралство Норвегия - първа степен за изключително големите му заслуги за развитието и укрепването на българо-норвежките отношения. \r\n \r\n8. Арне Умхолт, маршал на Кралския двор - първа - степен за изключително големите му заслуги за развитието и укрепването на българо-норвежките отношения. \r\n \r\n9. Берит Тверсланд, личен секретар на Негово Величество, крал Харалд V - първа степен за изключително големите ѝ заслуги за развитието и укрепването на българо-норвежките отношения. \r\n \r\n \r\n2002 г. \r\nВъншният министър на Либия Мохамед Шалкам е на посещение в България и уверява българската общественост, че процесът срещу българските медици е деполитизиран. \r\n \r\n \r\n1999 г. \r\nС два взрива е направен опит да се разруши бившия мавзолей на Георги Димитров. Сградата обаче не рухва и се налага да бъде досъборена с механични средства. \r\n \r\n \r\n1877 г. \r\nЗапочват боевете за връх Шипка. Командваната от Шакир паша колона достига до Орлово гнездо. До вечерта са предприети осем последователни атаки, отбити от българските опълченци. \r\nЕпичните боеве се водят на най-високите точки на Шипченския проход - връх Свети Никола (днес връх Столетов), връх Шипка и Орлово гнездо от 21 до 23 август 1877 г. между войските на Сюлейман паша и руско-българския отряд на ген. Н. Г. Столетов. След боя при Стара Загора Сюлейман паша, след като попълва армията си с хора, оръжие и боеприпаси, насочва войската си (27 000 редовна войска - без башибозука, и 34 оръдия) към преминаване на Шипченския проход. На 19 август ген. Столетов съобщава, че целият корпус на Сюлейман паша е построен срещу Шипка, че силите му са огромни, но че неговите бойци (36-ти Орловски пехотен полк и пет български опълченски дружини - 5500 души с 27 оръдия) ще се бият докрай и че подкрепления \"са крайно необходими\". Но ген. Радецки, чиито войски са разположени на фронта от Севлиево до гр. Елена, счита, че придвижването на турците към Шипченския проход е само демонстрация и че главният удар ще бъде нанесен откъм Осман Пазар (днес гр. Омуртаг). \r\nВ отбраната на Шипченския проход българските опълченци се сражават героично - по своята самоотверженост и смелост не отстъпват на руските вoйници. На 21 август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. На първия ден са отблъснати 7 атаки. На следващия ден турците не атакуват, но престрелките не стихват. Шипченци спечелват едно цяло денонощие, което е от огромно значение за успеха на отбраната. Решителният и най-тежък бой започва на 23 август. Още призори турците откриват артилерийски огън по цялата позиция. Около 10 ч. турците получават шест табора подкрепление. Към обяд всички турски атаки са отбити, но положението остава тежко. Патроните и снарядите са на привършване. Към 17 ч. настъпва критичният момент в тази героична епопея. По скатовете лежат труповете на повече от 1380 защитници. В боя се хвърлят всички, включително и тежко ранените. В последния момент пристига помощ. Ген. Радецки пристига с две сотни казаци и взвод планинска артилерия. Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. По време на 3-дневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника - на повече от 8200 души. \r\n \r\n \r\n1875 г. \r\nПо инициатива на Кириак Цанков в Букурещ е създадено \"Българско човеколюбиво общество\". \r\nКириак (Ячо) Антонов Цанков е български революционер и общественик. Роден е в Свищов през 1847 г. Цанков е син на Драган Цанков, сподвижник на Любен Каравелов, Христо Ботев, Васил Левски. Взема участие във всички революционни комитети, работили в Румъния за освобождението на България. През 1873 г. изработва прочутия “Мемоар”, който е поднесен на султан Абдулазис. След Освобождението (1878 г.) е депутат в Учредителното Народно събрание, а през 1883 г. – министър. Заема и различни дипломатически постове. Публикува писмата на Васил Левски и документи във връзка с преминаването на Ботевата чета в България. Умира в Букурещ на 21 октомври 1903 г. \r\n \r\n \r\n1836 г. \r\nПо заповед на сръбския княз Милош Обренович, ръководителят на въстанието в Пиротско е екзекутиран на сръбско-турската граница, в присъствието на стотици жители от околните села. \r\nБерковско-Пиротските въстания са две въстания на българските селяни в Берковско (1836 г. – 1837 г.) след непълното провеждане на поземлената реформа в Османската империя (1834 г.) и успешния бунт на сръбския Княз Милош Обренович срещу турската власт в Източна Сърбия (1833 г.). През юли-август 1836 г. въстават Пиротско, Берковско и Белоградчишко. Вдигат се около 4 000 души, въоръжени с коси; само 150 от тях имат пушки. Османското правителство сменя управителите на градовете, но въпросът за земята остава нерешен. Второто въстание се вдига през 1837 г.; като при него въстават около 2 000 души, почти без оръжие. Въстанието е потушено, а неговият водач Върбан Попов е обесен от турците на бесилка, построена с греди, взети от собствената му къща. \r\n \r\n \r\n1737 г. \r\nВ София е обесен самоковският владика Симеон, който е сред организаторите на въстанието в Нишко и Пиротско. Заловен в Дупница, той е подложен на мъчения и след отказа му да приеме исляма, е екзекутиран. \r\n \r\n \r\n \r\n На тази дата са родени: \r\n \r\n1947 г. \r\nРоден е Емил Русев Табаков – български диригент и композитор. Завършва Музикалната академия в София, специалност “Контрабас” при проф. Т. Тошев, “Дирижиране” при проф. В. Симеонов и “Композиция” при проф. М. Големинов. Дебютира като диригент на 17 години със Симфоничния оркестър в Русе. През 1977 г. печели награда на Международния конкурс за млади диригенти “Николай Малко”, Копенхаген, Дания. От 1976 г. до 1979 г. е диригент на Русенската филхармония; от 1979 г. до 1987 г. - на камерен оркестър “Софийски солисти”, от 1987 г. до 2000 г. - на Софийската филхармония. В периода 1986-1990 г. реализира поредица от образователни концерти със Софийската филхармония, ежемесечно излъчвани по БНТ. Между 1994 г. и 1999 г. е художествен директор и диригент на Белградската филхармония. През 1997 г. е министър на културата на България в служебния кабинет на Стефан Софиянски. От 1999 г. е музикален директор на Новогодишния музикален фестивал, организиран от НДК в София. Гастролира като гост-диригент на симфонични оркестри по целия свят. Репертоарът на Табаков обхваща широк кръг от симфонични и оперни произведения от различни стилове и епохи, повечето от тях дирижира наизуст. Дирижира симфониите на Малер, Брамс, Скрябин, клавирните концерти на Бетховен и много др. Автор е на огромно количество музикални произведения: 5 симфонии, “Концерт за 15 струнни инструмента”, “Концерт за контрабас”, “Концерт за ударни инструменти”, “Концертна пиеса за симфоничен оркестър”, “Концертна пиеса за тромпет”, 2 балета, “Реквием за солисти, хор и оркестър”, “Концерт за оркестър”, камерни инструментални произведения (“Етюд за 12 контрабаса”) и др. \r\n \r\n \r\n1937 г. \r\nРоден е Оскар Кристанов – български режисьор-документалист, създал филмите: “Ятаци” (1974 г.), “Въздухът” (1975 г.), “Хосе Санча” (1980 г.), “Ахмед” (1984 г.), “Вапцаров - Фернандес” (1992 г.), “Едуард Захариев и документалното кино”. \r\n \r\n \r\n1933 г. \r\nРоден е Чавдар Атанасов Добрев – български театровед, литературен критик. Завършва унгарска филология и журналистика в Будапеща (1955 г.). Работи като редактор в издателство \"Народна култура\", в Студията за документални филми, сътрудник на Министерството на външните работи. Защитава дисертация в Академията за обществени науки в Москва, доктор на изкуствоведските науки от 1975 г. От 1963 г. до 1969 г. е ст. н. с. в Института за изкуствознание при БАН, негов зам.-директор от 1974 г. Редактор във в. \"Литературен фронт\", сп. \"Съвременник\", секретар на секция \"Критика\" при СБП. Преводач и редактор на унгарска художествена литература. Някои негови съчинения са: \"Литература и хуманизъм\" (1967 г.), \"Театър и време\" (1967 г.), \"Овладяване на човешкия свят\" (1968 г.), \"Забранените плодове на познанието\" (1982 г.) и др. \r\n \r\n \r\n1909 г. \r\nРоден е Боян Василев Атанасов – български юрист. Завършва право в Софийския университет “Св. Климент Охридски”. Работи като дипломат в Лондон, Париж, Лисабон и Вашингтон. Преводач от английски, португалски, френски език. Превежда книги на Ж. Амаду, Ъ. Хемингуей, Д. Дефо, У. Фокнър, Волтер и др. Умира на 24 ноември 1997 г. в София. \r\n \r\n \r\n1902 г. \r\nРоден е Ангел Иванов Каралийчев – български писател. Завършва гимназия в Търново, където публикува в ученически издания. Следва химия в Софийския Университет “Св. Климент Охридски”, завършва дипломатическия отдел при Свободния университет (1928 г.). Публикува своя творба за първи път през 1919 г. През 1924 г. излиза сборник разкази “Ръж”, през 1925 г. - първата му детска книга “Мечо”. Сътрудничи на леви издания, след 1925 г. се ориентира към сп. “Златорог”. След 9 септември 1944 г. продължава да участва в литературния живот на страната. Създава повече от 20 книги за възрастни и 15 за деца. Един от най-добрите разказвачи на детски приказки в България. Автор на пътеписи, пиеси и стихотворения. През 1954 г. излизат очерците за Г. Димитров “Наковалня или чук”. Превежда произведения на руската класическа литература. Други негови съчинения са: “Приказен свят” (1929 г.), “Лъжовен свят” (1932 г.), “Земята на българите” (1939 г.), “Старопланински бунтовници” (1939 г.), “Тошко Африкански” (1940 г.), “Росенският камен мост” (1941 г.), “Соколова нива” (1946 г.), “Житената питка” (1948 г.) и др. “Избрани произведения” в 2 т. излизат през 1972 г. под съставителството на С. Султанов. Умира на 14 декември 1972 г. в София. \r\n \r\n \r\n1901 г. \r\nРодена е Пенка Касабова – българска педагожка, избрана за пожизнен секретар на Фондацията за предучилищно възпитание в България (основана през 1940 г.). Сестра на Г. Милев. От 1919 г. до 1925 г. работи в Американска детска градина; учи при Елисавета Кларк. Продължава обучението си в Националния колеж за образование в Чикаго. Завръща се в София през 1929 г. и учителства в курса на Американската детска градина към Института за детски учителки. Изнася многобройни лекции из цялата страна, с които популяризира идеята за ранното възпитание на децата. Издава сп. “Първи стъпки”. След 9 септември 1944 г., по покана на О. Василев, работи в Българското радио, води детския радиочас. Работи като главен инспектор по предучилищното възпитание в Министерството на просветата; през 1948 г. е уволнена по политически причини. Сътрудник на сп. “Свободна България”. По-късно завежда детския отдел в издателство “Народна младеж”. Умира на 13 септември 2000 г. в София. \r\n \r\n \r\n На тази дата умират: \r\n \r\n \r\n2014 г.  \r\nУмира Тодор Пиперков – български волейболист и треньор по волейбол.  \r\nТреньор е на националния отбор при завоюването на сребърни медали на Олимпиада`80. \r\n \r\n \r\n1982 г. \r\nУмира Максим Исаков Наимович – български литературен критик и публицист. Роден е на 13 април 1921 г. в София. Завършва право в Софийския Университет “Св. Климент Охридски” (1945 г.). Той е един от основателите на в. \"Народна младеж\". Активен сътрудник на периодичния печат. След 9 септември 1944 г. работи като редактор в литературния печат. Пише очерци, разкази и повести. Негови съчинения са: \"С въдица и кошче\" (1957 г.), \"Девойката от фургона\" (1960 г.), \"По пътищата на съвременността\" (1966 г.), \"Едно поколение\" (1966 г.), \"Срещи с поезията\" (1971 г.) и др. \r\n \r\n \r\n1979 г. \r\nУмира Иван Николов Унджиев – български историк, водещ специалист по историята на Българското възраждане. Иван Унджиев е роден на 15 март 1902 г. в Тетевен. Завършва славянска филология в Софийския Университет “Св. Климент Охридски”, работи като учител, главен инспектор по история в МНП (1948-1950 г.), заместник-директор е на НБ в София (1950-1953 г.), научен секретар на Института “Ботев - Левски”, професор в Института за история при БАН. Сред по- популярните му трудове са: “Васил Петлешков” (1935 г.), “Васил Левски. Биография” (1952 г.), “Карлово. История на града до Освобождението” (1968 г.), “Христо Ботев” (1975 г., в съавторство с Цв. Унджиева), “Георги Бенковски” (1983 г.) и др. \r\n \r\n \r\n1966 г. \r\nУмира Никола Тодоров Балабанов – български литературен историк и театрален критик. Никола Балабанов е роден на 11 ноември 1893 г. в София. Завършва славянска филология в Софийския Университет “Св. Климент Охридски” и специализира в Прага и Париж. Издава сп. \"Завети\" (1934-1944 г.). Автор е на научнопопулярни статии за дейци на Българското възраждане: Р. Попович, д-р Петър Берон, Любен Каравелов, Неофит Бозвели, Добри Чинтулов, братя Миладинови. Съчинения: \"Неофит Бозвели\" (1925 г.), \"Театър и драма\" (1933 г.). \r\n \r\n \r\n За изготвянето на историческата справка на Агенция “Фокус” са използвани следните източници : \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.08.21", "title": "Денят 21 август в българската история"}
{"url": "http://www.focus-news.net/news/2019/08/21/2691209/burgas-na-ofitsialna-tseremoniya-shte-bade-vrachena-nagradata-emil-chakarov-na-dirigenta-grigor-palikarov.html", "text": "Диригентът Григор Паликаров е новият носител на тазгодишната награда „Емил Чакъров“. Това съобщиха от пресцентъра на  Община Бургас . Наградата ще бъде връчена официално от 20.30 часа на сцената на Летния театър, по време на спектакъла „Бал с маски“ по музика на всепризнатия майстор на оперния жанр Джузепе Верди. Наградата на името на световноизвестния български диригент – маестро Емил Чакъров, е учредена през 2011 г. и по традиция се връчва по време на едноименните Бургаски музикални празници. Първият носител на престижния приз е знаменитият цигулар Минчо Минчев. Музикалните празници „Емил Чакъров“, инициирани и реализирани от Държавна опера - Бургас и Община Бургас.  \r\nГригор Паликаров завършва НУМТИ „Добрин Петков“ – Пловдив със специалност пиано с пълен отличен успех и златна значка през 1990 г., след което и Националната музикална академия  „Панчо Владигеров“ в София с магистърски степени по четири специалности: оперно-симфонично дирижиране при проф. В. Казанджиев и проф. Ив. Вульпе; композиция при проф. Д. Тъпков, пиано – при проф. Кр. Тасков и хорово дирижиране при проф. Ст. Кралев. Специализира композиция при проф. Ерих Урбанер от Виенската консерватория.", "date": "2019.08.21", "title": "Бургас: На официална церемония ще бъде връчена наградата „Емил Чакъров“ на диригента Григор Паликаров"}
{"url": "http://www.focus-news.net/news/2019/08/21/2691210/prof-oleg-asenov-api-v-sledvashtite-sedmitsi-predvizhdame-intenzivni-razgovori-za-postigane-na-konsensus-za-tol-sistemata.html", "text": "В следващите няколко седмици предвиждаме интензивни разговори в работните групи и обществения съвет, за да стигнем до консенсус, който ще позволи да стартираме тол системата. Това каза проф. Олег Асенов, член на УС на АПИ, в интервю за предаването \"Тази сутрин\" на  бТВ . „В настоящия момент да говорим за конкретна дата за стартиране на системата е трудно. Знаем, че крайната дата е 1 март 2020 г. Екипът на Агенция „Пътна инфраструктура“ има огромно желание да започнем и по-рано, но най-важното в момента е добре да се подготвим и да започнем плавно и ефективно. Това е нашата цел“, посочи проф. Асенов. „За мен оптимистичен вариант за старт на тол системата е 1 февруари от страна на техническа, организационна и нотификационна среда. Би могло и по-рано, но не много по-рано, защото има процедури, които трябва да преминат. Необходима е нотификация от Европейската комисия за новия обхват на системата, която отнема време, за да могат европейските провайдъри също да дойдат, а те ще дойдат едва след тази нотификация“, добави той.   \r\nПо думите му към момента се работи с последната тестова тарифа, която е обсъждана на обществения съвет. „Това е между 18 и 25 стотинки на километър изминато разстояние за товарен камион над 12 т с 4 и повече оси. При тази тарифа още при първите тестове превозвачите видяха, че разстоянието София – Бургас струва 73 лв. Още при първия разговор те казаха, че може би още е необходимо да се обсъждат тарифите“, посочи Асенов. „В следващите няколко седмици предвиждаме интензивни разговори в работните групи и обествения съвет, за да стигнем до консенсус, който ще позволи да стартираме тол системата. Без тарифи и покритие тя няма как да стартира“, допълни той.", "date": "2019.08.21", "title": "Проф. Олег Асенов, АПИ: В следващите седмици предвиждаме интензивни разговори за постигане на консенсус за тол системата"}
{"url": "http://www.focus-news.net/news/2019/08/21/2691213/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Найчо Цанов“ в жк. „Западен парк“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Найчо Цанов“ между ул. „Сава Михайлов“ и ул. „Булина ливада“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Найчо Цанов“ до бл. 48. \r\nВъв връзка с реконструкция на уличен водопровод на в кв. „Славовци“ в град Нови Искър се налага спиране на водоподаването от 09.00  до 21.00 часа на клиентите на „Софийска вода”, живеещи в района между: ул. „Снежанка“, ул. „Летец“, ул. „Липите“ и ул. „Искърско дефиле“; между ул. „Победа“, ул. „Липите“, ул. „Породин“; ул. „Георги  Сава  Раковски“ от ул. „Победа“ до ул. „Додо Наков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Липите“ на кръстовището с ул. „Победа“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.21", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/08/21/2691214/prof-oleg-asenov-api-na-bazata-na-tarifa-ot-18-25-stotinki-na-kilometar-ochakvanite-prihodite-ot-tol-sistemata-da-sa-okolo-600-650-mln-lv.html", "text": "На базата на тарифа от 18 - 25 стотинки на километър очакваните приходите от тол системата да са около 600 - 650 млн. лв. Това каза проф. Олег Асенов, член на УС на АПИ, в интервю за предаването \"Тази сутрин\" на  бТВ . „За минимума, който трябва да плащат превозвачите по тол системата, тарифи под 15 стотинки на километър вече не са здравословни. Това е моето лично мнение. Ние вече имаме точни разчети на базата на статистиките от винетките и при такива тарифи от 15 стотинки приходите само от тол няма как да бъдат повече от 550 млн. лв.“, посочи проф. Асенов. Според него на базата на 18 - 25 стотинки на километър очакваните приходите от тол са около 600 - 650 млн. лв. „Ако минем на 15 стотинки за километър, отиваме на 550 млн. лв. само от тол и остават само около 200 - 220 млн. лв. от винетки, които ще се добавят. Така че санитарният минимум при 15 стотинки ще бъде комбинирано от двата типа таксуване около 750 млн. лв.“, добави той.", "date": "2019.08.21", "title": "Проф. Олег Асенов, АПИ: На базата на тарифа от 18 - 25 стотинки на километър очакваните приходите от тол системата да са около 600 - 650 млн. лв."}
{"url": "http://www.focus-news.net/news/2019/08/21/2691207/vuchich-sled-sreshtata-s-pompeo-mozhem-da-razchitame-na-amerikanskata-podkrepa-za-otmyana-na-mitata.html", "text": "Държавният секретар на САЩ Майк Помпео оцени като продуктивен разговора си със сръбския президент Александър Вучич във връзка с диалога Белград-Прищина и присъединяването на Сърбия към ЕС, предава агенция  „Макфакс“ . \r\nДипломат номер едно на Вашингтон написа това в „Туитър“ след беседата си с държавния глава в Ню Йорк. \r\n„Нормализацията на отношенията с Косово ще способства за стабилността и просперитета на Сърбия, Западните Балкани и трансатлантическата общност“, пише Помпео. \r\nСлед срещата Вучич заяви, че Белград може да разчита на американската подкрепа, когато става въпрос за отмяната на косовските мита върху сръбските стоки и продължаването на диалога между враждуващите страни. \r\n„Говорихме дълго за всичко. Той искаше да чуе какво мисли Сърбия най-вече за решаването на косовския проблем. Струва ми се, че представих по най-краткия и ясен начин позицията на Сърбия“, заяви Вучич. \r\nКакто предават медиите в западната ни съседка, срещата между двамата е продължила по-дълго от очакваното – около два часа. \r\n \r\nПревод и редакция:", "date": "2019.08.21", "title": "Вучич след срещата с Помпео: Можем да разчитаме на американската подкрепа за отмяна на митата"}
{"url": "http://www.focus-news.net/news/2019/08/21/2691215/dobrich-ogranicheno-e-dvizhenieto-na-avtomobili-nad-10-tona-po-glaven-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I-9 в участъка от село Кранево в посока  Варна. Обходният маршрут е през селата Кичево и Оброчище, предаде кореспондент на  Радио „Фокус” – Варна . Продължава ремонтът на част от пътя Добрич – с. Балик. Движението по третокласния път трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Няма въведени промени в движението на автомобили в областта по републиканската пътна мрежа. В Добрич времето е слънчево и ясно, духа слаб вятър, температурата на въздуха е около 18 градуса.  \r\nЖулиета НИКОЛОВА", "date": "2019.08.21", "title": "Добрич: Ограничено е движението на автомобили над 10 тона по главен път I-9 в участъка от село Кранево в посока Варна"}
{"url": "http://www.focus-news.net/news/2019/08/21/2691212/london-evening-standard-boris-dzhonsan-pravi-debyut-na-mezhdunarodnata-stsena-s-viziti-v-parizh-i-berlin.html", "text": "Борис Джонсън прави дебют на международната сцена днес с визити във Франция и Германия, където ще преговаря за Брекзит, пише  London Evening Standard . \r\nСутринта британският премиер пристига в Берлин за преговори с германския канцлер Ангела Меркел, а след това отива в Париж, за да се срещне и с френския президент Еманюел Макрон. \r\nСлед това Джонсън ще участва на срещата на върха на Г-7 в Биариц, Югозападна Франция. \r\nПо време на първото си пътешествие в чужбина на поста се очаква британският министър-председател да настоява за предоговаряне на сделката за Брекзит. \r\nДжонсън ще даде ясно да се разбере на Макрон и Меркел, че Обединеното кралство излиза от Съюза на 31 октомври с или без сделка. \r\nПремиерът, който отива в Берлин в сряда и в Париж в четвъртък, най-вероятно ще каже, че парламентът няма и не може да отмени резултата от референдума за излизане от Европейския съюз. Той ще настоява, че трябва да се постигне нова договорка, която да замени тази на Тереза Мей, отхвърлена на три пъти от Камарата на общините, ако Великобритания ще излиза с някаква сделка на 31 октомври. \r\nВъпреки това от Даунинг стрийт 10 заявиха, че очакват „да има много малко обсъждане“ на Брекзит по време на визитите, като предвидиха, че всяка страна ще декларира позицията си и след това ще продължи към други теми. \r\nВместо това се смята, че разговорите ще се въртят около дневния ред на срещата на Г-7 през почивните дни – като сред основните теми тогава ще са външната политика, сигурността, търговията и околната среда. \r\nДжонсън ще се срещне със световните лидери на срещата на върха в Биариц, Франция, където ще се стреми да разпространи посланието за „обновения глобален обхват на Обединеното кралство“. \r\nОчаква се той също да обсъди как държавите могат да работят заедно за справяне с предизвикателствата, пред които са изправени най-големите икономики в света, като например страховете за финансовата система, проблемите на сигурността и изменението на климата. \r\nВ интервю пред Sky News във вторник, Джонсън повтори позицията си за ирландската граница, като заяви: „Съществуващото споразумение просто не работи за Обединеното кралство. И парламентът го отхвърли три пъти. Не можем да имаме тази предпазна мярка. Така че отивам да видя нашите приятели и партньори – заминавам за Германия, а след това и Франция и после ще видя Г-7 в Биариц. Ще подчертая, че предпазната мярка ще падне. Мисля, че сега всички са наясно, че нещо трябва да се направи с тази предпазна мярка. Не можем да я прокараме през парламента, както е. Така че ще продължа да го правя с много „уффф“ (oomph), както можете да очаквате и ще постигна известен напредък през следващите няколко седмици“. \r\n \r\nПревод и редакция:", "date": "2019.08.21", "title": "London Evening Standard: Борис Джонсън прави дебют на международната сцена с визити в Париж и Берлин"}
{"url": "http://www.focus-news.net/news/2019/08/21/2691219/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“ - Пирин  дежурният служител в Областно пътно управление - Благоевград. Нормално се осъществява движението по главен път Е-79 и АМ „Струма“. Няма въведени ограничения за ремонтни дейности. Няма регистрирани тежки пътни инциденти през изминалата нощ по пътищата, които са част от републиканската пътна мрежа. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка, като спазват дистанция. \r\nНатали СТЕФАНОВА", "date": "2019.08.21", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/08/21/2691217/prof-oleg-asenov-api-nay-serioznite-diskusii-sa-varhu-tova-kolko-barzo-da-se-izbira-marshrutat.html", "text": "Най-сериозните дискусии са върху това колко бързо да се избира маршрутът. Това каза проф. Олег Асенов, член на УС на АПИ, в интервю за предаването \"Тази сутрин\" на  бТВ . „Ние на базата на техните препоръки се опитваме да оптимизираме още интерфейса, за да могат да имат така наречените бързи точки. ГКПП вече ги добавихме като бързи точки, за да могат лесно да ги избират, също типичните областни центрове, логистични центрове“, добави проф. Асенов. По думите му, точките на интерес в момента са около 30-40, след първите разговори и предстои да бъдат добавени. „В момента тестовете на тол системата вървят успешно, в центровете имаме съществен интерес. Превозвачите идват с болките си, с автопарка си и с типичните си маршрути.  \r\n\"Едни харесват, други казват ама тук не може ли малко по-бързо, не може ли малко по-лесно“, коментира проф. Олег Асенов.", "date": "2019.08.21", "title": "Проф. Олег Асенов, АПИ: Най-сериозните дискусии са върху това колко бързо да се избира маршрутът"}
{"url": "http://www.focus-news.net/news/2019/08/21/2691220/gabrovo-otkrivaneto-na-izlozhbata-stroitelite-na-pametnika-na-svobodata-shte-postavi-nachaloto-na-chestvaniyata-posveteni-na-shipchenskata-epopeya.html", "text": "Откриването на изложбата „Строителите на Паметника на свободата“ ще постави началото на честванията, посветени на Шипченската епопея. Това съобщиха за  Радио „Фокус“ – Велико Търново  от Областна администрация – Габрово. Официалното представяне на експозицията ще се проведе 17.30 часа в Художествена галерия „Христо Цокев“ в Габрово, където изложбата ще остане до 5 септември. Събитието е избрано неслучайно, тъй като през настоящата година се навършват 85 години от откриването на монумента и 142 години от епичните боеве на връх Шипка. \r\nФотодокументалната изложба е съставена от 22 табла със снимки и факсимилета на документи и кореспонденция, които разказват историята на строежа на паметника, както и за трудностите, които инженери и строители са преодолявали. Други седем табла са посветени на архитектите Атанас Донков, Генчо Скордев и Иван Данчов, на скулпторите Александър Андреев и Кирил Шиваров, на майсторите Пеньо Атанасов-Бомбето и Илия Мъглов, дали най-важния принос за строителството. Експозицията представя и оригинални скици и чертежи, инструментите на майстор Пеньо Бомбето, юбилейни монети и пощенски картички. \r\nИнициативата е на Националния парк-музей „Шипка-Бузлуджа“, символичен домакин е Художествена галерия „Христо Цокев“ в Габрово, а съдействие за осъществяването на събитието оказва Областната администрация. \r\nЛуиза ТРАНЧЕВА", "date": "2019.08.21", "title": "Габрово: Откриването на изложбата „Строителите на Паметника на свободата“ ще постави началото на честванията, посветени на Шипченската епопея"}
{"url": "http://www.focus-news.net/news/2019/08/21/2691221/pregled-na-osnovnite-temi-v-dobrudzhanskiya-pechat.html", "text": "„Чакат премиера да обяви кандидат-кметовете в събота“, съобщава на първа страница вестник  „Добруджанска трибуна“ . Междувременно в ГЕРБ- Добрич тече противоборство на икономическите лобита, издигнали кандидатите, част от които са неразпознаваеми и или скандални. ГЕРБ- Добрич номинираха Надежда Петкова, бивш заместник кмет от кабинета на Детелина Николова. Хора от партията са категорични, че този бекграунд не е в полза на предложената, въпреки че тя е най-подготвена. В рубриката „Новини“ – „Двойно повече площи ще бъдат залесени тази година“. Североизточното държавно предприятие планира до 2021 г. да има 1500 дка нови гори. На територията на предприятието има пет различни разсадника, които се намират в Балчик, Добрич, Шумен, Търговище и Върбица. Те ще произведат фиданки за появата на 1500 декара нови гори в периода на следващите две години. „Още 10 дни за кандидатстване на двойки с репродуктивни проблеми“, съобщава изданието. След този срок изтича възможността за подаване на заявления за финансово подпомагане на двойки с репродуктивни проблеми в Община Добрич. С необходимите документи и условия за кандидатстване всеки може да се запознае на сайта на общинската администрация. „Осигуряват транспорт от Каварна до морето заради „Огнена фиеста“, съобщава всекидневникът. Морската община информира граждани и гости на града, че местна транспортна фирма ще осигури превоз на всички желаещи, които искат да наблюдават светлинното и музикално шоу. То ще се състои в събота, началото е в 19,00 часа.", "date": "2019.08.21", "title": "Преглед на основните теми в добруджанския печат"}
{"url": "http://www.focus-news.net/news/2019/08/21/2691201/pravitelstvoto-shte-obsadi-promeni-v-zakona-za-bezopasno-izpolzvane-na-yadrenata-energiya.html", "text": "Правителството ще разгледа проект за изменение и допълнение на Закона за безопасно използване на ядрената енергия. Това предвижда  дневният ред  на днешното заседание на Министерски съвет. Кабинетът ще разгледана и проект за промяна на органа, който упражнява правата на държавата като едноличен собственик на капитала на „Център за отдих Китен“ ЕАД - Китен. Министрите ще гласуват и проект на решение за учредяване на безвъзмездно право на строеж върху морското дъно на община Бургас. В дневния ред се предвижда и обсъждане на отчуждаването на имоти и части от имоти - частна собственост, за държавна нужда за изграждане на обект ,Автомагистрала „Хемус“, участък от км 122+260 до км 139+340, включително пътен възел „Плевен“, на територията на областите Ловеч и Плевен. \r\nКабинетът ще обсъди и проект на решение за даване на съгласие за сключване на споразумения за предоставяне на безвъзмездна финансова помощ за изпълнението на проекти в Република Сърбия, Черна Гора, Република Армения и Грузия. Друга точка в дневния ред е одобряване на проект на споразумение за предоставяне на доброволна целева вноска между Министерството на външните работи на България и УНИЦЕФ за осъществяване на проект „Включване на най-уязвимите деца и подрастващи извън училище в достъпа до качествено образование в Грузия“. Кабинетът ще гласува и проект на Меморандум за разбирателство между Министерството на здравеопазването на Република България и Министерството на здравеопазването на Черна Гора за сътрудничество в областта на здравеопазването и медицинската наука. \r\nПредвидено е още определяне на спечелилия конкурса участник за концесионер на морски плаж „Къмпинг Черноморец“, община Созопол, както и определяне на спечелилия конкурса участник за концесионер на морски плаж „Поморие – Изток‘, община Поморие. Министрите ще обсъдят и промени в Закона за пазарите на финансови инструменти.", "date": "2019.08.21", "title": "Правителството ще обсъди промени в Закона за безопасно използване на ядрената енергия"}
{"url": "http://www.focus-news.net/news/2019/08/21/2691216/varna-razyasnitelni-sreshti-vav-vrazka-s-afrikanskata-chuma-po-svinete-shte-se-provedat-v-dolni-chiflik-i-v-selo-tutrakantsi.html", "text": "Две разяснителни срещи, свързани със заболяването африканска чума по свинете, ще се проведат в град Долни чифлик и в село Тутраканци. Това съобщиха от  Националната служба за съвети в земеделието . Първата среща ще се проведе от 10.00 часа в сградата на Община Долни чифлик. В нея са поканени да участват кметове и кметски наместници, а също и стопани, отглеждащи прасета в лично стопанство. Лектор ще е д-р Георги Стоименов от Лесотехническия университет в София. Втората среща е с начален час от 14.00 и ще се проведе в село Тутраканци, община Провадия.  \r\nЩе бъде предоставена информация за заболяването – източници и предаване на вируса, предприети мерки за ограничаване и ликвидиране на заболяването при домашните свине, при открит труп на дива свиня и извън инфектираните зони при дивите прасета. Целта на срещите е ясно и разбираемо да бъдат представени изискванията за биосигурност в животновъдните обекти за отглеждане на свине. Участниците ще имат възможност да задават конкретни въпроси и да получат необходимите разяснения по начин, по който да могат да вземат решение за последващи действия, свързани с техните стопанства.", "date": "2019.08.21", "title": "Варна: Разяснителни срещи във връзка с африканската чума по свинете ще се проведат в Долни чифлик и в село Тутраканци"}
{"url": "http://www.focus-news.net/news/2019/08/21/2691223/shumen-suhi-i-normalno-prohodimi-sa-republikanskite-patishtata-v-oblastta.html", "text": "Сухи и нормално проходими са републиканските пътищата в област Шумен, предаде репортер на  Радио „Фокус“- Шумен . Времето е ясно, слънчево, температурата на въздуха е около 21 градуса. Интензивен е трафикът по главния път за Варна. Камера за 24-контрол на скоростта има в района на бензиностанцията на 7-ми км. Интензивно движение има и по бургаския път. Спокойно се пътува в посока Силистра. Ришки проход е отворен. Върбишки проход е затворен за всички видове пътни превозни средства. \r\n \r\nИвелина ИВАНОВА", "date": "2019.08.21", "title": "Шумен: Сухи и нормално проходими са републиканските пътищата в областта"}
{"url": "http://www.focus-news.net/news/2019/08/21/2691222/sport-apoel-nikoziya-i-ayaks-ne-si-otbelyazaha-gol.html", "text": "Полуфиналистът от предишното издание на Шампионската лига Аякс стигна само до нулево равенство при гостуването си на АПОЕЛ Никозия в първи мач от плейофите за влизане в групите на Шампионската лига. В предишния кръг на квалификациите Аякс надделя над гръцкия ПАОК, а АПОЕЛ елиминира драматично Карабах на Симеон Славчев, след като загуби с 1:2 у дома, но после се наложи с 2:0 в Баку. Реваншът е след седмица на Амстердам Арена.", "date": "2019.08.21", "title": "Спорт: АПОЕЛ Никозия и Аякс не си отбелязаха гол"}
{"url": "http://www.focus-news.net/news/2019/08/21/2691226/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Борис Джонсън прави дебют на международната сцена днес с визити във Франция и Германия, където ще преговаря за Брекзит, пише  London Evening Standard . \r\nСутринта британският премиер пристига в Берлин за преговори с германския канцлер Ангела Меркел, а след това отива в Париж, за да се срещне и с френския президент Еманюел Макрон. \r\nСлед това Джонсън ще участва на срещата на върха на Г-7 в Биариц, Югозападна Франция. \r\nПо време на първото си пътешествие в чужбина на поста се очаква британският министър-председател да настоява за предоговаряне на сделката за Брекзит. \r\nДжонсън ще даде ясно да се разбере на Макрон и Меркел, че Обединеното кралство излиза от Съюза на 31 октомври с или без сделка. \r\nПремиерът, който отива в Берлин в сряда и в Париж в четвъртък, най-вероятно ще каже, че парламентът няма и не може да отмени резултата от референдума за излизане от Европейския съюз. Той ще настоява, че трябва да се постигне нова договорка, която да замени тази на Тереза Мей, отхвърлена на три пъти от Камарата на общините, ако Великобритания ще излиза с някаква сделка на 31 октомври. \r\nВъпреки това от Даунинг стрийт 10 заявиха, че очакват „да има много малко обсъждане“ на Брекзит по време на визитите, като предвидиха, че всяка страна ще декларира позицията си и след това ще продължи към други теми. \r\nВместо това се смята, че разговорите ще се въртят около дневния ред на срещата на Г-7 през почивните дни – като сред основните теми тогава ще са външната политика, сигурността, търговията и околната среда. \r\nДжонсън ще се срещне със световните лидери на срещата на върха в Биариц, Франция, където ще се стреми да разпространи посланието за „обновения глобален обхват на Обединеното кралство“. \r\nОчаква се той също да обсъди как държавите могат да работят заедно за справяне с предизвикателствата, пред които са изправени най-големите икономики в света, като например страховете за финансовата система, проблемите на сигурността и изменението на климата. \r\nВ интервю пред Sky News във вторник, Джонсън повтори позицията си за ирландската граница, като заяви: „Съществуващото споразумение просто не работи за Обединеното кралство. И парламентът го отхвърли три пъти. Не можем да имаме тази предпазна мярка. Така че отивам да видя нашите приятели и партньори – заминавам за Германия, а след това и Франция и после ще видя Г-7 в Биариц. Ще подчертая, че предпазната мярка ще падне. Мисля, че сега всички са наясно, че нещо трябва да се направи с тази предпазна мярка. Не можем да я прокараме през парламента, както е. Така че ще продължа да го правя с много „уффф“ (oomph), както можете да очаквате и ще постигна известен напредък през следващите няколко седмици“. \r\n*** \r\n  Президентът на САЩ Доналд Тръмп обяви, че отлага срещата си с датския премиер Мете Фредериксен, след като скандинавският лидер даде ясно да се разбере, че няма да обсъжда продажбата на Гренландия на Америка, пише европейската редакция на  Politico . \r\n„Премиерът успя да спести много разходи и усилия както за Съединените щати, така и за Дания, като беше толкова директна“, написа в „Туитър“ Тръмп във вторник вечерта. „Благодаря ѝ за това и с нетърпение очаквам да се видим някога в бъдеще!“ \r\nТръмп беше поканен от кралица Маргрет II да посети Дания като част от по-голямо турне в Европа, но говорителят на Белия дом заяви пред POLITICO във вторник вечерта, че Тръмп не планира да посети страната, както бе предвидено. \r\nТръмп потвърди в съобщенията през уикенда, че се интересува от закупуване на Гренландия, но заяви, че това не е приоритет за администрацията. The Wall Street Journal първоначално съобщава за интереса на Тръмп към този ход в петък, което доведе до афери във Вашингтон и гняв в Дания и Гренландия, коментира изданието. \r\nФредериксен заяви, че това е „абсурдна дискусия“ и че премиерът на Гренландия „Ким Килсен разбира се даде да се разбере, че Гренландия не се продава. Тук приключва разговорът“.ю \r\n*** \r\n  Брюксел изрази загрижеността си относно решението на турското правителство да смени новоизбраните кметове на Диарбекир, Мардин и Ван, трите населени предимно от кюрди провинции в Югоизточна Турция. Стотици хора също са задържани като част от голямо разследване, свързано с тероризма, пише базираното в Брюксел издание  New Europe . \r\n„Смяната на Селчук Мизракли, Бедия Йозгьокче Ертан и Ахмет Тюрк от валиите предизвиква сериозна загриженост, тъй като поставя под въпрос спазването на демократичните резултати от изборите на 31 март. Уволненията и задържанията на местните политици и назначаването на попечители лишават избирателите от политическо представителство на местно ниво и сериозно рискуват да навредят на местната демокрация“, предупреди Съюзът. \r\nТурският президент Тайип Ердоган предупреди преди изборите през март, че кметовете от прокюрдската Народно-демократична партия (НДП) могат отново да бъдат уволнени поради предполагаеми връзки с бойци.", "date": "2019.08.21", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/08/21/2691208/new-europe-es-predupredi-turtsiya-za-uvolnyavaneto-na-trimata-kyurdski-kmetove.html", "text": "Брюксел изрази загрижеността си относно решението на турското правителство да смени новоизбраните кметове на Диарбекир, Мардин и Ван, трите населени предимно от кюрди провинции в Югоизточна Турция. Стотици хора също са задържани като част от голямо разследване, свързано с тероризма, пише базираното в Брюксел издание  New Europe . \r\n„Смяната на Селчук Мизракли, Бедия Йозгьокче Ертан и Ахмет Тюрк от валиите предизвиква сериозна загриженост, тъй като поставя под въпрос спазването на демократичните резултати от изборите на 31 март. Уволненията и задържанията на местните политици и назначаването на попечители лишават избирателите от политическо представителство на местно ниво и сериозно рискуват да навредят на местната демокрация“, предупреди Съюзът. \r\nТурският президент Тайип Ердоган предупреди преди изборите през март, че кметовете от прокюрдската Народно-демократична партия (НДП) могат отново да бъдат уволнени поради предполагаеми връзки с бойци. \r\n \r\nПревод и редакция:", "date": "2019.08.21", "title": "New Europe: ЕС предупреди Турция за уволняването на тримата кюрдски кметове"}
{"url": "http://www.focus-news.net/news/2019/08/21/2691225/tass-po-iskane-na-rusiya-i-kitay-ss-na-oon-shte-provede-izvanredno-zasedanie-za-raketnite-razrabotki-na-sasht.html", "text": "Съветът за сигурност на ООН ще проведе извънредно заседание в четвъртък по въпроса за ракетните разработки на САЩ, нарушаващи условията на Договора за ликвидация на ракетите със среден и малък обсег (ДРСМО). Както съобщи пред  ТАСС  изпълняващият длъжността постоянен представител на Русия при ООН Дмитрий Полянски, искането за провеждането на съответното заседание е дошло от страна на представителите на Москва и Пекин. \r\n„Заедно с Китай поискахме днес заседание на СС във връзка със заявленията на САЩ за плановете им да разработят и разположат ракети със среден радиус на действие“, каза събеседникът на агенцията. Той уточни, че заседанието ще бъде проведено в четвъртък в 22 часа, то ще е открито и ще има доклад на представител на генералния секретар на ООН. \r\nВ понеделник Пентагонът съобщи, че на 18 август САЩ са провели изпитания на крилата ракета с наземно базиране за първи път след излизането от ДРСМО, като те са със забранени от този документ характеристики. \r\n \r\nПревод и редакция:", "date": "2019.08.21", "title": "ТАСС: По искане на Русия и Китай СС на ООН ще проведе извънредно заседание за ракетните разработки на САЩ"}
{"url": "http://www.focus-news.net/news/2019/08/21/2691205/sport-slaviya-praga-pobedi-kluzh-s-10-kato-gost.html", "text": "Славия (Прага) победи с 1:0 като гост ЧФР Клуж и е по-близо от румънския си съперник до влизане в групите на Шампионската лига. Единствения гол в двубоя отбеляза Лукаш Масопуст в 28-ата минута. Румънците играхас за последно в групите на турнира през 2012 година, а единственото участие на Славия беше през 2007-а. Чехите никога не са губили в седем мача срещу румънски отбори.", "date": "2019.08.21", "title": "Спорт: Славия (Прага) победи Клуж с 1:0 като гост"}
{"url": "http://www.focus-news.net/news/2019/08/21/2691229/na-22-avgust-shte-se-sastoi-opeloto-na-protodyakon-stefan-markov.html", "text": "На 19 август почина свещенослужителят на Българската православна църква ангелогласния протодякон Стефан Марков, предаде репортер на  Агенция „Фокус“ . Целия си живот той отдаде в служение на Бога и светата Църква и ще остане незабравим Христов свещенодякон.  \r\nОпелото на протодякон Стефан Марков ще бъде отслужено на 22 август 2019 г. в столичния храм „Св. Троица“ в кв. „Редута“ на ул. „Манастирска“ 45 от 12.30 часа.  \r\nНикола ПЕТКОВ", "date": "2019.08.21", "title": "На 22 август ще се състои опелото на протодякон Стефан Марков"}
{"url": "http://www.focus-news.net/news/2019/08/21/2691230/denyat-20-avgust-v-svetovnata-istoriya.html", "text": "Официално приключва войната между Севера и Юга в САЩ през 1868 г. През 1998 г. САЩ нанасят ракетни удари срещу предполагаеми бази на Осама Бин Ладен в Афганистан и Судан. През 1741 г. руският изследовател от датски произход Витус Беринг открива Аляска. Беринг открива и протока, който разделя Азия и Америка и доказва, че двата континента не са свързани помежду си. На 20 август са родени: американският президент Бенджамин Харисън; Слободан Милошевич, президент на Югославия от 1989 г. (на Съюзна република Югославия от 15 юли 1997 г.) до 2000 г. На тази дата умират: Пий Х (Джузепе Мелчиор Сарто) – светец, римски папа от 4 юли 1903 г. до 20 юли 1914 г.; проф. Якоб Минцер - американски икономист, основател на съвременната икономика на труда. \r\n \r\n \r\n2017 г.  \r\nУмира Джери Люис, американски комедиант, актьор, продуцент, режисьор и певец. Най-известен е с комедийните скечове, които изпълнява на сцена. Има роли във филмите „Аризонска мечта“ и „Кралят на комедията“. Люис има две звезди на Алеята на славата в Холивуд.  \r\n \r\n \r\n \r\n2015 г. \r\nСблъсък между два самолета близо до Братислава, Словакия оставя най-малко седем души убити. \r\n \r\n \r\n2014 г.  \r\nПрезидентът на Еквадор Рафаел Кореа потвърждава своето решение за предоставяне на политическо убежище на основателя на сайта Уикилийкс Джулиан Асанж. \r\n \r\n \r\n2013 г. \r\nДепутатите на чешкия парламент гласуват своето саморазпускане и провеждане на предсрочни парламентарни избори. \r\n \r\n \r\n2012 г.  \r\nApple Inc. става най-скъпата компания в историята с цена от 664.7 милиарда долара. \r\n \r\nПарламентът на Сомалия полага клетва в Могадишу на своето първо заседание от 1991 г. \r\n \r\n \r\n2011 г. \r\nПри катастрофа на Боинг 737 на компания First Air в северен Нунавут загиват 12 души. \r\n \r\n \r\n1998 г. \r\nСАЩ нанасят ракетни удари срещу предполагаеми бази на Осама Бин Ладен в Афганистан и Судан. \r\nОсама Бин Ладен е арабо-ислямски фундаменталист, терорист. Завършва икономика в Университета в Джеда. Воюва на страната на афганистанските муджехидини срещу армията на СССР. След 1989 г. се връща в Саудитска Арабия. По време на войната в Персийския залив (1991 г.) е обявен за \"враг на САЩ\". Арестуван е от тайните служби на Саудитска Арабия. През 1992 г. се прехвърля в Судан, където създава организацията \"Ал Кайда\" (\"Базата\"), която в последствие развива мрежа на действие в 52 страни. Осама Бин Ладен ръководи много терористични тренировъчни лагери в Афганистан, където се обучават мюсюлмани от арабските държави, от Чечня, Узбекистан, Пакистан и Китай. Основател е на Световния ислямски фронт за \"свещена война\" (джихад) представляващ коалиция между шест фундаменталистки нелегални организации от Египет, Пакистан и Бангладеш. Предполага се, че той е организирал покушението срещу египетския президент Хосни Мубарак (1995 г.), както и на терористичния удар срещу САЩ (Световният търговски център в Ню Йорк и Пентагонът във Вашингтон) на 11 септември 2001 г. \r\n \r\n \r\n1970 г. \r\nВ Москва се провежда заседание на Политическия консултативен комитет на страните от Варшавския договор. Обсъжда се свикването на Общоевропейско съвещание за сигурност. \r\n \r\n \r\n1941 г. \r\nЗапочва германската програма по разработване на ракета \"Фау - 2\" – първата в света балистична ракета. За пръв път се използва през 1944 г. срещу Великобритания. \r\n \r\n \r\n1940 г. \r\nИзвършено е покушение срещу Лев Троцки, по това време – в изгнание в Мексико. Троцки е един от близките съратници на Ленин, по-късно - отстранен от властта от Сталин. Ден след покушението, Троцки умира. Убиецът му Рамон Меркадер намира убежище в СССР, където е удостоен със звание \"Герой на Съветския Съюз\". \r\n \r\n \r\n1868 г. \r\nОфициално е обявен краят на войната между Севера и Юга в САЩ. \r\nВойната между Северните и Южните щати е предизвикана от противоречията между робовладелската олигархия, от една страна, и буржоазията, фермерите и работниците, от друга. Избирането на кандидата на Републиканската партия Е. Линкълн за президент през 1860 г. служи като предлог за отцепването на 11 южни щата в Конфедерация и за начало на военните действия. \r\nПрез първия етап на войната, в периода 1861-1862 г., войските на Юга имат надмощие и нееднократно застрашават федералната столица Вашингтон. Революционните действия на новото правителство - приемането на закона за хоумстедите, освобождаването на робите и други, водят до прелом в хода на войната (1863-1865 г.). Изходът на битката при Гетисбърг (юли 1863 г.) е провал на последния опит на Юга за настъпление. Походите на армията на Севера под командването на генерал У. Шърман и генерал Ю. Грант разчленяват Конфедерацията, изтощават силите и войските и капитулират (9 април 1865 г.). Гражданската война е най-кръвопролитният и най-разрушителният конфликт в историята на САЩ, но резултатите от нея осигуряват бързо икономическо развитие на страната. \r\n \r\n \r\n1829 г. \r\nПо време на Руско-турската война (1828-1829 г.) руски части влизат в Одрин. За първи път градът е превзет от руската армия. Това предизвиква паника в столицата на Османската империя и подтиква султана към търсене на възможности за подписване на примирие с Русия. \r\nВойната е предизвикана от изострянето на Източния въпрос заради националноосвободителното движение в Гърция. Тя е обявена през декември 1827 г. от турския султан, който отменя всички предишни руско-турски договори и провъзгласява \"свещена война против Русия\". Военните действия започват през април 1828 г. Втора руска армия (около 95 000 срещу 125 000 турци) форсира Дунав, преминава Добруджа и обсажда Шумен, Варна и Силистра. В края на септември руски войски превземат Варна. На кавказкия фронт Русия има по-големи успехи - Кавказкият корпус успява да превземе турските крепости Карс, Анапа, Поти и др. В началото на 1829 г. започва второто настъпление на руската армия на Балканския полуостров. През юни тя превзема Силистра, преминава Стара планина, окупира Тракия и превзема Одрин. Войната завършва с Одринския мирен договор, който потвърждава руските права в устието на Дунав и по черноморското крайбрежие на Кавказ (без Батуми). Гърция получава самостоятелност, но е задължена да плаща данък на султана (през 1830 г. тя е освободена от данъка и е обявена за независима държава). Договорът потвърждава и разширява автономията на Молдова, Влашко и Сърбия. \r\n \r\n \r\n1741 г. \r\nРуският изследовател от датски произход Витус Беринг открива Аляска. Беринг открива и протока, който разделя Азия и Америка и доказва, че двата континента не са свързани помежду си. \r\n \r\n \r\n1667 г. \r\nИзлиза поемата \"Изгубеният рай\" (Paradise Lost) на Джон Милтън. \"Изгубеният рай\" е една от най-значимите творби на английската литература. Авторът й - Джон Милтън е сляп и диктува стиховете на специално назначен текстописец. \r\n \r\n \r\n На тази дата са родени: \r\n \r\n1944 г. \r\nРоден е бившият министър-председател на Индия Раджив Ганди (1944 - 1991). Убит е при покушение през 1991 г. Седем години по-рано по същия начин загива и неговата майка Индира Ганди, също бивш премиер на Индия. \r\n \r\n \r\n1941 г. \r\nРоден е Слободан Милошевич - югославски държавен ръководител, президент на Югославия от 1989 г. (на Съюзна република Югославия от 15 юли 1997 г.) до 2000 г. Завършва икономика в Белградския университет. В периода 1966 г. - 1969 г. е кмет на Белград. От 1963 г. - 1978 г. е директор на “Техногаз”. Президент е на Обединената югославската банка (1978 г. - 1983 г.). През 1984 г. - 1986 г. е член на ГК на ЮКП в Белград. В периода 1986 г. - 1988 г. член на Президиума на ЦК на ЮКП. През пролетта на 2001 г. е арестуван, а след 3 месеца е предаден на Международния трибунал в Хага. Към него са отправени 66 обвинения - подбудител и извършител на геноцид по време на войната в Босна (1992 г. - 1995 г.); извършител на престъпления срещу човечеството във войните с Хърватска (1991 г. - 1992 г.) и в Косово (1999 г.). Защитава се сам, без адвокати (2002 г.). Слободан Милошевич е намерен мъртъв в неговата килия на 11 март 2006 г. във военния затвор на трибунала в Хага. \r\n \r\n \r\n1937 г. \r\nРоден е руският кинорежисьор Андрей Михалков – Кончаловски. Филми: \"Сибириада\", \"Влакът-беглец\". \r\n \r\n \r\n1932 г. \r\nРоден е Василий Павлович Аксьонов – руски писател, лекар по образование, дебютира с разкази през 1959 г. В творчеството си засяга предимно проблемите на съвременната младеж. Издава повестта \"Колеги\" (1960 г.; едноименна пиеса, съвместно с Ю. Стабов, 1961 г.; едноименен филм, 1963 г.), романите \"Звезден билет\" (1961 г.), \"Време е, приятелю, време е” (1964 г.), повестта \"Портокали от Мароко\" (1963 г.), сборник с разкази \"Катапулт\" (1964 г.), \"На половината път до Луната\" (1966 г.), пиесата \"Винаги в продажба\" (1965 г.), сатирико-фантастичната повест \"Затворената бъчва\" (1968 г.) и др. \r\n \r\n \r\n1901 г. \r\nРоден е италианският поет Салваторе Куазимодо (1901 - 1968). Носител на Нобелова награда за литература през 1959 г. Най-известното му произведение е \"Животът не е сън\". \r\n \r\n \r\n1860 г. \r\nРоден е френският политик Реймон Поанкре (1860 - 1934). Поанкре е бил три пъти премиер на Франция и девети президент на републиката. \r\n \r\n \r\n1833 г. \r\nРоден е Бенджамин Харисън – американски политик, президент на САЩ (1889 г. – 1893 г). По време на мандата му са приети нов тарифен закон (тарифата Маккинли) (1890 г.) и т.нар. антитръстов закон Шермън. Той е инициатор за свикването на Първата панамериканската конференция (1889 г.) с цел създаване на митнически съюз на американските държави под контрола на САЩ. През 1889 г. правителството му установява протекторат над част от Самоа. Умира на 13 март 1901 г. в Индианаполис. \r\n \r\n \r\n1827 г. \r\nРоден е белгийският писател Шарл дьо Костел (1827 - 1879). Най-известната му творба е \"Легенда за Тил Уленшпигел\". \r\n \r\n \r\n На тази дата умират: \r\n \r\n2012 г.  \r\nУмира Мелес Зенави - етиопски политик. В периода 28 май 1991 година до 22 август 1995 година е президент на Етиопия. А от 22 август 1995 г. до смъртта си заема министър-председателския пост в Етиопия. \r\n \r\n2009 г.  \r\nУмира Семьон Лвович Фердман, повече известен с артистичното си фамилно име Фарада, -  руски и съветски актьор, заслужил артист на РСФСР (1991) и народен артист на Русия (1999). \r\n \r\n \r\n2006 г. \r\nУмира Проф. Якоб Минцер - американски икономист, основател на съвременната икономика на труда. Той е дългогодишен професор по икономика и социални отношения в Колумбийския университет. \r\n \r\n \r\n1961 г. \r\nУмира Пърси Уилямс Бриджмън – американски физик, философ. Роден е на 21 април 1882 г. През 1946 г. получава Нобелова награда за изследвания в областта на експерименталната физика. В труда си \"Логика на съвременната физика\" (The Logic of Modern Physics. N. Y., 1927 г.) той лансира редица идеи, станали основа на операционализма. Ориентирайки се към начина, по който Айнщайн определя основни понятия на социалната теория за относителността, Бриджмън твърди, че значението на физичните понятия трябва да се определи чрез съвкупността от експериментални операции и главно чрез операциите за измерването. \r\n \r\n1917 г. \r\nУмира Адолф Байер – немски химик органик. Роден е на 31 октомври 1835 г. в Берлин. От 1872 г. е професор в Страсбургския, а от 1875 г. в Мюнхенския университет. Прави опити за изкуствен синтез на индиго, установява неговия строеж (1878 г. - 1883 г.). Изследва пироловите и пиридоновите основи на съединенията от групата на пикочната киселина. През 1885 г. се опитва да обясни относителната устойчивост на различни съединения на въглеводорода с циклична структура. Основните му трудове са в областта на синтеза на оцветителите и алицикличните съединения и по стереохимия. През 1888 г. въвежда понятието \"цис-транс-изомерия\". През 1905 г. получава Нобелова награда за химия. \r\n \r\n \r\n1915 г. \r\nУмира Паул Ерлих – германски лекар, бактериолог и биохимик. Роден е на 14 март 1854 г. Учи в университети в Бреслау (днес Вроцлав, Полша), Страсбург и Лайпциг. От 1890 г. е професор в Берлинския университет, като едновременно с това работи в Института \"Кох\". От 1896 г. е директор на Института в Щеглиц. През 1899 г. започва работа в Института за експериментална терапия в Франкфурт на Майн и от 1906 г. е негов директор (днес Институтът носи неговото име - \"Paul Ehrlich-Institut\"). Изследванията му са от различни области на биохимията, химията, експерименталната патология и терапията. Още като студент започва да изучава факторите, определящи разпределението на химическите вещества в организма. Като използва различни оцветители и методи за оцветяване, Паул Ерлих установява наличието на различни форми на левкоцити в кръвта, показва значението на костния мозък за образуването на гранулоцити, моноцити и установява ролята на линфоидните органи в образуването на линфоцити; деференцира определени форми на левкемията и създава двуалистичната теория за кръвообразуването; обяснява значението на метамофразията. Способства за развитието на хистологията на нервната система. Разработва метод за откриването на туберкулозния бацил чрез фоксин. За изследванията му в областта на имунологията заедно с И. И. Мечников получава Нобелова награда по физиология и медицина за 1908 г. Голям успех имат работите му по лечение на спирохетози (1907 г.) и особено на сифилиса у човека. През 1909 г. заедно с японски учен С. Хата създава препарата Салварсан. Изследванията на Паул Ерлих в тази област стават основа за развитието на химиотерапията. От 1901 г. Паул Ерлих отделя голямо внимание на проблемите на злокачествените тумори. В областта на химията предлага редица реакции с голямо теоретично и практическо значение, за което му е присъден медал \"Либих\" и званието почетен член на Немското химическо дружество. \r\n \r\n \r\n1914 г. \r\nУмира Пий Х (Джузепе Мелчиор Сарто) – светец, римски папа от 4 юли 1903 г. до 20 юли 1914 г. Роден е на 2 юни 1835 г. Завършва духовна семинария и дълги години е селски свещеник с особени ортодоксални възгледи. През 1884 г. става епископ, а през 1891 г. кардинал и патриарх на Венеция. Той е един от основателите на венецианската \"Банка на св. Марко\". През 1911 г. значително намалява църковните празници, а повечето от останалите пренася в неделни дни. Извършва реформа на курията, като намалява конгрегациите от 37 на 19. Пий Х е яростен противник на антиклерикалните действия на светската власт. По негово време е създаден Кодекс на каноническото право (1904 г. - 1917 г.), утвърден от наследника му Бенедикт ХV. Обявен от Ватикана за блажен през 1951 г. и канонизиран за светец през 1954 г. \r\n \r\n \r\n1882 г. \r\nУмира Фьодор Петрович Литке – руски мореплавател и географ, изследовател на Арктика, граф (от 1866 г.), адмирал (1855 г.), член-кореспондент (1829 г.), почетен член (1855 г.) и президент на Петербургската академия на науките (1864 г.), член-кореспондент на Парижката академия на науките и на редица чужди научни институти. Роден е на 28 септември 1797 г. в Петербург. Във флота е от 1813 г. През 1817 г. - 1819 г. участва в околосветското плаване на В. М. Головнин с кораба \"Камчатка\". През 1821 г. - 1824 г. е ръководител на експедицията, която изследва крайбрежието на Нова Земя, източна част на Баренцево и Бяло море. През 1826 г. - 1829 г. ръководи околосветската експедиция с кораба \"Сенявин\". Описва западното крайбрежие на Берингово море, островите Прибилов, Бонин и Каролинския архипелаг, като открива в него 12 острова. На Литке принадлежи идеята за първия записващ \"приливомер\" (1839 г.). Един от организаторите на Руското географско дружество и негов ръководител (1845 г. - 1850 г.; 1857 г. - 1872 г.). Той е командир и военен губернатор на Ревелското (Талинското), а след това на Кронщатското пристанище (1850 г. – 1857 г.). От 1855 г. е член на Държавен съвет. През 1873 г. Руското географско дружество учредява златна премия на името на Фьодор Литке. В негова чест са наречени нос, полуостров, планина и залив в Нова Земя, острови в архипелазите Земя на Франц Йосиф и Норденшелд, пролив между Камчатка и Карагинските острови и др. \r\n \r\n \r\n1872 г. \r\nУмира Димитрие Болинтиняну – румънски интелектуалец, публицист, поет и политик. Роден е през 1819 г. в Болинтино дин Вали, до Букурещ. Автор е на сбирки лирични стихове - \"Румънски мелодии\" (1858 г.), на патриотичните \"Легенди, или оригинални приказки в стихове\" (1858 г.) и др. Той е един от създателите на румънски роман (\"Маноил\", 1855 г.; \"Елена\", 1862 г.). Творчеството му е свързано с освободителното движение от средата на ХIХ в. \r\n \r\n \r\n1854 г. \r\nУмира Фридрих Вилхелм Йозеф Шелинг - германски философ, представител на немския класически идеализъм. \r\n \r\n \r\n За изготвянето на историческата справка на Агенция “Фокус” са използвани следните източници : \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.08.21", "title": "Денят 20 август в световната история"}
{"url": "http://www.focus-news.net/news/2019/08/21/2691218/kyustendil-ogranicheno-e-dvizhenieto-v-dvete-posoki-na-avtomagistrala-struma-mezhdu-paten-vazel-dupnitsa-sever-i-paten-vazel-boboshevo-ot-km-51-do-km-73.html", "text": "Ограничава се движението в двете посоки на автомагистрала „Струма“ в участъка между пътен възел „Дупница Север“ и пътен възел „Бобошево“ от км 51+163 до км 73+330 поради увреждане на конструкцията на мостово съоръжение при км 62 в следствие на възникнал пожар на 13 август. Обходният път е през главен път Е-79. Това съобщи за  Радио „Фокус’’ – Пирин  дежурният в Областно пътно управление - Кюстендил. Нормално се осъществява трафикът по главните пътни артерии в областта. В една лента е движението на второкласен път 62 между Дупница и Клисура от км 42+263 до км 59+071 заради рехабилитация на пътното платно. Ограничено за товарни автомобили над 3.5 тона е движението на третокласен път 6222 Смоличано - Пелатиково от км 10 до км 14 поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. \r\nНатали СТЕФАНОВА", "date": "2019.08.21", "title": "Кюстендил: Ограничено е движението в двете посоки на автомагистрала „Струма“ между пътен възел „Дупница Север“ и пътен възел „Бобошево“ от км 51 до км 73"}
{"url": "http://www.focus-news.net/news/2019/08/21/2691231/mvr-dvama-dushi-sa-zaginali-a-drugi-34-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а други 34 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 28 тежки пътнотранспортни произшествия. В София са регистрирани 34 леки и седем тежки катастрофи, при които е загинал един човек, а шест са ранени.", "date": "2019.08.21", "title": "МВР: Двама души са загинали, а други 34 са пострадали при катастрофи в страната през изминалото денонощие"}
{"url": "http://www.focus-news.net/news/2019/08/21/2691233/silistra-v-sila-e-zabranata-za-kapane-v-reka-dunav-ezerata-i-yazovirite-na-teritoriyata-na-obshtinata.html", "text": "Издадена е заповед на кмета на Община Силистра за забрана на къпането в река Дунав, езера, блата, язовири, напоителни канали на територията на общината, във връзка с Наредба за водоспасителната дейност и обезопасяването на водните площи. Това съобщиха от  Общината . По поречието на река Дунав, както и по бреговете на водоемите са разположени забранителни табели, които напомнят за забраната. На територията на града, в района на самолета, са били установени няколко случая на умишлено счупване и премахване на такива табели. Според Наредбата за опазване на обществения ред и чистотата на Община Силистра извършителите подлежат на санкциониране.", "date": "2019.08.21", "title": "Силистра: В сила е забраната за къпане в река Дунав, езерата и язовирите на територията на общината"}
{"url": "http://www.focus-news.net/news/2019/08/21/2691232/veliko-tarnovo-v-ednata-lenta-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa.html", "text": "В едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4 до км 6+431. Трафикът в района се регулира със знаци и регулировчици, а временната организация е в сила до 30 септември. Това съобщиха за  Радио „Фокус“ – Велико Търново  от  Областно пътно управление. Времето в областта е ясно и слънчево. Движението в началото на работния ден е натоварено по първокласните и второкласни пътища, в района на Прохода на Републиката, по път София – Варна, както и в отсечката Велико Търново – Русе. За изминалото денонощие не са регистрирани тежки инциденти. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Проходът на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.08.21", "title": "Велико Търново: В едната лента се осъществява движението по пътя между село Поликраище и Горна Оряховица"}
{"url": "http://www.focus-news.net/news/2019/08/21/2691234/burgas-normalno-se-osashtestvyava-dvizhenieto-v-oblastta.html", "text": "Нормално се осъществява движението в областта. Това съобщи за  Радио „Фокус“ – Бургас  дежурният от Областно пътно управление. Пътищата са сухи и нормално проходими. Няма затворени участъци. \r\nДвижението в град Бургас е натоварено. Интензивен е трафикът по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. Натоварено е движението в района на Новата поща, по бул. „Стефан Стамболов“ в района на болницата, по бул. „Никола Петков“ и бул. „Захари Стоянов“ в жк „Меден рудник“. \r\nМария КУРТЕВА", "date": "2019.08.21", "title": "Бургас: Нормално се осъществява движението в областта"}
{"url": "http://www.focus-news.net/news/2019/08/21/2691236/kathimerini-turtsiya-razshiryava-vliyanieto-si-v-albaniya-v-protivoves-na-gratskata-ekspanziya-v-makedoniya.html", "text": "Турският президент Реджеп Таийп Ердоган финансира построяването в централния парк на Тирана на мемориал в памет на „мъчениците от 15 юли“ – загиналите турски граждани при неуспешния опит за преврат от 2016 година, пише електронното издание на гръцкия вестник  Kathimerini . \r\nКакто посочва вестникът, мемориалът е част от по-широките усилия на Анкара да проникне на Балканите. Освен това Ердоган използва религията като важен инструмент в усилията си, като този факт се демонстрира от това, че Турция финансира изграждането на „най-голямата джамия на Балканите“, която в момента се строи в Тирана. \r\nДокато Турция предаваше мемориала на жителите на албанската столица (на фона на доста спорове), властите на съседна Македония слагаха табелка на статуята на Александър Македонски на централния площад в Скопие, на която се обяснява, че античният цар-воин принадлежи на историята и цивилизацията на древните гърци. \r\nПодобни табелки бяха добавени към монументите на бащата на Александър – Филип Македонски и неговата майка – Олимпия. \r\nТези две несвързани, макар и противоречащи си, събития, подчертават динамиката, развиваща се в по-широкия регион на Гърция, зараждащото се равновесие на силите, скритите рискове и открилите се възможности, отбелязва „Катимерини“. \r\nУсилията на Турция да увеличи дипломатическата си тежест на Балканите и разширяването на влиянието на исляма в региона, като и двете в момента набират скорост, предизвикват опасения в Атина, която има свои собствени причини да иска да увеличи ролята и влиянието си, като наред с други стъпки, надгражда отношенията си със Скопие. \r\nОсвен икономическите и търговските ползи за двете страни, в сърцето на Балканите възниква нова геостратегическа ос, който също така има подкрепата на Европейския съюз и НАТО. \r\nВ този контекст, гръцките радарни системи следят въздушното пространство на Северна Македония чак до границата със Сърбия, а гръцката авиация патрулира района – за голямо разочарование на Турция, която искаше тази роля за себе си. \r\nОставяйки зад себе си вътрешните търкания, породени от Преспанското споразумение за името, Атина има всички основания да се опита да ожъне геополитически ползи от пълното нормализиране на връзките си със Скопие. \r\n \r\nПревод и редакция:", "date": "2019.08.21", "title": "Kathimerini: Турция разширява влиянието си в Албания в противовес на гръцката експанзия в Македония"}
{"url": "http://www.focus-news.net/news/2019/08/21/2691224/prof-oleg-asenov-api-v-ramkite-na-45-dni-mozhe-da-bade-pusnato-dvizhenieto-v-ednata-posoka-na-am-struma.html", "text": "Прави се заснемане на конструкцията и вредите, които са и нанесени след пожара на АМ „Струма“. Това каза проф. Олег Асенов, член на УС на АПИ, в интервю за предаването \"Тази сутрин\" на  бТВ . „Виждаме, че експертите казват, че в рамките на 45 дни може да бъде пуснато движението в едната посока. В другата посока може да се наложи повече време“, добави проф. Асенов. „В допълнение към това в продължение на две седмици всички наши структури по региони правят проверки на под мостови съоръжения. Имаме съвещание със всички структури да видим какви са резултатите, за да можем да предприемем бързи мерки, както и мерки за превенция, за да може това повече да не се случва и не причиняваме такива неудобства за водачите“, обясни директорът на Националното тол управление. „Искам да им се извиня от ефира на телевизията и също така да благодаря на всички, които ни подадоха сигнали, защото те ни бяха полезни в това проучване да вземем мерки“, допълни още проф. Асенов. „Има оценка на инженер конструкторите. Всички материали ще бъдат обобщени в утрешния ден, в петък ще бъде представено официално становище, както за конкретния случай, така и за мерките, които ще предприемем за превенция на такива случаи в мостовите пространства“, завърши Олег Асенов.", "date": "2019.08.21", "title": "Проф. Олег Асенов, АПИ: В рамките на 45 дни може да бъде пуснато движението в едната посока на АМ „Струма“"}
{"url": "http://www.focus-news.net/news/2019/08/21/2691228/ministar-temenuzhka-petkova-strategicheskite-investitori-sa-tezi-koito-shte-stroyat-aets-belene.html", "text": "Стратегическите инвеститори са тези, които ще строят АЕЦ „Белене“. Това каза министърът на енергетиката Теменужка Петкова в сутрешния блок на  бТВ . \r\n„13 компании подадоха заявления за участие в процедурата за стратегически инвеститори за АЕЦ „Белене“. Според мен това е наистина сериозен интерес. Процедурата за избор на стратегически инвеститор беше разработена в дълъг период от време. Ние много обмисляхме какви точно фази и етапи трябва да съдържа тя, тъй като съгласно решението на Парламента този проект трябва да се реализира на пазарен принцип, без предоставяне на държавна гаранция, без предоставяне на корпоративна гаранция и без сключване на дългосрочни договори за изкупуване на електрическа енергия“, посочи Петкова. По думите ѝ за да бъде един такъв проект възможен, всички тези предпоставки по отношение на неговата икономическа жизнеспособност трябва да са налице. „Това наложи в процедурата за избор на стратегически инвеститор да бъде дадена възможност и на други компании, които искат да придобият миноритарен дял и да сключат договори за изкупуване на електрическа енергия. Тези 13 заявления включват кандидати във всеки един спектър на процедурата“, добави министърът. \r\n„Стратегическите инвеститори са тези, които ще строят АЕЦ „Белене“. По отношение на миноритарните участници и нежелаещите на сключат договор за изкупуване на електрическа енергия процедурата предвижда да бъде дадена възможност определените за стратегически инвеститори да водят преговори със всяка една от тези компании, които са заявили такъв интерес до момента“, каза още тя. По думите ѝ изборът дали тези компании ще влязат в кръга на миноритарните собственици и дали с тях ще бъдат сключени договори за изкупуване на енергия в количествата, които тези кандидати са посочили, е въпрос на избор от страна на стратегическия инвеститор.", "date": "2019.08.21", "title": "Министър Теменужка Петкова: Стратегическите инвеститори са тези, които ще строят АЕЦ „Белене“"}
{"url": "http://www.focus-news.net/news/2019/08/21/2691239/vecherne-novosti-sarbiya-erdogan-otlozhi-poseshtenieto-si-v-sarbiya-na-29-avgust.html", "text": "Предвиденото за 29 август посещение на турския президент Реджеп Таийп Ердоган в Сърбия е отложено. От посолството на Анкара обясняват, че държавният глава няма да отиде в Белград през август или септември, за да се „договори дата“, пише белградският ежедневник  „Вечерне новости“ . \r\nБеше обявено, че по време на визитата на турския лидер президентът на Сърбия Александър Вучич и Ердоган ще сложат официално началото на работата по изграждането на магистралата Белград-Сараево, която би трябвало да бъде построена от турската компания Tasyapi. \r\nПрезидентът Александър Вучич потвърди преди два дни при откриването на магистрала Милош Велики, че турският президент ще посети Сърбия, но не уточни дата. \r\nНа въпрос дали е вярно, че той и Ердоган ще присъстват заедно на старта на работата по магистралата Белград-Сараево, Вучич отговори: \r\n„Би било логично. Ще дойде, ще бъде добре“. \r\nВ изказване пред репортери Вучич каза, че би било добро, приятелско посещение и че Ердоган е истински приятел. \r\n„Благодаря му, че идва в Сърбия и сме щастливи, че можем да го посрещнем. Вярвам, че можем да направим много заедно в бъдеще“, обясни сръбският държавен глава и изрази благодарността си към турските инвеститори в Сърбия и надежда, че ще има още повече такива. \r\n \r\nПревод и редакция:", "date": "2019.08.21", "title": "„Вечерне новости“ (Сърбия): Ердоган отложи посещението си в Сърбия на 29 август"}
{"url": "http://www.focus-news.net/news/2019/08/21/2691237/plovdiv-ogranicheno-e-dvizhenieto-po-patya-plovdiv-kuklen-v-uchastaka-ot-km-6-do-km-7-poradi-remont-na-mostovo-saorazhenie-i-asfaltova-nastilka.html", "text": "Трафикът на територията на областта се осъществява нормално и без затруднения към този час. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита по пловдивския участък на АМ „Тракия“. Пътищата на територията на областта са сухи и нормално проходими. Временно движението по пътя Пловдив - Куклен в участъка от км 6 до км 7 е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. До 24 септември движението по пътя Пловдив - Карлово при км 48 ще се осъществява в платното посока Пловдив поради изграждане на кръстовище при село Труд. Преминаването по пътя Кричим - Михалково - Девин в участъка от км 88 до км 103 в областите Пловдив и Смолян се осъществява с повишено внимание поради премахване на скална маса. Може да се използва обходен маршрут – пътя Асеновград - Смолян. Срокът на дейностите е до 30 ноември. Забранено е движението на тежкотоварни камиони над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Забранено е и движението за всички моторни превозни средства по пътя Белица - Загражден - Давидково в участъка от км 13 до км 18. Причината за ограничението е компрометирана настилка. Все още е ограничено и преминаването на моторни превозни средства по-високи от 4 метра през тунелите по пътя Асеновград - Нареченски бани. Опасност от падащи камъни има по направленията Кричим - Стамболийски, Бачково - Нареченски бани, Троян - Кърнаре и Юговско ханче - Югово - Лъки - Здравец, както и в района на проходите Козница и Стражата. \r\nТрафикът на територията на град Пловдив се осъществява нормално. Натоварено е движението в централната градска част, както и по входно-изходните артерии. Пътните настилки в града са сухи и нормално проходими. \r\nТони МИХАЙЛОВ", "date": "2019.08.21", "title": "Пловдив: Ограничено е движението по пътя Пловдив - Куклен в участъка от км 6 до км 7 поради ремонт на мостово съоръжение и асфалтова настилка"}
{"url": "http://www.focus-news.net/news/2019/08/21/2691206/api-shofyorite-tryabva-da-karat-vnimatelno-po-glaven-pat-i-1-pernik-sofiya-v-rayona-na-cherniya-kos-poradi-remont-na-podpornata-stena.html", "text": "Днес шофьорите трябва да карат внимателно и със съобразена скорост по път I-1 Перник – София в района на „Черния кос“. Това съобщиха от пресцентъра на  Агенция „Пътна инфраструктура“ . До 17.00 часа движението в участък от 250 метра при 277-ти километър ще е двупосочно в една лента поради ремонт на подпорната стена.", "date": "2019.08.21", "title": "АПИ: Шофьорите трябва да карат внимателно по главен път I-1 Перник – София в района на „Черния кос“ поради ремонт на подпорната стена"}
{"url": "http://www.focus-news.net/news/2019/08/21/2691240/burgas-vazstanoveno-e-dvizhenieto-po-pat-iii-7305-kamchiya-vresovo-pri-km-5-v-uchastaka-kamchiya-saedinenie.html", "text": "Възстановено е движението по път III-7305 Камчия - Вресово при км 5 в участъка Камчия - Съединение. Това съобщиха от пресцентъра на  Агенция „Пътна инфраструктура“ .", "date": "2019.08.21", "title": "Бургас: Възстановено е движението по път III-7305 Камчия - Вресово при км 5 в участъка Камчия - Съединение"}
{"url": "http://www.focus-news.net/news/2019/08/21/2691245/pregled-na-osnovnite-temi-v-burgaskiya-pechat.html", "text": "„Стефан Данаилов приет спешно в Бургаска болница“ е водещото заглавие от днешния бой на вестник  „Черноморски фар“ . Счупил си е тазобедрената става, оперира го топ травматолог – съпругът на Илияна Йотова, пише още вестникът. „Медицинските специалисти в учебните заведения с по-високи заплати“ е друго заглавие от страниците на ежедневника. По-високи трудови възнаграждения ще получават медицинските специалисти, работещи в детските ясли, в градините и училищните здравни кабинети към Община Бургас, пояснява материалът. „Заловиха муле с пари и бижута, Полицията дири жертвата“ е още едно заглавие от страниците на вестника. „Бременна жена сложи край на живота си със скок от втори етаж“ е друго заглавие. Нещастна трагедия се разигра вчера по обяд в центъра на Бургас. Бременна в осмия месец бургазлийка сложи край на живота си, скачайки от втория етаж на фамилна сграда на улица „Граф Игнатиев“, уточнява статията. „Отпадаме от картата на морските държави“ е темата на деня в днешния брой на „Черноморски фар“. Губим си авторитета, а можехме да печелим от флага си  като Малта, казват капитани, пише още вестникът. Интервюто в днешния брой е с д-р Фархат Фуладванд.", "date": "2019.08.21", "title": "Преглед на основните теми в бургаския печат"}
{"url": "http://www.focus-news.net/news/2019/08/21/2691241/pregled-na-osnovnite-temi-vav-velikotarnovskiya-pechat.html", "text": "„Глад за учители броени дни преди 15 септември“ е заглавие на първа страница на областния всекидневник  „Янтра ДНЕС” . Около 80 свободни места за учители са обявили училищата и детските градини от област Велико Търново през летните месеци. Търсят се педагози в различни населени места. Разнообразие в търсенето има и по отношение на специалности … Къде от какви кадри има нужда прочетете във всекидневника. „ВМРО избира за кмет между доц. Милен Михов, Ивета Кабакчиева и Евгени Коев“, пише още вестникът. Народният представител доц. Милен Михов, заместник областният управител Ивета Кабакчиева и учителят Евгени Коев, който от скоро е общински председател на ВМРО, са имената, сред които движението ще избере своя кандидат за кмет на Велико Търново … Повече за подготовката за предстоящите местни избори разберете от страниците на вестника. „Блъснаха пешеходка в Горна Оряховица“ е новина от криминалната хроника. Страница пета ни представя коментар на политолога проф. Евгений Дайнов, който заявява „На местните избори очаквам кочинката на ГЕРБ да се разбута на много места, и то драматично“. В раздел „Любопитно“ има статия за учени, които предвиждат земетресения чрез изображения от космоса. „Краси Балъков извика и Георги Пашов в националния отбор на България“ е новина от спортните страници. „Американският вестник „Вашингтон пост“ популяризира красотата и славата на Велико Търново“  е заглавие от другия областен ежедневник  „Борба“ . Американският вестник „Вашингтон пост“ публикува статия за България, в която вниманието на читателите е насочено главно към Велико Търново и Пловдив. Популяризирането на старата столица е по идея на съгражданката ни Дина Мишев, която на 14 години емигрира със семейството си в САЩ … Какво казва тя за старата столица разберете от първа страница на вестника. „24 тона есетра, сомове, амури и шарани ще вадят от стопанство край Горна Оряховица“ е друга новина от днес. Над 24 тона рижа годишно включително и непопулярни за нашия географски район видове, ще ловят в язовир в близост до Горна Оряховица. Във водоема се реализира един от най-интересните и крупни проекти за изграждане на сладководно стопанство … Къде се намира той, повече за видовете и за това кой и как може да лови риба там, прочетете във вестника. „Специални контейнери за дрехи и обувки ще поставят в Търновска община“, пише още „Борба“, а статията разказва за къде ще са кофите, чия е идеята и колко ще струва реализацията й. „Съдят търновски земеделец, изиграл на хазарт евросредства“ е новина от криминалната хроника. В областния ежедневник ще намерите и статия за горнооряховка, която представи България на Световното първенство по бодибилдинг на Бахамите.", "date": "2019.08.21", "title": "Преглед на основните теми във великотърновския печат"}
{"url": "http://www.focus-news.net/news/2019/08/21/2691235/vitsepremierat-mariyana-nikolova-veche-e-sformirana-mezhduvedomstvena-grupa-v-ministerstvoto-na-pravosadieto-po-otnoshenie-na-kiber-reketa.html", "text": "Не приемам поста на председател на Съвета по киберсигурност като капан. Това каза вицепремиерът Марияна Николова в интервю за предаването на  Нова телевизия  „Здравей, България”. \"Не считам, че в държавата може да се определи някакъв сектор като \"горещ картоф\", добави тя.  \r\n\"Функциите на председателя на Съвета по киберсигурност са ръководни. Що се отнася до технически и информационни компетенции, аз в рамките на администрацията, в която съм работила, съм преминавала различни обучения, включително притежавам и квалификацията ITcard. Съветът се състои от 18 ръководителя на важни ведомства в държавата, като тук влизат силовите ведомства – МВР, МО, ДАНС, МВнР, МТИТС, както и ключови ръководители на разузнавателните служби. В представителството ще влезе и представител на президента, който ще бъде определен с указ\", обясни тя.  \r\nНиколова посочи, че Съветът ще има задача да изготви Стратегията по киберсигурност.  \r\n\"Това е орган, който е координационен. Съветът ще трябва да подготви Стратегията по киберсигурност  и, след като бъде определен националния координатор по киберсигурност, който ще бъде секретар на Съвета, тогава ще започнем работа по Стратегията\", уточни вицепремиерът. \r\nМарияна Николова обяви, че вече е сформирана междуведомствена група в Министерството на правосъдието по отношение на кибер рекета. „След като Съветът започне работа, аз лично ще предложа промени в Наказателния кодекс, тъй като считам, че санкциите са изключително занижени. Наказанията, които се предвиждат са от 2 до 8 години. Аз бих предложила от 5 до 15 години затвор. Всеки хакер трябва да знае, че ще го грози санкция от най-високо ниво. Той може да получи и доживотна забрана да посещава страни членки на ЕС”, добави тя.", "date": "2019.08.21", "title": "Вицепремиерът Марияна Николова: Вече е сформирана междуведомствена група в Министерството на правосъдието по отношение на кибер рекета"}
{"url": "http://www.focus-news.net/news/2019/08/21/2691242/burgas-18-godishen-motorist-e-s-opasnost-za-zhivota-sled-katastrofa-na-krastovishteto-na-ul-dame-gruev-i-ul-lazar-madzharov.html", "text": "18-годишен моторист е с опасност за живота след катастрофа на кръстовището на ул. „Даме Груев“ и ул. „Лазар Маджаров“. Това съобщиха от  ОДМВР - Бургас . Инцидентът е станал на 20 август т.г. около 19.35 часа. Водачът на лек автомобил „Мерцедес В 180“ – 46 годишен кувейтски гражданин, извършващ ляв завой, отнема предимството и допуска ПТП с правомерно движещия се направо мотоциклет „Хонда CBR“, управляван от 18-годишен младеж от Бургас. От инцидента е пострадал мотоциклетистът, който е настанен в отделение „Реанимация“ на УМБАЛ – Бургас с лицево-черепна травма, дълбока прорезна рана в шийната област и фрактура на носа. Той е с опасност за живота. Неговата 18-годишна спътничка е настанена за лечение в хирургичното отделение на УМБАЛ – Бургас с диагноза „фрактура на носа“ и без опасност за живота. Пътуващата в лекия автомобил „Мерцедес“ 18-годишна кувейтска гражданка (дъщеря на водача) е прегледана и освободена за домашно лечение с диагноза „охлузвания на носа“.", "date": "2019.08.21", "title": "Бургас: 18-годишен моторист е с опасност за живота след катастрофа на кръстовището на ул. „Даме Груев“ и ул. „Лазар Маджаров“"}
{"url": "http://www.focus-news.net/news/2019/08/21/2691243/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-avgust.html", "text": "„Софийска вода” временно ще прекъсне водоснабдяването в някои части на столицата на 22 август. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Франсис Де Пресансе“ в кв. „Подуяне“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Франсис Де Пресансе“ от ул. „Богдан\" до  ул. „Черковна\"; ул. „Богдан“ от бул. „Мадрид“ до ул. „Франсис Де Пресансе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Франсис де Пресансе“ 28.   \r\nВъв връзка с монтаж на спирателен кран в кв. „Кумарица“ в гр. Нови Искър се налага спиране на водоподаването от 09.00  до 21.00 часа на клиентите на „Софийска вода”, живеещи в района между: ул. „Светлина“, ул. „Дъбиците“,  ул. „Леярска“,  ул. „Свещеник Юрдан Ангелов“, ул. „Кумарица“ и ул. „Хаджи Димитър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Кумарица“ до църквата. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.21", "title": "„Софийска вода” временно ще прекъсне водоснабдяването в някои части на столицата на 22 август"}
{"url": "http://www.focus-news.net/news/2019/08/21/2691244/temenuzhka-petkova-ministar-na-energetikata-nad-3-mlrd-leva-sa-razhodite-do-momenta-za-aets-belene.html", "text": "Над 3 млрд. лева са разходите до момента за АЕЦ „Белене“. Това каза енергийният министър Теменужка Петкова, в интервю за предаването „Тази сутрин“ по  бТВ . „В АЕЦ проекта ние ще участваме с оборудването, което е българско“, добави тя. По думите и парламентът е определил, че не се предвижда гаранция, както и договори за изкупуване на електрическа енергия. „Ние се движим в рамките на тези параметри, които българският парламент е определил. Параметрите, в които се движим, са: без държавна гаранция, без корпоративна и без договор за изкупуване на електрическа енергия“, заяви тя. Петкова каза още, че министърът на енергетиката е длъжен на всеки етап от процедурата да информира българският парламент. „В хода на процедурата аз ще информирам българския парламент“, категорична бе Петкова.", "date": "2019.08.21", "title": "Теменужка Петкова, министър на енергетиката: Над 3 млрд. лева са разходите до момента за АЕЦ „Белене“"}
{"url": "http://www.focus-news.net/news/2019/08/21/2691238/temenuzhka-petkova-ministar-na-energetikata-priyatno-iznenadana-sam-che-se-poyaviha-balgarski-konsortsiumi-za-uchastie-v-proekta-za-aets-belene.html", "text": "Приятно изненадана съм, че се появиха български консорциуми за участие в проекта за АЕЦ „Белене“.  Това каза министърът на енергетиката Теменужка Петкова в интервю за предаването \"Тази сутрин\" на  бТВ . Ние не успяхме да направим сериозна кампания сред българския бизнес, сред българските консуматори на електрическа енергия. Това е приятна изненада, защото все пак и българските компании дават определени заявки за участието в този проект“, обясни Петкова. „На този етап ми е рано да дам детайли за тези консорциуми и съответно за компаниите, които участват в тях. Има комисия, която е назначена с моя заповед, в тази комисия са включени  експерти от Български енергиен холдинг, Националната електрическа компания, Министерство на енергетиката, електроенергиен системен оператор, те ще направят анализ на заявките, които са подадени от страна на кандидатите за стратегически инвеститори и ще имаме повече информация“, добави още енергийният министър. „Всички постъпили документи са запечатани, комисията от вчера започна работа по отделни заявления. Срокът за работа на комисията по отношения на заявленията и изготвянето на така наречената кратка листа от потенциални кандидати за стратегически инвеститор към този момент трябва да приключи в срок до 90 дни. В рамките на тези дни не успеем да се справим с тази задача, ние ще удължим срока. Но аз смятам ,че експертите ще се справят:, допълни още Петкова . Министърът на енергетиката уточни, че това не са офертите, а са заявленията за участие в проекта.", "date": "2019.08.21", "title": "Теменужка Петкова, министър на енергетиката: Приятно изненадана съм, че се появиха български консорциуми за участие в проекта за АЕЦ „Белене“"}
{"url": "http://www.focus-news.net/news/2019/08/21/2691247/silistra-mezhdunaroden-plener-za-hudozhnitsi-ot-balgariya-i-rumaniya-shte-se-provede-v-biosferen-park-srebarna.html", "text": "Първи по рода си международен пленер за художници от България и Румъния организира Община Силистра. Това съобщиха от  Общината . Инициативата е в рамките на проект „Развитие на общия туризъм и възстановяване на културното наследство“, финансиран по програма Interreg VA Румъния-България 2014-2020 г.“. Пленерът ще се проведе от 26 август до 1 септември 2019 г. в Биосферен парк „Сребърна“, обект на световното наследство на ЮНЕСКО. Пет български и пет румънски художници ще творят през периода на пленера, като чрез проекта са създадени отлични условия за работа на творците, включително и материали за рисуване. На 2 септември от 11.00 часа в Художествена галерия – Силистра ще бъде тържествено открита изложба с всички творби, създадени по време на пленера. Съгласно Регламента на пленера част от създадените художествени произведения от художниците ще бъдат дарени на Община Силистра и включени в колекцията на града. Изложбата с творби от пленера впоследствие ще гостува един месец и в Румъния, гр. Кълъраш.", "date": "2019.08.21", "title": "Силистра: Международен пленер за художници от България и Румъния ще се проведе в Биосферен парк „Сребърна“"}
{"url": "http://www.focus-news.net/news/2019/08/21/2691248/pazardzhik-zatvoren-za-avtomobili-s-teglo-nad-10-tona-e-mostat-v-selo-boshulya.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя Панагюрски колонии – Панагюрище в района на 75 км се осъществява с повишено внимание поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.08.21", "title": "Пазарджик: Затворен за автомобили с тегло над 10 тона е мостът в село Бошуля"}
{"url": "http://www.focus-news.net/news/2019/08/21/2691249/plovdiv-pozhar-e-goryal-v-tseh-v-selo-tsarimir-nyama-postradali.html", "text": "Пожар е горял в цех в пловдивското село Царимир. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Съобщението за възникнали пламъци е подаден минути преди полунощ. На мястото на произшествието са изпратени 5 противопожарни автомобила, които са погасили огъня. Пламъците са унищожили 900 кв. м открит навес, хале (склад) с готова продукция около 250 - 300 кв. м, пластмасови изделия, суровини и опаковки. Спасено е производствено хале. \r\nТони МИХАЙЛОВ", "date": "2019.08.21", "title": "Пловдив: Пожар е горял в цех в село Царимир, няма пострадали"}
{"url": "http://www.focus-news.net/news/2019/08/21/2691250/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на август. Това съобщиха за  Радио „Фокус“ – Велико Търново  от Областно пътно управление. Времето в региона е ясно и слънчево. Настилките са сухи, а трафикът – спокоен. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Шофьорите трябва да карат внимателно в отсечката при км 11+675. Мястото е обезопасено и сигнализирано, а укрепването ще продължи до 31 август. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м при км 46+800 по общински път до III–403 в село Малки Вършец. В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. \r\nЛуиза ТРАНЧЕВА", "date": "2019.08.21", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/08/21/2691251/parviyat-prezident-na-ukrayna-amerikantsite-ne-ni-pozvoliha-da-imame-svoe-yadreno-orazhie.html", "text": "За създаването на собствена държава, по искане на западните страни начело със САЩ, Украйна се е отказала от правото да има свое ядрено оръжие. Това заяви първият президент на страната Леонид Кравчук в ефира на местния „24 канал“, предава агенция  EA Daily . \r\nПо неговите думи, Украйна е получила в наследство от Съветския съюз не само най-многочислената армия в Европа, но и третият по мощност в света ядрен арсенал. Но, както обяснява Кравчук, западните държави веднага са поискали от Киев да се откаже от него – такава е била цената „на окончателното отделяне от Русия“. \r\n„Директно ни поставиха пред избора – или се отказваме от ядреното оръжие, или ще ни окажат икономически натиск, включително с налагане на санкции“, заяви бившият държавен глава. \r\nПолитикът смята, че това искане от страна на обединения Запад е имало сериозни основания. Както поясни екс-президентът, в този момент на територията на страната са били разположени 165 ядрени балистични комплекси, които са били прицелени в САЩ. А управлението на тези ядрени сили се е осъществявало директно от Москва. \r\n„Кой можеше да гарантира, че някой няма да натисне копчето за изстрелване на ракета? А тя би попаднала в целта, която е предвидена със специален шифър“, заяви Кравчук. \r\nТой добави още, че западните страни не са вярвали, че новите украински власти имат достатъчно ниво на отговорност. В САЩ са се опасявали, че ако ядреното оръжие бъде предадено на Киев, той може да загуби контрол над него и да постави света на границата на катастрофа. \r\nПри това политикът призна, че за разпадането на военната структура на Украйна са виновни не само външни играчи. Имало е и вътрешни проблеми – преди всичко икономически. Украйна просто не е разполагала със средства, за да издържа милионна армия с грамаден парк бойна техника и авиация. \r\n \r\nПревод и редакция:", "date": "2019.08.21", "title": "Първият президент на Украйна: Американците не ни позволиха да имаме свое ядрено оръжие"}
{"url": "http://www.focus-news.net/news/2019/08/21/2691246/ministar-temenuzhka-petkova-ploshtadkata-na-aets-belene-e-absolyutno-sigurna-ot-seizmichna-gledna-tochka.html", "text": "Площадката на АЕЦ „Белене“ е абсолютно сигурна от сеизмична гледна точка. Това каза енергийният министър Теменужка Петкова, в интервю за предаването „Тази сутрин“ по  бТВ . „Всичко това, което се обяснява като рискове, са едни силно преувеличени тези на определени хора“, заяви Петкова. Тя добави, че е видяла анализите и проверките, направени от БАН през годините, като в тях няма информация за нередности. „В тези анализи се твърди, че площадката на АЕЦ „Белене“ е една от възможно най-спокойните зони в страната в сеизмично отношение“, подчерта енергийният министър. По думите и реакторите за енергийният източник са на самата площадка. „Те са там от 2017 година, когато бяха доставени. Съхраняват се така, както предвиждат инструкциите за заводните производители“, обясни тя.", "date": "2019.08.21", "title": "Министър Теменужка Петкова: Площадката на АЕЦ „Белене“ е абсолютно сигурна от сеизмична гледна точка"}
{"url": "http://www.focus-news.net/news/2019/08/21/2691252/pss-dobri-sa-usloviyata-za-turizam-v-planinite.html", "text": "Добри са условията за туризъм в планината. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Температурите са между 12-16 градуса. Съоръженията работят в Пампорово и Боровец. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.08.21", "title": "ПСС: Добри са условията за туризъм в планините"}
{"url": "http://www.focus-news.net/news/2019/08/21/2691254/afp-darzhavniyat-departament-odobri-prodazhbata-na-66-f-16-na-tayvan-za-8-miliarda-dolara.html", "text": "Държавният департамент на САЩ одобри продажбата на 66 изтребителя F-16 за 8 милиарда долара на Тайван, което със сигурност ще предизвика яростта на Пекин, предава  AFP . \r\nТайпе ще получи последната версия на самолета на Lockheed Martin - F-16C/D Block 70. \r\nДържавният секретар Майк Помпео заяви чрез съобщение, че президентът Доналд Тръмп е дал зелена светлина за сделката, след като е бил уведомен от Конгреса миналата седмица. \r\nF-16 \"са дълбоко съгласувани с договореностите и историческата връзка между САЩ и Китай\", каза Помпео. \"Нашите действия са в съответствие с предишната политика на САЩ. Ние просто следваме ангажиментите, които поехме към всички страни.\" \r\nПланът на Тайван да модернизира противовъздушната си защита идва на фона на увеличаващите се китайски военни нарушения във въздушното му пространство. \r\nГоворител на тайванския президент пусна изявление, според което самолетите „значително ще повишат възможностите ни за противовъздушна отбрана, за да подпомогнат самозащитата на Тайван и да поддържат свободата и благополучието на хората“. \r\nОдобрението на продажбата ще играе ключова роля за \"мира и стабилността в Тайванския проток и региона, особено вследствие на честите военни действия на Китай ... в региона през последните години\", се казва в изявлението. \r\nПекин счита Тайван за част от Китай, който чака обединение, но островът е самоуправляван и е близък съюзник на САЩ. \r\nВ изявление, Агенцията за сътрудничество в отбраната и сигурността, която контролира продажбите на американско оръжие в чужбина, казва, че продажбата на F-16 на Тайван „няма да промени цялостния военен баланс в региона“. „Тази предложена продажба ще допринесе за способността на получателя да осигури защитата на своето въздушно пространство, регионалната сигурност и оперативната съвместимост със Съединените щати“. \r\nВ понеделник говорителят на външното министерство на Китай Ген Шуанг заяви, че продажбата на американско оръжие на Тайван „нарушава сериозно“ споразуменията между Вашингтон и Пекин и „представлява сериозна намеса във вътрешните работи на Китай“. \r\nСъединените щати трябва \"незабавно да отменят планираните продажби на оръжие и да спрат да продават оръжие и военните си контакти с Тайван\", каза той. \"В противен случай САЩ ще трябва да понесат всички последствия“. \r\nТайван вече има флотилия от стари модели F-16, закупени през 1992 година, които са преминали няколко основни модернизации. \r\nПроизводителят Lockheed Martin казва, че най-новата версия, F-16 Block 70/72, включва много авионика, оръжия и радарни технологии, които не съществуват при създаването на по-ранни модели. \r\nТой е структурно по-силен, казват от компанията, така че „може да лети и да се бие до 2070-та и след това“. \r\nОдобрението на продажбата идва в момент, когато Вашингтон и Пекин водят тежки търговски преговори, за които икономистите твърдят, че вредят и на двете суперсили, а освен това забавят световната икономика. \r\n \r\nПревод и редакция:", "date": "2019.08.21", "title": "AFP: Държавният департамент одобри продажбата на 66 F-16 на Тайван за 8 милиарда долара"}
{"url": "http://www.focus-news.net/news/2019/08/21/2691255/vratsa-choveshki-ostanki-sa-otkriti-v-zemlishteto-na-selo-gradeshnitsa.html", "text": "Човешки останки са открити в землището на село Градешница. Това съобщиха от  ОДМВР - Враца . Сигналът е подаден на 20 август 2019 г. от тел.112. Съобщено е, че земеделския производител от село Градешница по време на работа в землището на селото е намерил останки, наподобяващи човешки кости. Образувано е досъдебно производство.", "date": "2019.08.21", "title": "Враца: Човешки останки са открити в землището на село Градешница"}
{"url": "http://www.focus-news.net/news/2019/08/21/2691253/pleven-dvizhenieto-po-pat-balgarene-bozhurluk-ot-km-0-do-km-20-e-regulirano-v-edna-lenta-poradi-remontni-deynosti-s-chastichno-asfaltirane.html", "text": "Движението по път III-3002 Българене - Божурлук от км 0 до км 20 е регулирано в една лента  поради ремонтни дейности с частично асфалтиране. Това съобщиха за  Радио „Фокус“  от Областно пътно управление – Плевен. Срокът е до 22 август. Пътните настилки са сухи. Максималните температури ще бъдат между 31° и 36°. Максималните температури ще бъдат между 31° и 34°. Движението по път II-11 Милковица - Сомовит от км 196 до км 206 е регулирано в една лента  поради ремонтни дейности с частично асфалтиране. Срокът е до 23 август. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.08.21", "title": "Плевен: Движението по път Българене - Божурлук от км 0 до км 20 е регулирано в една лента  поради ремонтни дейности с частично асфалтиране"}
{"url": "http://www.focus-news.net/news/2019/08/21/2691256/vidin-natovaren-e-trafikat-po-glaven-pat-e-79-v-uchastaka-vidin-dunavtsi-v-posoka-gkpp-dunav-most-2.html", "text": "Нормално проходими са пътищата в областта, пътните настилки са сухи. Това съобщиха за  Радио „Фокус“ – Видин  от Областно пътно управление. Натоварен е трафикът по главен път Е-79 в участъка Видин – Дунавци в посока ГКПП „Дунав мост 2“, като пътуват предимно тежкотоварни автомобили. От граничния пункт „Дунав мост 2“  съобщиха, че работят всички гишета за обработка на документите. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили. Остава затворен за автомобили над 12 тона проходът Петрохан, обиколният маршрут е през гр. Своге. Движението по път III-1413 Грамада – Синаговци е ограничено за автомобили над 12 тона поради свлачище. Срокът е до 30 август 2019 г. \r\nВъв Видин трафикът е засилен на входно изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.08.21", "title": "Видин: Натоварен е трафикът по главен път Е-79 в участъка Видин – Дунавци в посока ГКПП „Дунав мост 2“"}
{"url": "http://www.focus-news.net/news/2019/08/21/2691259/vidin-nivoto-na-reka-dunav-se-e-povishilo-s-12-sm-kray-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 12 см и водният стоеж е 97 см, съобщиха от местната  Хидрометеорологична станция . Нивото на реката край Видин е 145 см, повишението за последното денонощие е от 7 см. Край Лом през последното денонощие е измерено повишение от 5 см и водният стоеж е 152 см. Нивото на реката край Оряхово е 41 см, там е регистрирано повишение за последното денонощие от 2 см. Температурата на водата край Ново село е 25.9 градуса, край Оряхово е 26.6 градуса.", "date": "2019.08.21", "title": "Видин: Нивото на река Дунав се е повишило с 12 см край Ново село за последното денонощие"}
{"url": "http://www.focus-news.net/news/2019/08/21/2691257/vratsa-starinni-moneti-sa-namereni-pri-proverka-na-chasten-imot-v-selo-dobrusha.html", "text": "Старинни монети са намерени при проверка на частен имот в село Добруша. Това съобщиха от  ОДМВР - Враца . Монетите са с различна форма, размер и символи върху тях. Проверката е извършена на 20 август 2019 г. Образувано е досъдебно производство.", "date": "2019.08.21", "title": "Враца: Старинни монети са намерени при проверка на частен имот в село Добруша"}
{"url": "http://www.focus-news.net/news/2019/08/21/2691258/dobrich-poradi-rekonstruktsiya-na-zahranvasht-vodoprovod-e-spryano-vodopodavaneto-v-pet-sela-na-obshtinata.html", "text": "Поради реконструкция на захранващ водопровод е спряно водоподаването в пет села на община Добричка - Дончево, с. Войсил, с. Опанец, с. Богдан, с. Драганово за времето от 8:30 до 21:30 часа, предаде кореспондентът на  Радио „Фокус” – Варна . Аварии по водопреносната мрежа се отстраняват и в община Балчик – Вилна зона „Овчаровски плаж“, в община Тервел- ул. „Цар Калоян“, ул. „Суха река“ в общинския център и в с. Орляк, където има две аварии, в община Генерал Тошево - кв. „Пастир“ и с. Спасово, и в община Крушари - с. Бистрец.  \r\n  \r\nЖулиета НИКОЛОВА", "date": "2019.08.21", "title": "Добрич: Поради реконструкция на захранващ водопровод е спряно водоподаването в пет села на общината"}
{"url": "http://www.focus-news.net/news/2019/08/21/2691260/pleven-nad-20-000-kasa-tsigari-bez-banderol-sa-izzeti-pri-proverka-na-abonatno-pomeshtenie-na-zhilishtna-kooperatsiya-v-grada.html", "text": "Над 20 760 къса цигари без бандерол и 526 килограма нарязан тютюн са иззети при проверка на абонатно помещение на жилищна кооперация в града. Това съобщиха от   ОД МВР - Плевен  . Около 15.30 часа на 20 август служители на сектор „Противодействие на икономическата престъпност“, Базова научно-техническа лаборатория и разследващ полицай при ОДМВР – Плевен са извършили проверки в абонатно помещение към вход на жилищна кооперация в Плевен. Пред помещението е установен 40-годишен, живеещ в същия блок. При претърсване са намерени 31 черни полиетиленови чувала, съдържащи нарязана жълто-кафява листна маса, наподобяваща по вид, цвят и мирис на тютюн с общо тегло около 308 кг и 1005 кутии с цигари без бандерол. Нередовната стока е иззета и предстои назначаване на експертизи. Пред полицаите 40-годишният е заявил, че тютюневите изделия са негови. По случая е уведомен дежурен прокурор в РП - Плевен и е образувано досъдебно производство. Работата продължава разследващ полицай.", "date": "2019.08.21", "title": "Плевен: Над 20 000 къса цигари без бандерол са иззети при проверка на абонатно помещение на жилищна кооперация в града"}
{"url": "http://www.focus-news.net/news/2019/08/21/2691261/burgas-fermerski-pazar-se-provezhda-v-pomorie.html", "text": "Фермерски пазар се провежда в Поморие до 23 август. Това съобщиха от пресцентъра на  Общината . Масло от бял трън, чипс от тиквички, мед от портокали, кашкавал “Гюбек”, лют сос от годжи бери и още много нестандартни изкушения очакват жителите и гостите на Поморие от 19 до 23 август. След приключването на фестивала “Мед, море и слънце”, вчера в центъра на града се разгърна нова палитра от натурални продукти – “Аграр Пазар”. Този тип пазари набира все по-голяма популярност у нас, поради директния контакт производител – потребител, но и поради редица други апетитни причини. Основната цел на пазара е да бъдат представени малки семейни ферми, които отглеждат храната чисто – биологично, без химически торове и пестициди и без неестествени добавки в преработените продукти. С популяризирането на “Аграр Пазар” се изгражда все по-голяма общност от отговорни потребители и производители и все повече хора променят начина си на хранене, снабдявайки се с екологично чисти храни. Ще бъдат изложени билки, подправки, чай, сладка, мармалади, вина, сиропи, козметика, дори и дрешки за домашни любимци.", "date": "2019.08.21", "title": "Бургас: Фермерски пазар се провежда в Поморие"}
{"url": "http://www.focus-news.net/news/2019/08/21/2691263/pleven-okolo-220-kg-nelegalen-tyutyun-sa-izzeti-sled-politseyska-aktsiya-v-selo-komarevo.html", "text": "Около 220 кг нелегален тютюн са иззети след полицейска акция в село Комарево. Това съобщиха от  ОДМВР - Плевен  . Около 17.30 часа служители на сектор „Противодействие на икономическата престъпност“, Базова научно-техническа лаборатория и РУ – Долна Митрополия са претърсили обор - стопанска постройка в село Комарево. В момент на рязане на тютюн са установени 18-годишен, 16-годишен, 26-годишен, 27-годишен и 24-годишен, и петимата от село Буковлък. От помещението са иззети инсталация за запарване и нарязване на тютюн (казани, газови бутилки, горелки, машина за рязане на тютюн), нарязана жълто кафява листна маса, наподобяваща по вид, цвят и мирис на тютюн, тютюн на листа и електронна везна. Установено количество нарязана листна маса и тютюн на листа е около 218 кг.  Лицата са задържани за срок до 24 часа по Закона за МВР. По случая е уведомен дежурен прокурор в РП – Плевен. Образувано е досъдебно производство за извършено престъпление от НК. Работата продължава.", "date": "2019.08.21", "title": "Плевен: Около 220 кг нелегален тютюн са иззети след полицейска акция в село Комарево"}
{"url": "http://www.focus-news.net/news/2019/08/21/2691262/reuters-prezidentat-na-italiya-zapochva-razgovori-s-partiite-za-izlizane-ot-krizata.html", "text": "Президентът на Италия Серджо Матарела започва в сряда двудневни преговори с партии в страната в търсене на начин за излизане от политическата криза и евентуално формиране на 67-то правителство на страната след Втората световна война, за да бъдат предотвратени предсрочни избори, предава  Reuters . \r\nПремиерът Джузепе Конте подаде оставка във вторник, след като отправи остри критики срещу собствения си министър на вътрешните работи Матео Салвини, обвинявайки го за разпадането на коалицията и застрашаването на икономиката за лична и политическа изгода. \r\nВ шоков ход на 8 август Салвини, лидер на дясната партия „Лига“, обяви, че съюзът му с радикално лявото „Движение 5 Звезди“ е мъртъв и призова за избори. \r\nКакто отбелязва британската агенция, вътрешният министър в оставка многократно обещаваше, че правителството ще изкара целия си пет-годишен мандат, но сега изглеждаше сигурен, че ходът му ще предизвика предсрочни избори, което би му позволило да осребри повишилата се популярност на „Лигата“. Но този гамбит може да има обратен ефект и да отвори вратите към властта на неговите съперници. \r\nПолитиците от „Д5З“ и лявоцентристката „Демократическа партия“ открито обсъждат формирането на нова коалиция, която ще остави „Лигата“ в опозиция и ще даде на Италия неочаквано про-брюкселско правителство. \r\n\"Вътрешният министър показа, че следва собствените си интереси и тези на своята партия ... решенията му крият сериозен риск за тази страна\", каза Конте, който не принадлежи към никоя управляваща партия, пред Сената във вторник, преди да се отправи към президентският дворец да подаде оставка. \r\nМатарела ще се срещне с всички партии в парламента една след друга, за да види дали може да се сформира нова коалиция. Ако не успее, той ще трябва да разпусне парламента с три години и половина предсрочно, за да бъдат проведени избори през есента. \r\nТой ще започне с второстепенни групи в 16:00 часа българско време, но няма да чуе основните партии до четвъртък, завършвайки с „Д5З“ в 17:00 утре. \r\nОсвен това се очаква среща на ръководството на Демократическата партия в сряда от 11 часа, на която ще бъде обсъдена възможността за коалиция с „Д5З“. Двете фракции са яростни противници от години. \r\nСалвини заяви във вторник, че ще повтори пред президента, че иска нови избори след вота през март 2018 г., довел до формирането на разпадналата се коалиция. Той обвини другите партии, че се опитват да изковат сделка помежду си, защото ги е страх да отидат отново до урните, но Конте заяви, че политическата несигурност е последното нещо, от което се нуждае в момента Италия, докато се готви за трудния бюджет за 2020-та, който трябва да бъде изготвен през есента. \r\n„Гласуването на гражданите е в основата на демокрацията, но призоваването им до урните всяка година е безотговорно“, посочи напускащият премиер. \r\n \r\nПревод и редакция:", "date": "2019.08.21", "title": "Reuters: Президентът на Италия започва разговори с партиите за излизане от кризата"}
{"url": "http://www.focus-news.net/news/2019/08/21/2691266/martin-mitev-finansovi-spravki-s-rezultatite-na-druzhestva-s-obshtinsko-uchastie-shte-badat-predstaveni-v-zasedaniyata-na-dve-ot-postoyannite-komisii-kam-obshtinskiya-savet.html", "text": "Финансови справки с резултатите към 30 юни 2019 г. на търговските дружества с общинско участие ще бъдат представени този месец в заседанията на две от постоянните комисии към Общински съвет. Това каза за  Радио „Фокус“  Мартин Митев, председател на Общински съвет - Плевен. ,,Информации пред ПК по ,,Стопанска политика и транспорт” и ПК по „Бюджет и финансова политика” ще представят общинските фирми“, каза Мартин Митев. Той допълни, че съгласно изискванията на чл.41, ал.4 от Наредба № 8 за условията и реда за упражняване правата на собственик от Община Плевен върху общинската част от капитала на търговските дружества, управителните органи на дружествата в едномесечен срок след изтичане на всяко тримесечие представят пред Постоянната комисия по „Стопанска политика и транспорт” на Общинския съвет писмен анализ на финансовите резултати на дружеството за изтеклия период с натрупване. ,,Анализите са придружени и от отчети за приходите и разходите, баланс и доклад на контрольора за съответната фирма. Освен в Стопанската комисия, справките са предмет на обсъждане и в ПК по бюджет“, информира Мартин Митев. ,,Пълните финансови справки от общинските фирми, постъпили в деловодството на ОбС - Плевен, са публикувани на официалната страница на местния парламент“, добави Мартин Митев.  \r\nВиолета КРЪСТЕВА", "date": "2019.08.21", "title": "Мартин Митев: Финансови справки с резултатите на дружества с общинско участие ще бъдат представени в заседанията на две от постоянните комисии към Общинския съвет"}
{"url": "http://www.focus-news.net/news/2019/08/21/2691269/mvr-44-539-narusheniya-sa-ustanoveni-pri-operatsiyata-za-kontrol-na-skorostta.html", "text": "Приключи операцията за контрол на скоростта, съобщиха от  пресцентъра на МВР .  \r\n44 539 нарушения на скоростните режими са установени на територията на цялата страна по време на специализираната полицейска операция за контрол на скоростта, проведена от 12 до 18 август по линия на Европейската мрежа на службите на Пътна полиция – TISPOL.  \r\nНай-големият брой нарушения са установени от мобилните камери – 21 038, със стационарно-преносимите са регистрирани 18 602, а със стационарните – 4 862. Статистиката сочи, че по-голяма част от установените нарушения са през деня – 41 583,  през нощта са регистрирани 2 956 случая.  \r\nПо време на операцията са установени 5 издирвани лица и 9 нелегални мигранти.", "date": "2019.08.21", "title": "МВР: 44 539 нарушения са установени при операцията за контрол на скоростта"}
{"url": "http://www.focus-news.net/news/2019/08/21/2691268/smolyan-peshehodka-s-bebe-e-blasnata-ot-lek-avtomobil-v-madan.html", "text": "Пешеходка с бебе е блъсната от лек автомобил в Мадан. Това съобщиха от  ОДМВР - Смолян . Инцидентът е станал на 20 август 2019 г. около 10.00 часа на ул. „Република“ на пешеходна пътека тип „Зебра“. Лек автомобил „Сеат Ибиза“ със смолянска регистрация, управляван от лице с инициали С.М. на 54 години от село Средногорци, блъска 69-годишна жена от град Мадан, която е пресичала на пешеходната пътека заедно с 3-месечната си внучка. Ранена е пешеходката, която е с две спукани костици на глезена на ляв крак и без опасност за живота. Транспортирана е в МБАЛ - Смолян. Момиченцето е прегледано в МБАЛ – Смолян и е освободена без наранявания. Местопроизшествието е запазено и посетено от екип на „Пътна полиция“ и дежурна оперативна група при РУ - Мадан. Извършен е оглед и е образувано досъдебно производство.", "date": "2019.08.21", "title": "Смолян: Пешеходка с бебе е блъсната от лек автомобил в Мадан"}
{"url": "http://www.focus-news.net/news/2019/08/21/2691270/varna-ostava-v-sila-ogranichenieto-za-preminavane-na-motorni-prevozni-sredstva-s-masa-nad-10-tona-v-posoka-kam-kranevo.html", "text": "Интензивен е трафикът по пътя между Варна и Златни пясъци. Остава в сила ограничението за преминаване на моторни превозни средства с маса над 10 тона в посока към Кранево, предаде репортер на  Радио „Фокус“ – Варна . Обходният маршрут за тежкотоварните автомобили е през селата Кичево и Оброчище. По автомагистрала „Хемус“ водачите трябва да бъдат внимателни в участъка между Неофит Рилски и Девня. В 7-километровата отсечка след 393-тия километър движението е ограничено в платното към Варна. Там се извършват ремонтни дейности. В платното в посока София трафикът се осъществява двупосочно. \r\nДиана СТОЕВА", "date": "2019.08.21", "title": "Варна: Остава в сила ограничението за преминаване на моторни превозни средства с маса над 10 тона в посока към Кранево"}
{"url": "http://www.focus-news.net/news/2019/08/21/2691264/inzh-damyan-damyanov-yuzdp-nov-sluchay-na-afrikanska-chuma-e-registriran-v-darzhavno-lovno-stopanstvo-vitoshko-studena.html", "text": "Нов случай на африканска чума е регистриран в Държавно ловно стопанство „Витошко-Студена“. Това каза за  Радио „Фокус“-Пирин  инж. Дамян Дамянов, директор на Югозападно държавно предприятие. По думите му така случаите на територията на предприятието стават общо 4: новият случай и старите в ДЛС „Искър“, ДГС „София“ и ДГС „Елин Пелин“. „Няма намерени умрели трупове, а въпросното диво прасе е намерено в капан и пробата е положителна. Тъй като пробата е излязла вчера, днес трябва да излезе заповед от БАБХ и респективно веднага след това ще има заповеди от Изпълнителната агенция по горите, която ще определи инфектираната зона в рамките на 200 кв. км., за да се види къде ще бъде забранен лова и къде ще бъде ограничен достъпа за посещение в горските територии, доколкото е възможно“, посочи той. Инж Дамянов допълни, че за периода от началото на август в държавните райони на територията на Югозападно държавно предприятие са отстреляни 136 диви свине, а в районите на ловните сдружения са около 52-53 диви свине. Той добави, че ловците са направили над 500 претърсвания в техните ловно-стопански райони за трупове на диви свине, а в държавните ловно-стопански райони претърсванията са 230. Директорът на ЮЗДП каза още, че при ловците работят 50 капани за улов на дива свиня, а в държавните райони капаните са 90. \r\n \r\nНатали СТЕФАНОВА", "date": "2019.08.21", "title": "Инж. Дамян Дамянов, ЮЗДП: Нов случай на африканска чума е регистриран в Държавно ловно стопанство „Витошко-Студена“"}
{"url": "http://www.focus-news.net/news/2019/08/21/2691271/pregled-na-osnovnite-temi-vav-varnenskiya-pechat.html", "text": "„Пенсионери подбиват цените на нощувките“, съобщава на първата си страница днес вестник  „Черно море“ . Темата продължава на втора страница. „Всеки, който е слизал от влака на жп гарата във Варна, е забелязал една особена компания пенсионери с табелки „Предлагам стая“. Всъщност вариациите на надписа са различни, но същината им е една – възрастните хора ни оферират с нощувки, от които припечелват. Само малка част от предложенията може да се намерят в сайтове за обяви и букинг. По-актуално е директното уговаряне, а като разпитахме за него, установихме, че нелоша квартира в разгара на скъпия сезон във Варна може да се наеме за до 50 лв. на вечер. Поне това са моментните цени за двойните стаи“, се посочва в публикацията. „В големите градове няма рязък спад на раждаемостта“, гласи друго заглавие в броя. В големите градове като София и Варна няма рязък спад на раждаемостта. Намаление се отчита предимно в малките населени места. Това е съобщил управителят на СБАГАЛ – Варна, проф. д-р Емил Ковачев. Поводът бе дарение на модерно родилно легло и акушерски монитор от сдружение „Аз вярвам и помагам“, което организира благотворителната кампания за събиране на пластмасови капачки. „Няма завишена радиация по Северното Черноморие“, става ясно от водещата публикация на трета страница. Във връзка с появилите си в интернет пространството информации за потенциална заплаха от повишаване на радиационния фон помолих премиера Бойко Борисов да разпореди проверка и съответно замервания в района на Варна и цялото Северно Черноморие. „Отписаха българския морски флаг от Парижкия меморандум“, се казва в друга новина в броя. България не фигурира като собственик на морски флаг в списъците на Парижкия меморандум – организация на европейските и част от световните морски страни за пристанищния контрол на корабите.", "date": "2019.08.21", "title": "Преглед на основните теми във варненския печат"}
{"url": "http://www.focus-news.net/news/2019/08/21/2691265/d-r-mihail-bashtavelov-odbh-blagoevgrad-spokoyna-e-situatsiyata-s-afrikanskata-chuma-po-svinete-v-oblastta.html", "text": "Спокойна е ситуацията с африканската чума по свинете в Благоевградска област. Това каза за  Радио „Фокус“ - Пирин  д-р Михаил Бащавелов, директор на Областна дирекция по безопасност на храните - Благоевград. Той посочи, че в Кресна още до понеделник са били умъртвени 209 прасета в общо 160 домакинства, след откритото миналата седмица мъртво прасе в реката край града. По думите му от началото на тази седмица е започнал и обходът на ветеринарите в 10-километровата зона около Кресна, като наблюдението в тази зона ще бъде постоянно. Д-р Бащавелов заяви, че изпращат постоянно проби на животни от цялата област, но за момента до вчера всички проби са отрицателни и няма регистриран нов случай на африканска чума в областта. \r\nНатали СТЕФАНОВА", "date": "2019.08.21", "title": "Д-р Михаил Бащавелов, ОДБХ - Благоевград: Спокойна е ситуацията с африканската чума по свинете в областта"}
{"url": "http://www.focus-news.net/news/2019/08/21/2691273/burgas-v-aheloy-beshe-pochetena-pametta-na-tsar-simeon-i-voynite-mu-branili-zemite-ni-predi-1102-godini.html", "text": "Отбелязването на 1102-годишнината от славната Ахелойска битка започна с тържествена духова музика и шествие по главната улица на град Ахелой. В памет на загиналите в сражението войни беше отслужена панихида пред мемориала на Цар Симеон Велики. По-късно там бяха поднесени красиви венци и цветя. Това съобщиха от пресцентъра на  Община Поморие . \r\nКметът на Община Поморие Иван Алексиев и кметът на град Ахелой Иван Георгиев приветстваха всички присъстващи,  припомняйки високата историческа стойност на решителната битка между българи и ромеи, състояла се на 20 август 917 година. Слово за празника произнесе доц. Георги Николов от СУ „Св. Климент Охридски”. \r\nНародният представител Ася Пеева, заместник-кметът Янчо Илиев, директорът на дирекция Желязко Страволемов, общински съветници, стотици жители и гости на Ахелой също уважиха събитието. \r\nПрограмата продължи на откритата сцена в градския парк, където таланта си демонстрираха участници в международния фестивал „Радост на морския бряг”.", "date": "2019.08.21", "title": "Бургас: В Ахелой беше почетена паметта на Цар Симеон и войните му, бранили земите ни преди 1102 години"}
{"url": "http://www.focus-news.net/news/2019/08/21/2691267/sport-kalyari-prashta-despodov-vav-vtorodivizionniya-krotone.html", "text": "Футболист №1 на България за 2018 година Кирил Десподов изглежда ще продължи кариерата си в Кротоне, според последните информации от Италия. Българинът не влиза в плановете на треньора Роландо Маран и му се търси нов отбор. Изглежда такъв е намерен и според трансферния експерт Джанлука Ди Марцио, това ще е втородивизионният Кротоне.   \r\nДесподов до момента категорично отказваше да премине в отбор от Серия “Б”, но е бил убеден от ръководството на сардинци да промени решението си и да приеме предложението на Кротоне. Преди време в този тим игра друг българин - Александър Тонев.", "date": "2019.08.21", "title": "Спорт: Каляри праща Десподов във втородивизионния Кротоне"}
{"url": "http://www.focus-news.net/news/2019/08/21/2691276/burgas-obshtinata-kandidatstva-za-evropeyski-sredstva-s-proekta-silata-na-vodata.html", "text": "Общината кандидатства за европейски средства с проекта „Силата на водата“. Това съобщиха от пресцентъра на  Община Бургас . „Силата на водата\" е нов проект по ОП „Региони в растеж 2014-2020\". Има сериозен шанс неговото изпълнение да започне през следваща 2020 г. С този проект се кандидатства за европейски средства, с които: \r\n- да бъде създаден етнографски комплекс в Ченгене скеле, представящ рибарския бит и занаяти така, че туристите не само да разглеждат, а да участват в интересни занимания, които да им оставят хубав спомен за цял живот; \r\n- да се изгради още един малък пристан на Света Анастасия, за да стане акостирането там по-безопасно и да се защити скалистата основа на острова от влиянието на вълните; \r\n- да се развие предлагането на минералната вода в „Акве калиде\" като още по-интересна атракция за гостите на града; \r\n- да се ремонтира фасадата на храм „Св. св. Кирил и Методий\". \r\nКонцепцията е интересна с това, че обединява различните идеи в общ проект, посветен на водата - голямото богатство на град Бургас, разположен между морето и три езера, благословен също така със собствени минерални извори. Всички обекти, включени в проекта, имат туристическа стойност. Дори външното възстановяване на църковната фасада е обвързано с названието „Силата на водата\". Храмът е сакралното място, където според българската християнска традиция децата получават своето кръщение. А то се извършва с вода. Но църквата „Св. св. Кирил и Методий\" е и една от най-разпознаваемите ни сгради и част от каталога „Сто национални туристически обекта\". \r\nИдеята за този проект се роди миналата година, когато Община Бургас имаше възможността да общува с водещи морски специалисти от цял свят. Градът ни вече е много по-разпознаваем в техните среди, след като беше домакин на Европейския морски ден. През настоящата 2019 година домакин на този най-голям форум на хората от морския бизнес е Лисабон, приел щафетата от Бургас. \r\nОчаква се с изпълнението на проекта всички обекти, включени в него, да станат още по-посещавани. А това означава подобряване на транспортното обслужване на туристите, включително по вода. Затова Община Бургас включи в „Силата на водата\" и закупуването на още едно корабче с капацитет, съизмерим с този на катамарана „Анастасия\". Допълнителният плавателен съд може да се включи не само в и без това натоварения график за обслужване на острова, но в перспектива да вози туристи и до рибарското селище с бъдещия му нов етнографски комплекс. \r\nМеждувременно Община Бургас очаква зелена светлина за старт на още един свой проект - за изграждане на покрита лодкостоянка в Ченгене скеле.", "date": "2019.08.21", "title": "Бургас: Общината кандидатства за европейски средства с проекта „Силата на водата“"}
{"url": "http://www.focus-news.net/news/2019/08/21/2691277/ivaylo-kutov-sds-rolyata-na-demokraticheskata-partiya-predi-30-godini-beshe-da-razrushi-mitovete-i-da-zapochne-prehod-kam-normalnostta-v-stranata.html", "text": "С участието си в коалицията СДС Демократическата партията се опита да разруши митовете и да започне преход към нормалността в страната. Това каза в предаването „Вече 30 години-времето е наше“ на  Радио „Фокус“   Ивайло Кутов, един от възстановителите на Демократическата партия, член на Националния координационен съвет на СДС и участник в Националната кръгла маса от 1990 година. Той припомни, че първият публичен призив за възстановяване на партията идва от страна на Радой Ралин на митинг през 1989 година. „Това беше първият т.нар. „свободен митинг“. На него той от трибуната пред „Св. Александър Невски“ призова да бъдат възстановени Демократическата партия на Александър Маринов и БЗНС на Никола Петков. Специално и конкретно за Демократическата партия след това процесът накратко следваше своят ход в ускоряващите се в онзи момент събития. На 02.12.1989 г. в кино „Петър Берон“ се проведе едно публично събрание. На това събрание аз имах възможността да изнеса доклад, във връзка с уроците на сега действащата конституция и необходимостта от нова такава, която да бъде приета от Велико народно събрание. Може би бях един то първите, който призова за Велико народно събрание в онзи момент. На 19.12.1989 г. някъде с около 28- 30 присъстващи ветерани на партия, но също така и млади симпатизанти, заинтересовани, като мен, с тях беше осъществено възстановяването на Демократическата партия, формално“, обясни той. Ивайло Кутов разказа още, че на 23 декември КТ „Подкрепа“ излиза със силна декларация, в която призовава за оставка на правителството, саморазпускане на Народното събрание, за денонощни бдения, предупредителна стачка, обща генерална стачки и предизвика паника в ръководството на БКП, което дотогава отхвърля въобще варианта за Кръгла маса. „ Демократическата партия, дойдохме с претенцията да се опитваме да принесем политическата дейност не само като една опозиционност в контекста на подобряване режима на социализма, както бяха и част от учредителите на СДС, но и за един преход на България към една нормалност. Т.е. към рушене на митовете и на противоестествените форми на живот и въобще на едно общество, чуждо на човешката природа и на естествения ход на нещата. В тази връзка бе приета програмна декларация, която даде за първи път на СДС една ясна, дясноцентристка линия“, каза още Кутов.  \r\nВиктория МЕСРОБОВИЧ-КУВЕНДЖИЕВА", "date": "2019.08.21", "title": "Ивайло Кутов, СДС: Ролята на Демократическата партия преди 30 години беше да разруши митовете и да започне преход към нормалността в страната"}
{"url": "http://www.focus-news.net/news/2019/08/21/2691227/nimh-ekstremalen-indeks-za-pozharoopasnost-e-v-sila-na-mesta-v-deset-oblasti-na-stranata.html", "text": "Екстремален индекс за пожароопасност е в сила на места в десет области на страната. Това сочи справка на сайта на  Националния институт по метеорология и хидрология (НИМХ) . Индексът обхваща територии от областите Враца, Велико Търново, Плевен, Ловеч, Русе, Добрич, Бургас, Ямбол, Благоевград и Пазарджик. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в почти цялата страна. Този индекс означава, че са възможни много силни пожари с частично или пълно въвличане на дървесните корони.", "date": "2019.08.21", "title": "НИМХ: Екстремален индекс за пожароопасност е в сила на места в десет области на страната"}
{"url": "http://www.focus-news.net/news/2019/08/21/2691279/dobrich-vazrasten-velosipedist-e-blasnat-ot-avtomobil-na-okolovrastniya-pat-na-grada.html", "text": "Възрастен велосипедист е пострадал при инцидент на околовръстния път на града. Това съобщават от  ОДМВР - Добрич . Сигналът за катастрофата е подаден около 10.05 часа вчера. Произшествието е станало в района на кръговото кръстовище за град Генерал Тошево. На място е установено, че лек автомобил с добричка регистрация, управляван от 42-годишен мъж, при маневра за завой наляво, удря 73-годишен велосипедист. Вследствие на инцидента, възрастният мъж е с пукнато ребро и натъртвания, без опасност за живота. По случая е образувано досъдебно производство.", "date": "2019.08.21", "title": "Добрич: Възрастен велосипедист е блъснат от автомобил на околовръстния път на града"}
{"url": "http://www.focus-news.net/news/2019/08/21/2691275/vidin-72-godishna-peshehodka-e-blasnata-ot-lek-avtomobil-na-ul-aleksandar-stamboliyski.html", "text": "72-годишна пешеходка е блъсната от лек автомобил на ул. „Александър Стамболийски“. Инцидентът е станал на 20 август в 19.30 часа. Това съобщиха от  ОДМВР – Видин . 65-годишен мъж, управлявайки лек автомобил „Опел Астра“ по ул. „Александър Стамболийски“ в посока ул. „Христо Ботев“, на около 30 метра след кръстовището с ул. „Н. Й. Вапцаров“ с дясната част на колата ударил движещата се по пътното платно 72-годишна пешеходка. Водачът транспортирал пострадалата в спешния център, но не се е върнал на местопроизшествието и не е уведомил органите на МВР за пътния инцидент. Шофьорът и моторното превозно средство били установени в хода на проведените оперативно-издирвателни мероприятия. При последвалия оглед на автомобила разследващите констатирали, че предното дясно странично огледало е счупено. Пострадалата пешеходка е настанена в ортопедичното отделение на видинската болница с фрактура на долен ляв крайник. По случая е образувано досъдебно производство.", "date": "2019.08.21", "title": "Видин: 72-годишна пешеходка е блъсната от лек автомобил на ул. „Александър Стамболийски“"}
{"url": "http://www.focus-news.net/news/2019/08/21/2691274/dots-radka-savova-endokrinolog-barzoto-razvitie-na-diabeta-sazdava-zhivotozastrashavashto-sastoyanie.html", "text": "Бързото развитие на диабета създава животозастрашаващо състояние. Това каза ендокринологът доц. Радка Савова в интервю за  Агенция „Фокус“  за диабета. „При децата се среща дип тип 1, или така наречения автоимунен захарен диабет. Той се характеризира с много остро начало“, добави доц. Савова. Тя коментира, че гените на имунната система имат значение за това как един индивид ще взаимодейства с факторите на околната среда. „Но са важни и факторите на околната среда, които с неизвестни засега молекули могат да предизвикат така наречената автоимунна реакция, тоест имунната система разпознава някои клетки и органи в своето тяло и ги атакува“, поясни ендокринологът. По думите и детайлният механизъм за това как става този автоимунен процес не е известен на науката.  \r\nНадежда ИВАНОВА \r\n Пълния текст на интервюто четете по-късно в „Мнение”", "date": "2019.08.21", "title": "Доц. Радка Савова, ендокринолог: Бързото развитие на диабета създава животозастрашаващо състояние"}
{"url": "http://www.focus-news.net/news/2019/08/21/2691281/blagoevgrad-nezakonna-lovna-shushka-e-namerena-pri-proverka-na-kriminalno-proyaven-mazh-ot-s-bachevo.html", "text": "Незаконна ловна шушка е намерена при проверка на криминално проявен мъж от с. Бачево. Това съобщи от  ОДМВР - Благоевград . Проверката е извършена на 20 август 2019 г. в с. Бачево, общ. Разлог. Полицейски служители на РУ са открили незаконно притежавано от него ловно оръжие – едноцевна ловна пушка и ловни патрони. За случая е докладвано на дежурен прокурор.", "date": "2019.08.21", "title": "Благоевград: Незаконна ловна шушка е намерена при проверка на криминално проявен мъж от с. Бачево"}
{"url": "http://www.focus-news.net/news/2019/08/21/2691280/ria-novosti-kievskiyat-sad-zadalzhi-antikoruptsionniya-organ-da-obrazuva-delo-sreshtu-poroshenko-i-klimkin.html", "text": "Соломенският районен съд на Киев задължи Националното антикорупционно бюро на Украйна (НАБУ) да образува наказателно дело срещу бившия президент Петро Порошенко и министъра на външните работи на Украйна Павел Климкин, предава  РИА Новости . \r\nТе са заподозрени в злоупотреба с власт и служебно положение, но не се разкриват други подробности. \r\nВ материалите на съда се уточнява, че искът е иницииран от гражданин на Украйна: на 15 юли той се е обърнал към НАБУ, но те не са завели дело. На свой ред, съдът е удовлетворил жалбата. \r\nПротив Порошенко и други високопоставени лица са заведени 11 наказателни дела, по повечето от които бившият държавен глава е свидетел. \r\n \r\nПревод и редакция:", "date": "2019.08.21", "title": "РИА Новости: Киевският съд задължи антикорупционния орган да образува дело срещу Порошенко и Климкин"}
{"url": "http://www.focus-news.net/news/2019/08/21/2691278/tass-sasht-i-rumaniya-se-obyaviha-protiv-severen-potok-2-i-analogichnite-proekti-na-rusiya.html", "text": "САЩ и Румъния се обявяват против строителството на газопровода „Северен поток 2“, както и други проекти в енергийната сфера, които правят техните съюзници и партньори зависимо от руските енергоресурси. Това се казва в разпространено от Белия Дом съвместно заявление на президентите на тези две страни Доналд Тръмп и Клаус Йоханис след края на срещата им във Вашингтон, предава  ТАСС . \r\n„САЩ и Румъния признават, че енергийната сигурност е национална сигурност. Подчертаваме нашето несъгласие със „Северен поток 2“ и други проекти, които правят нашите съюзници и партньори зависими от руските енергоносители“, се казва в съобщението. \r\n„Запасите от природен газ в Румъния могат да подобрят благосъстоянието на нашите страни и да повишат енергийната сигурност в Европа“, посочват държавните глави. „САЩ и Румъния ще разгледат въпроса, как по най-добър начин да се подобри инвестиционният климат в Румъния, така че това да е изгодно и за двете страни“. \r\n„Ние, също така, настоятелно призоваваме нашите отрасли в производството да си сътрудничат тясно за постигането на целите на гражданската ядрена енергетика на Румъния“, отбелязват президентите. \r\n \r\nПревод и редакция:", "date": "2019.08.21", "title": "ТАСС: САЩ и Румъния се обявиха против „Северен поток 2“ и аналогичните проекти на Русия"}
{"url": "http://www.focus-news.net/news/2019/08/21/2691282/belogradchishkiyat-episkop-polikarp-shte-oglavi-tarzhestven-vodosvet-po-sluchay-denya-na-sv-simeon-samokovski-i-praznika-na-grad-samokov.html", "text": "Негово преосвещенство Белоградчишкият епископ Поликарп ще оглави Тържествен водосвет по случай деня на св. Симеон Самоковски и празника на град Самоков, предаде репортер на  Агенция \"Фокус\" . Днес Българската православна църква прославя родния светител свещеномъченик Симеон Самоковски. Денят е празник на град Самоков. По този повод Негово преосвещенство Белоградчишки епископ Поликарп - викарии на Софийския митрополит, ще оглави Тържествен водосвет на площад \"Захарий Зограф\" в град Самоков. Богослужението ще бъде с благословението на Негово светейшество Българския патриарх и Софийски митрополит Неофит. Началото ще бъде в 19.30 часа. \r\nНикола ПЕТКОВ", "date": "2019.08.21", "title": "Белоградчишкият епископ Поликарп ще оглави Тържествен водосвет по случай деня на св. Симеон Самоковски и празника на град Самоков"}
{"url": "http://www.focus-news.net/news/2019/08/21/2691285/sport-ot-barselona-porachali-hilyadi-ekipi-s-imeto-na-neymar.html", "text": "Най-скъпият футболист в историята Неймар ще смени клубната си принадлежност за втори път в последните две години и ще се завърне в Барселона. Новината е на каталунските издания, които се позовават на неочакван източник.   \r\nВисокопоставен представител на доставчика на екипировка на испанския шампион „Найки“, е разкрил, че в централата на фирмата е получена огромна поръчка за производство на екипи с името на бразилеца, които да бъдат пуснати в продажба в официалния магазин на клуба в най-кратки срокове.   \r\nЗнае се само, че се касае за поръчка от \"стотици хиляди\" екипи, така че явно в ръководството на клуба смятат, че са в силна позиция за затварянето на сделката. Освен това, според други източници на вестник \"Спорт\", Неймар вече дори има записано видеопослание към феновете на клуба, в което изразява радостта си от завръщането на \"Камп Ноу\".", "date": "2019.08.21", "title": "Спорт: От Барселона поръчали хиляди екипи с името на Неймар"}
{"url": "http://www.focus-news.net/news/2019/08/21/2691272/gazeta-express-kosovo-shte-dade-li-ldk-premierskiya-post-na-dvizhenie-samoopredelenie.html", "text": "Абдула Хоти, лидерът на парламентарната група на „Демократическата лига на Косово“ (ЛДК) заяви в интервю пред прищинското издание  Gazeta Express  във вторник, че настоящата опозиция трябва да управлява страната след предстоящите парламентарни избори.  \r\nПо неговите думи, предсрочните избори „трябваше да се проведат преди една година, когато правителството загуби легитимността си със загубата на своето мнозинство в парламента“. Попитан дали ЛДК ще се съгласи да даде премиерския пост на ляво-националистическото Движение „Самоопределение“ (Ветевендосие) в евентуална коалиция, ХХоти обясни, че „ние имахме продуктивно сътрудничество с ВВ през последните две години в опозиция в парламента и това може да се използва като база за по-широко сътрудничество в правителството в бъдеще... Естествено е сегашната опозиция да оглави новото правителство, защото това може да донесе значителни промени в начина на управление. Но всяка форма на сътрудничество с ВВ ще бъде обсъдена и решена от компетентните механизми на ЛДК. Що се касае до поста министър-председател, ние ще поискаме доверието на хората да оглавим правителството. Ние трябва да приемем правилото, че най-голямата партия застава начело на правителството“. \r\n \r\nПревод и редакция:", "date": "2019.08.21", "title": "Gazeta Express (Косово): Ще даде ли ЛДК премиерския пост на Движение „Самоопределение“"}
{"url": "http://www.focus-news.net/news/2019/08/21/2691287/eso-dari-spetsializirana-aparatura-na-sbalag-maychin-dom.html", "text": "ЕСО откликна на молбата за помощ и дари билирубинометър на столичния Майчин дом. Това съобщиха от пресцентъра на  Електроенергийния системен оператор . Болницата е лидер по раждания за България. В акушеро-гинекологичното заведение се проследяват най-сложните медицински случаи от цялата страна. \r\nДареният уред измерва кръвния билирубин и е незаменим при своевременна диагностика. С него се способства бързото проследяване и последващо адекватно лечение на новородените. Уредът е предназначен за Клиниката по неонатология в болницата. \r\nЕСО има дългогодишни традиции в благотворителните каузи и с готовност прие да подпомогне с дарението работата на най-старата акушеро-гинекологична болница в България.", "date": "2019.08.21", "title": "ЕСО дари специализирана апаратура на СБАЛАГ „Майчин дом“"}
{"url": "http://www.focus-news.net/news/2019/08/21/2691286/vidin-sedem-naseleni-mesta-v-oblastta-shte-badat-s-narusheno-vodopodavane-zaradi-avarii.html", "text": "Седем населени места във Видинска област ще бъдат с нарушено водоподаване заради аварии, съобщиха за  Радио „Фокус“ – Видин  от местното водоснабдително дружество. В село Буковец водоподаването ще бъде спряно за висока зона на селото от 9:00 часа до 13:00 часа заради отстраняване на авария на уличен водопровод Ф80. В село Воднянци също заради авария на уличен водопровод водоподаването ще бъде спряно от 9 часа до 12:00 часа. В село Гара Орешец отстраняване на авария на уличен водопровод Ф80 е причина за спиране на водоподаването за селото до 13:00 часа. В село Ружинци  спирането на водоподаването за селото е до 15:00 часа, в село Държаница водата ще бъде спряна до 17:00 часа, в Лагошевци – до 14:00 часа, а в село Кладоруб  – до 15:00 часа. Причината за нарушеното водоподаване в тези села е отстраняване на аварии в улични водопроводи. \r\n \r\nАнна ЛОЗАНОВА", "date": "2019.08.21", "title": "Видин: Седем населени места в областта ще бъдат с нарушено водоподаване заради аварии"}
{"url": "http://www.focus-news.net/news/2019/08/21/2691290/veliko-tarnovo-blizo-30-kub-m-darvesina-sa-bili-obekt-na-posegatelstvo-v-rayona-na-severnotsentralno-darzhavno-predpriyatie-za-minalata-sedmitsa.html", "text": "25.8 куб. м дървесина са били обект на посегателство на територията на Северноцентралното държавно предприятие само за миналата седмица. Това обобщават за  Радио „Фокус“ – Велико Търново  от Северноцентралното държавно предприятие. За периода служители на предприятието и териториалните му поделения в областите Габрово, Велико Търново, Русе, Силистра и Разград, са констатирали общо 7 нарушения на Закона за горите. Едно от тях към момента е с неизвестен извършител, а на останалите нарушители са издадени актове, които са придвижени по компетентност за налагане на наказания. \r\nКонфискувана е 18.61 куб. м строителна дървесина от вида червен дъб, за която е констатирано, че няма задължителната контролна горска марка. Дървеният материал е бил нерегламентирано транспортиран до с. Нова Попина, община Ситово, установили са служителите на ДГС – Силистра, които са задържали дървесината. \r\n471 проверки са извършени през едноседмичния период, в рамките на регулярните дейности по опазване на горските територии. Служители на СЦДП и поделенията му са инспектирали 126 обекта за дърводобив. Проверени са 196 превозни средства, 77 физически лица, както и 72-ма ловци. През последната седмица, в териториалния обхват на предприятието няма констатирани нарушения на Закона за лова и опазване на дивеча.", "date": "2019.08.21", "title": "Велико Търново: Близо 30 куб. м дървесина са били обект на посегателство в района на Северноцентрално държавно предприятие за миналата седмица"}
{"url": "http://www.focus-news.net/news/2019/08/21/2691292/dobrich-parvoto-kulturno-sabitie-za-sezona-v-doma-na-opernata-pevitsa-konstantina-petkova-e-posveteno-na-leonardo-da-vinchi.html", "text": "Първото културно събитие за сезона в дома на оперната певица Константина Петкова в село Пчеларово е посветено на Леонардо да Винчи. През 2019 г. светът отбелязва 500 години от смъртта на гениалния художник, предаде кореспондент на  Радио „Фокус” – Варна . На 25 август от 11.00 часа ще се състои поетично-музикален мини спектакъл с откъси от „Трактат за живописта“ на Леонардо да Винчи, представени от актьора Веселин Ранков, и музикални произведения от епохата на Ренесанса, изпълнени от Светослав Тодоров - пиано, Атанас Атанасов - тенор, Елвира Пастърмаджиева - клавирен съпровод . Водещ на събитието ще бъде Детелина Петкова. Публиката ще има възможност да разгледа творби на художника Господин Цветков.  \r\nЖулиета НИКОЛОВА", "date": "2019.08.21", "title": "Добрич: Първото културно събитие за сезона в дома на оперната певица Константина Петкова е посветено на Леонардо да Винчи"}
{"url": "http://www.focus-news.net/news/2019/08/21/2691284/dobrich-priklyuchva-planoviyat-remont-v-detska-yasla-parvi-yuni.html", "text": "Приключва плановият ремонт в Детска ясла №6 „Първи юни“, съобщиха от  Община град Добрич . До няколко дни ще бъде финализиран ремонтът в детското заведение по ул. „Васил Петлешков“. Топлина и уют в помещенията за децата ще добави подменената дограма. Децата и техните родители ще се радват и на обновена мазилка, пребоядисани катерушки и съвсем нови такива.", "date": "2019.08.21", "title": "Добрич: Приключва плановият ремонт в Детска ясла „Първи юни“"}
{"url": "http://www.focus-news.net/news/2019/08/21/2691289/varna-sanitar-ograbil-zhena-ot-starcheski-dom-poluchi-5-godini-zatvor.html", "text": "Варненският окръжен съд призна за виновен 41-годишния Добрин Ат., който извършил грабеж, като употребил за това сила, спрямо възрастна жена, настанена в дом за стари хора край Варна. Това съобщават от  пресцентъра на Варненския окръжен съд . Престъплението е извършено в условията на опасен рецидив, като предвиденото наказание за него е „лишаване от свобода“ от 5 до 15 години. Грабежът бил извършен на 12 април тази година, малко след полунощ в Дом за стари хора в местност „Ален мак“ във Варна. Извършителят влязъл в стаята на възрастна жена, притиснал с възглавница лицето й и със сила издърпал чантата й. Докато излизал от стаята на жената, 41-годишният санитар бил засечен от хигиенистката в дома. Тя го попитала дали има някакъв проблем, но той отрекъл и бързо се качил в обитавана от него стая, за да разгледа заграбеното, след което напуснал дома за стари хора. Хигиенистката влязла в стаята на възрастната жена, от която разбрала за грабежа и уведомила дежурната сестра. От ограбеното подсъдимият Добрин А. задържал мобилния телефон и сумата от 73.50 лв., а останалото съдържание от чантата изхвърлил в контейнер. Общата стойност на отнетото със сила от възрастната пациентка е 164.71 лева. Подсъдимият е от Провадия, осъждан многократно и ефективно на „лишаване от свобода“ за престъпления от общ характер. Делото беше решено в едно заседание, след като ВОС уважи искането на защитата за съкратено съдебно следствие. В този случай, според НПК, при  постановяване на осъдителна присъда, съдът задължително намалява наказанието, което е наложил с 1/3. Пред тричленния състав мъжът призна изцяло фактите и обстоятелствата изложени в обвинителния акт и отказа да се събират други доказателства в съдебната фаза. Варненски окръжен съд наложи наказание на подсъдимия Добрин Ат. за извършения грабеж от 7 години и един месец „лишаване от свобода“, което намали с 1/3 до размер 4 години и 8 месеца, което да изтърпи при строг режим. Осъденият следва да възстанови нанесени имуществени вреди на пострадала в размер на 164.71 лева. Присъдата подлежи на обжалване и протест пред Апелативен съд – Варна.", "date": "2019.08.21", "title": "Варна: Санитар, ограбил жена от старчески дом, получи 5 години затвор"}
{"url": "http://www.focus-news.net/news/2019/08/21/2691293/plovdiv-dopalnitelni-politseyski-ekipi-sa-v-pomosht-na-zhitelite-na-malkite-naseleni-mesta-ot-oblastta.html", "text": "Допълнителни полицейски екипи са в помощ на жителите на малките населени места от областта. Това съобщиха за  Радио „Фокус“ – Пловдив  от Областната дирекция на МВР. Активното полицейско присъствие в малките населени места в областта е сред водещите приоритети на ръководството на Дирекцията на МВР като мярка за противодействие на конвенционалната престъпност. Сформираните мобилни екипи от служители на „Криминална полиция“ и „Охранителна полиция“ продължават по график да се срещат с жителите и представителите на местната власт в отдалечените общини, за да се информират за актуални проблеми и приемат сигнали за престъпления. Паралелно на тази вече утвърдена практика, по разпореждане на директора ст. комисар Йордан Рогачев, от 12 август автопатрули на Първо и Пето районни управления и районните управления в Асеновград, Карлово, Първомай, Раковски, Стамболийски, Труд и Хисаря извършват постоянни обходи в населените места на обслужваната територия и реагират незабавно при установени нарушения. \r\nНовосъздадената организация има за цел да се разшири обхвата на посещаваните населени места от полицейски служители и да гарантира сигурността на хората и безопасността на движението в областта. В първоначалния ѝ етап от 12 до 19 август са сформирани 52 допълнителни екипи на посочените районни управления, които са посетили общо 119 населени места. Проведени са 104 срещи с кметове или кметски наместници и 288 с жители. Получени са 4 сигнала, по които са предприети необходимите законови мерки. Проверени са общо 691 лица и автомобили. В 115 случаи е взето административно отношение. Образувани са две досъдебни производства. С полицейски заповеди са били задържани двама души.", "date": "2019.08.21", "title": "Пловдив: Допълнителни полицейски екипи са в помощ на жителите на малките населени места от областта"}
{"url": "http://www.focus-news.net/news/2019/08/21/2691296/montana-33-rasteniya-kanabis-sa-otkriti-v-dvorno-myasto-na-imot-v-selo-krapchene.html", "text": "33 растения канабис са открити в дворно място на имот в село Крапчене. Това съобщиха от  ОДМВР - Монтана . Проверката в необитаемото дворно място е извършена на 20 август 2019 г. около 12.00 часа след сигнал за държане на наркотични вещества. Имотът е обитаван от 30-годишен местен жител. Намерени и иззети са 33 стръка тревисти растения с височина от 1.60 м до 2.60 м, засадени в почвата и в 4 пластмасови кофи с листна маса с тегло от 728 грама. При направения полеви растенията са дали индикация за канабис. Местопроизшествието е посетено от дежурна оперативна група на РУ - Монтана. По случая е образувано досъдебно производство.", "date": "2019.08.21", "title": "Монтана: 33 растения канабис са открити в дворно място на имот в село Крапчене"}
{"url": "http://www.focus-news.net/news/2019/08/21/2691291/vecher-makedoniya-dimitrov-se-razgranichi-ot-zaev-i-se-gotvi-za-sluzheben-premier-predi-izbori.html", "text": "Министърът на външните работи на Македония публикува статус във „Фейсбук“, че е обхванат от гняв и апатия заради криминалните измерения на случая „Рекет“. „Възможното съучастничество на прокурор от тази институция (Специализираната прокуратура) в търговията с отговорности, увеличава максимално нуждата от пълно и решително разчистване на цялата мръсотия, която излезе на бял свят, към когото и да води“, написа Димитров, като накрая гордо подчерта, че е имал правилно предчувствие за тази криминална дружина и затова нито се е снимал с Боки 13, нито се е срещал, нито е подписвал меморандуми за сътрудничество със същия, пише електронното издание на македонския вестник  „Вечер“ . \r\nС това послание Димитров укорява индиректно онези свои колеги, които са се снимали с Боки Тредичи, а това са министъра на отбраната Радмила Шекеринска, на правосъдието Рената Десковска и тримата депутати от управляващата СДСМ, които са членове в управляващите органи на неправителствената организация на Боки 13, както и онези, които са подписвали меморандуми с въпросния, а това са министър Сугаревски и кметовете на Карпош и Куманово, и онези участници в управляващата коалиция, които често са дружали с вече заключения рекетьор, а това са – премиерът Зоран Заев, депутатите Кики и Фрики и отново Радмила Шекеринска, която често е ходила на семейни вечери в резиденцията на Боки. \r\nПо този начин Димитров много дипломатично и елегантно се дистанцира от лошия престъпник  Боки 13, както и от тези политици от властта, които, за разлика от него, не са имали правилно предчувствие за криминалната афера „Рекет“. \r\nВъпросът, който възниква от посланието на Димитров, е за неговия характер. Ако министърът е имал добро предчувствие (а като началник на дипломацията, вероятно е имал и информация), че Боки Тредичи и проектът Международен съюз, заедно с 1ТВ, са криминална схема за пране на пари, тогава защо не е предупредил за това своите колеги министри, като Шекеринска, Сугаревски и Оливер Спасовски? Тези хора са част от неговия екип в правителството и той, като човек, който се е снимал за телевизията на Боки 13, е трябвало да сподели много по-рано с тях предчувствието, което е имал, а, може би, и с цялата общественост. \r\nНикола Димитров, без да се прикрива повече, не иска да споделя бъдещите съдбини на правителството на Заев и по-точно с неговите най-близки сътрудници, които са работили с Боки 13. Димитров се готви за висока позиция в македонската дипломация в САЩ, както и за служебен премиер преди изборите на пролет. \r\n \r\nПревод и редакция:", "date": "2019.08.21", "title": "„Вечер“ (Македония): Димитров се разграничи от Заев и се готви за служебен премиер преди избори"}
{"url": "http://www.focus-news.net/news/2019/08/21/2691288/blagoevgrad-ansambal-pirin-shte-iznese-kontsert-v-amfipoli-v-gartsiya.html", "text": "Емблемата на Пиринския край Ансамбъл „Пирин“ ще представи творчеството си в Амфиполи, Гърция. Това съобщиха от пресцентъра на  Община Благоевград . На 24 и 25 август артистите ще представят българския фолклор по време на Двудневен трансграничен фестивал в Амфиполи. Фестивалът е под наслов „Традиции, танци, музика и култура\". \r\nПрез месец май тази година Благоевград бе домакин на Международния фестивал. Той цели да представи богатото културно наследство на България и Гърция с изпълнение на традиционни и за двете държави фолклорни песни, танци и игри. Фестивалът  се реализира по проект „Интегриране на трансграничното значение на историческите и археологически ценности на България и Гърция в една устойчива тематична туристическа дестинация” с акроним „Култура без граници“.    \r\nАнсамбъл „Пирин” е изнесъл близо 8000 концерта пред повече от 6 милиона зрители и слушатели у нас в почти 70 страни по всички континенти на света. Благоевградските музиканти, солисти и танцьори са гастролирали на десетки световноизвестни сцени и са изправяли на крака публиката в най-големите градове.", "date": "2019.08.21", "title": "Благоевград: Ансамбъл „Пирин“ ще изнесе концерт в Амфиполи в Гърция"}
{"url": "http://www.focus-news.net/news/2019/08/21/2691295/dots-radka-savova-endokrinolog-v-parvite-9-mesetsa-sled-razhdaneto-mozhe-da-se-izyavi-taka-narecheniya-mogogenen-diabet.html", "text": "В първите 9 месеца след раждането, включително първия ден след раждането, може да се изяви така наречения могогенен диабет, който не е автоимунен, който унаследява генетични дефекти, които правят панкреасната жлеза или липсваща, или недоразвита, или пък с блокирана инсулинова секреция. Това каза ендокринологът доц. Радка Савова за диабета, в интервю за  Агенция „Фокус“ . „Там, където родителите са с тип 1 инсулиново зависим диабет или братче и сестриче – разбира се, че следващото родено бебе е с повишен риск до 10-15%“, заяви доц. Савова. Ендокринологът добави, че дори и в момента в болницата има деца, при които диабетът е установен още първите дни след раждането. „Последното беше диагностицирано веднага след раждането – първият ден. При едно друго дете на 40 ден беше регистриран при него диабета“, каза още тя. \r\nНадежда ИВАНОВА \r\n Пълния текст на интервюто четете по-късно в „Мнение”", "date": "2019.08.21", "title": "Доц. Радка Савова, ендокринолог: В първите 9 месеца след раждането може да се изяви така наречения могогенен диабет"}
{"url": "http://www.focus-news.net/news/2019/08/21/2691299/kathimerini-nad-5500-nelegalni-migranti-sa-pristignali-v-gartsiya-prez-yuli.html", "text": "Броят на нелегалните мигранти, които са пристигнали на гръцките острови в Егейско море от Турция през юли е бил 5608 души, най-много на месечна база за тази година досега, пише електронното издание на вестник  Kathimerini . \r\nТези 5608 бежанци са стигнали до Гърция на 208 лодки, а в същото време са задържани 19 трафиканти. \r\nОбщо пристигналите нелегални мигранти на егейските острови през тази година надхвърлят 20 хиляди. \r\nНовопристигналите добавят към и без това високото напрежение в приемните центрове в страната, които вече са населени далеч над капацитетите си, особено в Самос, където през миналата седмица са пристигнали близо 500 души. \r\nВ и около приемния център на острова живеят 4400 нелегални мигранти, а той може да приеме едва 700 души. \r\n \r\nПревод и редакция:", "date": "2019.08.21", "title": "Kathimerini: Над 5500 нелегални мигранти са пристигнали в Гърция през юли"}
{"url": "http://www.focus-news.net/news/2019/08/21/2691300/targovishte-ukrepvat-svlachishteto-mezhdu-selata-lilyak-i-aleksandrovo.html", "text": "Областният управител на Търговище Митко Стайков, заедно с кмета на Община Търговище д-р Дарин Димитров, направиха оглед на строително-ремонтните работи по укрепване на свлачището между селата Лиляк и Александрово, на територията на община Търговище. Това съобщиха от  Областната администрация - Търговище . Очаква се дейностите да приключат до края на месец октомври тази година. В ремонта на съоръжението ще бъде използвана пилотна система. Предстои да се извърши насипване на ската и да бъдат изградени отводнителни съоръжения. Компрометираната отсечка е с дължина от около 1 км. Фирмата изпълнител на ремонтните работи е „Пътинженерингстрой – Т“ ЕАД – Търговище. Необходимите за ремонта средства са осигурени от бюджета на Агенция „Пътна инфраструктура“.", "date": "2019.08.21", "title": "Търговище: Укрепват свлачището между селата Лиляк и Александрово"}
{"url": "http://www.focus-news.net/news/2019/08/21/2691294/reuters-mayk-pompeo-zaplashi-sas-sanktsii-gartsiya-zaradi-iranskiya-tanker.html", "text": "САЩ ще направят всичко необходимо, за да попречат на иранския танкер да достави петрол в Сирия, предупреди американският държавен секретар Майк Помпео, цитиран от  Reuters . \r\nТой предупреди Атина да не помага на иранския танкер и заплаши със санкции, ако това се случи. \r\n„Ясно дадохме да се разбере, че който се докосне до кораба, който му позволи да хвърли котва, рискува САЩ да въведат санкции срещу него“, заяви Помпео, като увери, че Вашингтон ще направи всичко възможно, за да попречат на танкера да стигне до Сирия. \r\n \r\nПревод и редакция:", "date": "2019.08.21", "title": "Reuters: Майк Помпео заплаши със санкции Гърция заради иранския танкер"}
{"url": "http://www.focus-news.net/news/2019/08/21/2691297/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Министърът на външните работи на Македония публикува статус във „Фейсбук“, че е обхванат от гняв и апатия заради криминалните измерения на случая „Рекет“. „Възможното съучастничество на прокурор от тази институция (Специализираната прокуратура) в търговията с отговорности, увеличава максимално нуждата от пълно и решително разчистване на цялата мръсотия, която излезе на бял свят, към когото и да води“, написа Димитров, като накрая гордо подчерта, че е имал правилно предчувствие за тази криминална дружина и затова нито се е снимал с Боки 13, нито се е срещал, нито е подписвал меморандуми за сътрудничество със същия, пише електронното издание на македонския вестник  „Вечер“ . \r\nС това послание Димитров укорява индиректно онези свои колеги, които са се снимали с Боки Тредичи, а това са министъра на отбраната Радмила Шекеринска, на правосъдието Рената Десковска и тримата депутати от управляващата СДСМ, които са членове в управляващите органи на неправителствената организация на Боки 13, както и онези, които са подписвали меморандуми с въпросния, а това са министър Сугаревски и кметовете на Карпош и Куманово, и онези участници в управляващата коалиция, които често са дружали с вече заключения рекетьор, а това са – премиерът Зоран Заев, депутатите Кики и Фрики и отново Радмила Шекеринска, която често е ходила на семейни вечери в резиденцията на Боки. \r\nПо този начин Димитров много дипломатично и елегантно се дистанцира от лошия престъпник  Боки 13, както и от тези политици от властта, които, за разлика от него, не са имали правилно предчувствие за криминалната афера „Рекет“. \r\nВъпросът, който възниква от посланието на Димитров, е за неговия характер. Ако министърът е имал добро предчувствие (а като началник на дипломацията, вероятно е имал и информация), че Боки Тредичи и проектът Международен съюз, заедно с 1ТВ, са криминална схема за пране на пари, тогава защо не е предупредил за това своите колеги министри, като Шекеринска, Сугаревски и Оливер Спасовски? Тези хора са част от неговия екип в правителството и той, като човек, който се е снимал за телевизията на Боки 13, е трябвало да сподели много по-рано с тях предчувствието, което е имал, а, може би, и с цялата общественост. \r\nНикола Димитров, без да се прикрива повече, не иска да споделя бъдещите съдбини на правителството на Заев и по-точно с неговите най-близки сътрудници, които са работили с Боки 13. Димитров се готви за висока позиция в македонската дипломация в САЩ, както и за служебен премиер преди изборите на пролет. \r\n*** \r\n  Абдула Хоти, лидерът на парламентарната група на „Демократическата лига на Косово“ (ЛДК) заяви в интервю пред прищинското издание  Gazeta Express  във вторник, че настоящата опозиция трябва да управлява страната след предстоящите парламентарни избори.  \r\nПо неговите думи, предсрочните избори „трябваше да се проведат преди една година, когато правителството загуби легитимността си със загубата на своето мнозинство в парламента“. Попитан дали ЛДК ще се съгласи да даде премиерския пост на ляво-националистическото Движение „Самоопределение“ (Ветевендосие) в евентуална коалиция, ХХоти обясни, че „ние имахме продуктивно сътрудничество с ВВ през последните две години в опозиция в парламента и това може да се използва като база за по-широко сътрудничество в правителството в бъдеще... Естествено е сегашната опозиция да оглави новото правителство, защото това може да донесе значителни промени в начина на управление. Но всяка форма на сътрудничество с ВВ ще бъде обсъдена и решена от компетентните механизми на ЛДК. Що се касае до поста министър-председател, ние ще поискаме доверието на хората да оглавим правителството. Ние трябва да приемем правилото, че най-голямата партия застава начело на правителството“. \r\n*** \r\n Предвиденото за 29 август посещение на турския президент Реджеп Таийп Ердоган в Сърбия е отложено. От посолството на Анкара обясняват, че държавният глава няма да отиде в Белград през август или септември, за да се „договори дата“, пише белградският ежедневник  „Вечерне новости“ . \r\nБеше обявено, че по време на визитата на турския лидер президентът на Сърбия Александър Вучич и Ердоган ще сложат официално началото на работата по изграждането на магистралата Белград-Сараево, която би трябвало да бъде построена от турската компания Tasyapi. \r\nПрезидентът Александър Вучич потвърди преди два дни при откриването на магистрала Милош Велики, че турският президент ще посети Сърбия, но не уточни дата. \r\nНа въпрос дали е вярно, че той и Ердоган ще присъстват заедно на старта на работата по магистралата Белград-Сараево, Вучич отговори: \r\n„Би било логично. Ще дойде, ще бъде добре“. \r\nВ изказване пред репортери Вучич каза, че би било добро, приятелско посещение и че Ердоган е истински приятел. \r\n„Благодаря му, че идва в Сърбия и сме щастливи, че можем да го посрещнем. Вярвам, че можем да направим много заедно в бъдеще“, обясни сръбският държавен глава и изрази благодарността си към турските инвеститори в Сърбия и надежда, че ще има още повече такива. \r\n*** \r\n  Турският президент Реджеп Таийп Ердоган финансира построяването в централния парк на Тирана на мемориал в памет на „мъчениците от 15 юли“ – загиналите турски граждани при неуспешния опит за преврат от 2016 година, пише електронното издание на гръцкия вестник  Kathimerini . \r\nКакто посочва вестникът, мемориалът е част от по-широките усилия на Анкара да проникне на Балканите. Освен това Ердоган използва религията като важен инструмент в усилията си, като този факт се демонстрира от това, че Турция финансира изграждането на „най-голямата джамия на Балканите“, която в момента се строи в Тирана. \r\nДокато Турция предаваше мемориала на жителите на албанската столица (на фона на доста спорове), властите на съседна Македония слагаха табелка на статуята на Александър Македонски на централния площад в Скопие, на която се обяснява, че античният цар-воин принадлежи на историята и цивилизацията на древните гърци. \r\nПодобни табелки бяха добавени към монументите на бащата на Александър – Филип Македонски и неговата майка – Олимпия. \r\nТези две несвързани, макар и противоречащи си, събития, подчертават динамиката, развиваща се в по-широкия регион на Гърция, зараждащото се равновесие на силите, скритите рискове и открилите се възможности, отбелязва „Катимерини“. \r\nУсилията на Турция да увеличи дипломатическата си тежест на Балканите и разширяването на влиянието на исляма в региона, като и двете в момента набират скорост, предизвикват опасения в Атина, която има свои собствени причини да иска да увеличи ролята и влиянието си, като наред с други стъпки, надгражда отношенията си със Скопие. \r\nОсвен икономическите и търговските ползи за двете страни, в сърцето на Балканите възниква нова геостратегическа ос, който също така има подкрепата на Европейския съюз и НАТО. \r\nВ този контекст, гръцките радарни системи следят въздушното пространство на Северна Македония чак до границата със Сърбия, а гръцката авиация патрулира района – за голямо разочарование на Турция, която искаше тази роля за себе си. \r\nОставяйки зад себе си вътрешните търкания, породени от Преспанското споразумение за името, Атина има всички основания да се опита да ожъне геополитически ползи от пълното нормализиране на връзките си със Скопие.", "date": "2019.08.21", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/08/21/2691303/stara-zagora-16-godishno-momche-e-zaginalo-sled-intsident-s-atv-v-gorista-mestnost-kray-selo-zmeyovo.html", "text": "16-годишно момче е загинало след инцидент с АТВ в гориста местност край село Змейово. Това съобщиха от  ОДМВР - Стара Загора . Сигналът е подаден на 20 август 2019 г. в 18.00 часа на тел.112 от 42-годишен мъж. Съобщено е за открито тяло на лице на черен път в гористата местност Табашка река в землището на село Змейово. Непосредствено до лицето е било забелязано обърнато с гумите нагоре четириколесно АТВ. При извършеният оглед на място е установена самоличността на загиналия - 16-годишно момче от с. Ягода, общ. Мъглиж. Същият, управлявайки намереното на място АТВ, нерегистрирано по надлежния ред, е изгубил контрол над превозното средство, в резултат на което превозното средство се е преобърнало и затиснало водача, като му е причинило тежка черепно-мозъчна травма, в резултат на която е настъпила смъртта. В сектор „Пътна полиция“ при ОДМВР – Стара Загора е образувано досъдебно производство.", "date": "2019.08.21", "title": "Стара Загора: 16-годишно момче е загинало след инцидент с АТВ в гориста местност край село Змейово"}
{"url": "http://www.focus-news.net/news/2019/08/21/2691301/afp-pekin-potvardi-che-e-zadarzhal-sluzhitel-na-britanskoto-konsulstvo-v-honkong.html", "text": "Липсващият служител на британското консулство в Хонконг е задържан от китайските власти, потвърдиха от Пекин в сряда, предава  AFP . \r\n„Лицето, което споменахте, е поставен под стража за 15 дни като наказание“ от полицията в Шенжен за нарушаване на закона за обществена сигурност, заяви говорителят на Министерството на външните работи на Китай Ген Шуан. \r\n \r\nПревод и редакция:", "date": "2019.08.21", "title": "AFP: Пекин потвърди, че е задържал служител на британското консулство в Хонконг"}
{"url": "http://www.focus-news.net/news/2019/08/21/2691302/dobrich-ekipite-sformirani-vav-vrazka-s-merkite-sreshtu-afrikanskata-chuma-po-svinete-predstoi-da-obhodyat-poslednite-tri-naseleni-mesta-v-oblastta.html", "text": "Екипите, сформирани във връзка с мерките срещу африканската чума по свинете, предстои да обходят последните три населени места в областта. Те се намират в община Балчик. Всички останали населени места са проверени по график. Това съобщи на редовно заседание на Областната епизоотична комисия д-р Борислав Каменов, директор на Областната дирекция по безопасност на храните (ОДБХ) в Добрич, предаде кореспондентът на  Радио „Фокус” – Варна . По думите на специалиста, в някои от проверяваните населени места е имало опити за укриване на домашни прасета. Впоследствие те са били намерени и ликвидирани. Не се отчитат фрапиращи проблеми и несъответствия. В лаборатория са изпратени две нови проби от диви прасета след пътно-транспортни произшествия в района на село Житница. В следобедните часове се очакват резултатите. Досега всички подобни проби от областта са били отрицателни, припомни д-р Каменов. Той съобщи, че вчера в Добрич е проведена работна среща с участие на румънски представители и специалисти от ОДБХ - Варна. Темата е била отново за мерките за неразпространение на африканската чума по свинете. Споделен е опитът на всяка една от страните, срещаните проблеми. Констатацията е, че в нашата страна проблемът е малко по-ограничен отколкото в Румъния, посочи д-р Каменов. Над 1300 прасета от така наречените „задни дворове“ в областта вече са ликвидирани. Д-р Каменов отправи благодарност към всички кметове и кметски наместници за оказаното съдействие на екипите по време на проверките в изпълнение на заповедта на областния управител Красимир Кирилов. 1505 заявления са постъпили към момента в Областна управа за обезщетение – по 300 лв. на стопанство. \r\nЖулиета НИКОЛОВА", "date": "2019.08.21", "title": "Добрич: Екипите, сформирани във връзка с мерките срещу африканската чума по свинете, предстои да обходят последните три населени места в областта"}
{"url": "http://www.focus-news.net/news/2019/08/21/2691298/babh-izplashtaneto-na-ednokratnata-pomosht-ot-300-lv-na-stopanstvo-shte-zapochne-sled-1-septemvri.html", "text": "След 1 септември 2019 г. ще започне изплащането на еднократната помощ в размер на 300 лв. на стопаните, предприели мерки за почистване и дезинфекция на обектите, след доброволно усвояване на месото от прасетата в личните стопанства. Това съобщиха от пресцентъра на  БАБХ . Право на обезщетение имат стопанствата в 20-километровите санитарни зони около индустриалните ферми и тези, определени с висок епизоотичен риск от Областните епизоотични комисии. За по-голямо улеснение на собствениците на прасета, представители на Областните дирекции по безопасност на храните (ОДБХ) ще посетят населените места за изплащане на подпомагането, за което кметът предварително ще обяви деня и часа. Средства ще се превеждат и по банков път. \r\nДопустими за подпомагане са собственици, които отглеждат до пет прасета за угояване, разположени в санитарни зони и отглеждани във ферми тип \"лично стопанство\", които не продават на пазара, а добиват месо само за лична употреба. Те трябва да бъдат включени в списък, изготвен от кмета на населеното място и заверен в срок до 26 август 2019 г. Документът се представя в Областната епизоотична комисия, заверен от областния управител и от официалния ветеринарен лекар с подпис и печат. \r\nЗаявленията за обезщетение се подават в кметствата. Те са по образец, в който всеки собственик декларира, че е усвоил доброволно месото. За да се възползва от помощта той трябва да е извършил почистване и дезинфекция. Собственикът трябва да заяви, че няма да отглежда прасета в стопанството си за период най-малко от 12 месеца след последната дезинфекция. \r\nКметовете на населените места ще изготвят Констативен протокол по образец за удостоверяване на доброволно усвояване на месото и почистване и дезинфекция на стопанството. Кметовете имат ангажимент да публикуват на публично място списъците със стопаните, които следва да получат помощ.", "date": "2019.08.21", "title": "БАБХ: Изплащането на еднократната помощ от 300 лв. на стопанство ще започне след 1 септември"}
{"url": "http://www.focus-news.net/news/2019/08/21/2691305/dots-radka-savova-endokrinolog-okolo-150-sa-novorodenite-s-diabet-v-balgariya-godishno.html", "text": "Около 150 са новородените с диабет в България годишно. Това каза ендокринологът доц. Радка Савова в интервю за  Агенция „Фокус“ . „В София имаме около 100 новорегистрирани годишно“, добави тя. Ендокринологът коментира и първите симптоми при диабет. „Най-ранният, който може да се види, е отслабване на тегло при добър апетит“, каза тя и добави, че това се наблюдава по-скоро при по-големите деца, които имат време да отслабнат без рязко да изпадат в тежко състояние.   \r\n„И следващите симптоми това са: жажда, често уриниране, ставане нощем до тоалетната, вторична енореза, тоест възстановено нощно напикаване, ацетоновият дъх, който се появява, коремните болки и повръщането, които се изразяват в последните дни преди диабетната кетоацедоза, която е тежко състояние на метаболитна ацидоза, тежко обезводняване, което води до кома“, изброи симптомите на диабета доц. Савова.  \r\nНадежда ИВАНОВА \r\n Пълния текст на интервюто четете по-късно в „Мнение”", "date": "2019.08.21", "title": "Доц. Радка Савова, ендокринолог: Около 150 са новородените с диабет в България годишно"}
{"url": "http://www.focus-news.net/news/2019/08/21/2691306/burgas-kolona-ot-avtomobili-se-e-obrazuvala-na-gkpp-malko-tarnovo.html", "text": "Малка колона от автомобили се е образувала на ГКПП „Малко Търново“. Това съобщи за  Радио „Фокус“ – Бургас  дежурният на пункта. Преминаването през българо-турската се осъществява без съществено забавяне. \r\nМария ПОПЧЕВА", "date": "2019.08.21", "title": "Бургас: Колона от автомобили се е образувала на ГКПП „Малко Търново“"}
{"url": "http://www.focus-news.net/news/2019/08/21/2691307/plovdiv-gori-smetishteto-na-karlovo.html", "text": "Гори сметището на Карлово, съобщи за  Радио „Фокус“ - Пловдив  инспектор Петър Тосков, от РДПБЗН. „Огънят вече е локализиран на площ от 200 кв. метра“, каза Тосков. Сигналът е подаден в 5.55 часа тази сутрин. На място са били изпратени два противопожарни автомобила. \r\nЗасега не са ясни причините за пожара. \r\nЦветана ТОНЧЕВА", "date": "2019.08.21", "title": "Пловдив: Гори сметището на Карлово"}
{"url": "http://www.focus-news.net/news/2019/08/21/2691309/sofiya-osem-avtomobila-sa-izgoreli-pri-pozhara-v-skladovite-pomeshteniya-v-botevgrad.html", "text": "Осем автомобила са изгорели при пожара в складовите помещения в Ботевград. Това съобщиха от  ОДМВР - София . Разследването на пожара продължава. Сигналът е подаден около 16.00 часа на 19 август на тел. 112. Съобщено е за възникнал пожар във фирмено хале в Ботевград. След активни действия на няколко пожарни екипа огънят е потушен. При извършения оглед на местопроизшествието е установено, че вследствие на пожара в работното хале са изгорели неопределено количество пластмасови отпадъци и автомобилни части. В резултат на разрастването на огъня са били обхванати и съседно складово помещение, където са изгорели неопределено количество моторно масло и авточасти, както и паркинг, където са изгорели осем автомобила. В хода на първоначалните процесуално-следствени действия е установена съпричастността на работник в халето към възникването на пожара. Действията по разследването продължават в рамките на образуваното по случая досъдебно производство.", "date": "2019.08.21", "title": "София: Осем автомобила са изгорели при пожара в складовите помещения в Ботевград"}
{"url": "http://www.focus-news.net/news/2019/08/21/2691304/tass-kitay-e-izrazil-ostar-protest-pred-sasht-zaradi-ochakvanata-dostavka-na-66-f-16-na-tayvan.html", "text": "Китайските власти са изразили остър протест във връзка с планираната доставка на американски изтребители F-16 на китайския остров Тайван. Това заяви в сряда официалният представител на МВнР на Китай Ген Шуан, цитиран от  ТАСС . \r\n„Тези действия на Вашингтон нарушават суверенитета на нашата страна и са в разрез с националните интереси на Китай. Изразяваме по този повод решителен протест и вече отправихме на САЩ сериозно предупреждение“, отбеляза той на редовния си брифинг. \r\nДипломатът подчерта, че Пекин ще предприеме всички необходими действия, за да защити своите законни интереси. \r\nКакто съобщиха във вторник от Държавния департамент, американската администрация е уведомила официално в този ден Конгреса за решението да се продадат на Тайван 66 изтребителя F-16 и съпътстващото оборудване за сумата от 8 милиарда долара. \r\nОт 1949 година Тайван се управлява от собствена администрация и, съгласно официалната позиция на Китай, подкрепяна от повечето от страните, се счита за една от провинциите на Китайската народна република. През 1992 година на среща в Хонконг между Пекин и Тайпе е постигнат консенсус, според който се признава съществуването само на една китайска държава в света. Сегашният ръководител на администрацията на острова е противница на курса към сближаване и отказва да признава основополагащия принцип „един Китай“, който служи като  предпоставка за диалог. Това спря процеса на интеграция на Тайван с материка.  \r\n \r\nПревод и редакция:", "date": "2019.08.21", "title": "ТАСС: Китай е изразил остър протест пред САЩ заради очакваната доставка на 66 F-16 на Тайван"}
{"url": "http://www.focus-news.net/news/2019/08/21/2691310/sport-prandi-ne-napravi-promeni-v-sastava-za-evrovoley-2019.html", "text": ".  Силвано Пранди не направи промяна в състава на мъжкия ни национален отбор за Евроволей 2019. Италианският селекционер реши да заложи на 15-те играчи от олимпийската квалификация във Варна. След мачовете за квотaта в Токио 2020-а селекционерът сподели, че може да включи нови имена, но решението му е да продължи да работи със същите състезатели. \r\nМъжкият ни национален отбор по волейбол ще се събере на лагер в четвъртък в столичната зала \"Христо Ботев\".  \r\nЕвропейското първенство при мъжете тази година е в четири държави. Франция, Словения, Белгия и Холандия ще приемат 31-ото издание на надпреварата от 12 до 29 септември. Срещите от Група „А“ на нашите волейболисти ще бъдат във френския град Монпелие. Първият мач на България е срещу Гърция на 12 септември, а останалите съперници на националите са Румъния, Португалия, Франция и Италия.", "date": "2019.08.21", "title": "Спорт: Пранди не направи промени в състава за Евроволей 2019"}
{"url": "http://www.focus-news.net/news/2019/08/21/2691311/pazardzhik-grazhdani-na-izrael-severna-makedoniya-i-rusiya-sa-realizirali-nay-mnogo-noshtuvki-v-oblastta.html", "text": "В областта функционират 55 места за настаняване с над 10 легла – хотели, мотели, къмпинги, хижи и други места за краткосрочно настаняване. Това съобщи за  Радио „Фокус“ – Пазарджик  Гергана Спасова, главен експерт в отдел „Статистически изследвания – Пазарджик. Тя уточни, че Броят на стаите в тях е 2 020, а на леглата – 4 454. „В сравнение с юни 2018 г. общият брой на местата за настаняване (функционирали през периода) се увеличава с 1.9%, а на леглата в тях – с 0.4%. Общият брой на нощувките във всички места за настаняване, регистрирани през юни 2019 г. е 49 118, или с 1.7% по-малко в сравнение със същия месец на предходната година, като най-голямо намаление на нощувките (с 2.8%) се наблюдава в местата за настаняване с 1 и 2 звезди. През юни 2019 г. в местата за настаняване с 3, 4 и 5 звезди са реализирани 93.9% от общия брой нощувки на чужди граждани и 81.9% – на българи, докато в останалите места за настаняване (с 1 и 2 звезди) те са съответно 6.1 и 18.1%“, коментира Спасова. Тя допълни, че най-много са реализираните нощувки на чужди граждани от Израел 48.5%, следвани от Република Северна Македония – 7.2%. и Руската федерация – 5.6%. \r\nВаня НИКОЛОВА", "date": "2019.08.21", "title": "Пазарджик: Граждани на Израел, Северна Македония и Русия са реализирали най-много нощувки в областта"}
{"url": "http://www.focus-news.net/news/2019/08/21/2691313/lyubomira-gancheva-zam-predsedatel-na-abv-aets-belene-tryabva-da-bade-s-darzhavno-uchastie-60-godini-sled-postroyavaneto-y-bi-donesla-na-balgariya-minimum-400-mln-lv.html", "text": "АЕЦ „Белене“ трябва да бъде с държавно участие, 60 години след построяването й би донесла на България минимум 400 млн. лв. Това каза за дневния информационен блок „Добър ден“ на  Радио „Фокус“  зам.-председателят на ПП АБВ Любомира Ганчева. Реализирането на енергийния проект е голяма и решителна, но закъсняла стъпка, обясни тя, като припомни, че през 2014 година АБВ беше единствената политическа сила, която последователно и постоянно защитаваше проекта с различни средства. България винаги е била енергиен лидер на Балканите и трябва да запази тази си роля, заяви тя. „От една страна държавното участие ще гарантира най-ниската цена и ще помогне да сме по-гъвкави при определянето както на цените за бита и икономиката, така и на начина, по който количеството на електроенергия да бъде слагано в конкретния момент в енергийния микс. Гледайки и по-глобално, при евентуална криза кой ще понесе отговорност, ако централата е чужда? Струва ли си, при положение, че сме предприели стъпки и има инвестиции? Голяма е разликата между разходи и инвестиции. Парите за закупуването на ядрените реактори са инвестиции, които ще се изплатят по изчисление, зависимост от годините. Ядрената централа ще се изплати изцяло за период най-много от 15-20 до 30-35 години, а тя ще работи 60. Останалите години ще гарантират на собственика й огромен приход“, обясни тя. По повод избора на инвеститор на проекта АЕЦ „Белене“ Любомира Ганчева апелира Комисията да изиска финансова яснота за компанията и да не се допускат спекуланти. Според нея електроцентралата ще даде тласък на икономиката и ще разкрие десетки хиляди работни места с високи заплати. Проектът не трябва да се разполага по хоризонталната ос на лява и дясна политика, обясни тя, като уточни, че това е политиката за България. Любомира Ганчева припомни, че спирането на проекта през годините причини загуби на електроенергия на ниска цена. АЕЦ „Белене“ не е в противоречие с АЕЦ „Козлодуй“, обобщи зам.-председателят на АБВ. \r\nМилослава АНГЕЛОВА", "date": "2019.08.21", "title": "Любомира Ганчева, зам.-председател на АБВ: АЕЦ „Белене“ трябва да бъде с държавно участие, 60 години след построяването й би донесла на България минимум 400 млн. лв."}
{"url": "http://www.focus-news.net/news/2019/08/21/2691312/plovdiv-riosv-izprashta-avtomatichna-mobilna-stantsiya-za-da-sledi-vazduha-zaradi-pozhara-v-depoto-v-karlovo.html", "text": "Екип от Регионалната инспекция по околната среда и водите – Пловдив (РИОСВ - Пловдив) и Регионалната лаборатория – Пловдив към ИАОС беше изпратен незабавно в района на депото за отпадъци в гр. Карлово, където през нощта е възникнал пожар. Това съобщиха от пресцентъра на  РИОСВ . Осигурено е и позиционирането на мобилна автоматична станция, която ще измерва показатели за състоянието на атмосферния въздух. Чрез нея ще бъде възможно денонощно непрекъснато следене на показателите на въздуха. В момента тя пътува от Пловдив към Карлово. При наличие на първи данни за качеството на въздуха, обществеността ще бъде информирана за тях. \r\nПожарът е възникнал в около 4.15 часа през нощта, а екоинспекцията е уведомена за него от РУ МВР - Карлово. Засега пожарът е овладян, но все още тлее и има пушек. Екипи на пожарната са на място. РИОСВ – Пловдив е в координация с всички отговорни институции.", "date": "2019.08.21", "title": "Пловдив: РИОСВ изпраща автоматична мобилна станция, за да следи въздуха заради пожара в депото в Карлово"}
{"url": "http://www.focus-news.net/news/2019/08/21/2691314/targovishte-zadarzhan-e-40-godishen-mazh-za-krazhba-na-14-000-lv.html", "text": "Задържан е 40-годишен мъж за кражба на 14 000 лв. Извършителят на кражбата в установен на 19 август в РУ - Търговище. Престъплението е извършено през месец април т. г. в Търговище. След проведени в управлението оперативно-издирвателни и процесуално-следствени действия е установено, че 40-годишен мъж от Ловеч на 27 срещу 28 април т. г. е извършил кражба от жилище в Търговище с помощта на подбран ключ. Сумата от 14 000 лв. е собственост на 53-годишен мъж. Извършителят е задържан в РУ - Търговище, като впоследствие задържането му е удължено до 72 часа с постановление на прокурор. Мъжът е известен на полицията и осъждан. По случая е образувано досъдебно производство.", "date": "2019.08.21", "title": "Търговище: Задържан е 40-годишен мъж за кражба на 14 000 лв."}
{"url": "http://www.focus-news.net/news/2019/08/21/2691315/zam-kmetat-na-karlovo-anton-minev-pozharat-na-smetishteto-e-ovladyan-v-momenta-ne-se-vizhda-dori-dim.html", "text": "Пожарът на сметището в Карлово е овладян, в момента не се вижда дори дим. Това съобщи за  Радио „Фокус“ - Пловдив  зам.-кметът на Карлово Антон Минев. „Нямаме никакви притеснения, пожарникарите са реагирали светкавично. Два противопожарни автомобила са на място и водоноска от общината“, каза Минев. \r\nОчаква се всеки момент на място да пристигне подвижна лаборатория от РИОСВ, която да замери чистотата на въздуха. На място е и зам.-кметът Стойо Карагенски. \r\nМеждувременно от РИОСВ също съобщиха, че пътуват към сметището. \r\nЦветана ТОНЧЕВА", "date": "2019.08.21", "title": "Зам.-кметът на Карлово Антон Минев: Пожарът на сметището е овладян, в момента не се вижда дори дим"}
{"url": "http://www.focus-news.net/news/2019/08/21/2691316/sergey-shoygu-rusiya-realizira-kompleks-ot-merki-za-ukrepvane-na-napregnatata-zapadna-granitsa.html", "text": "Обстановката на западните граници остава напрегната и затова Русия „реализира комплекс от мерки“ за тяхното укрепване, заяви министърът на отбраната на Руската Федерация Сергей Шойгу, цитиран от  РИА Новости . \r\n„Ситуацията се характеризира със засилване на военното присъствие на НАТО в Източна Европа, разполагане на системи за противоракетна отбрана на САЩ в Полша и Румъния, разширяване на военното сътрудничество на Алианса с Финландия и Швейцария“, поясни той на откриването на заседание на колегията на министерството. \r\nДо края на годината в Западния военен окръг (ЗВО) ще се проведат повече от 20 учения, в които ще участват войските от противовъздушната отбрана (ПВО), материално-техническото осигуряване, както и бреговите подразделения. \r\nОсвен това ЗВО ще получи повече от 1300 единици нова и модернизирана военна техника. Ще продължи и комплектоването на войските на контрактниците: през тази година вече са взети девет хиляди души. \r\nВ момента основните усилия на командването на окръга, по думите на Шойгу, са съсредоточени върху подготовката на руско-белоруските учения „Щит Союза-2019“, които ще се проведат от 13 до 19 септември и ще завършат двугодишния цикъл на съвместна подготовка. \r\nНа тях се планира да бъдат задействани до 12 хиляди военни и 950 единици бойна техника. Министърът подчерта, че мероприятията са с „изключително отбранителен“ характер. \r\nСъщо така е започната подготовка за три учения на ОДКБ – „Взаимодействие“, „Ешелон“ и „Поиск“. В тях ще участват военни от Русия, Армения, Беларус, Казахстан, Киргизстан и Таджикистан. \r\n \r\nПревод и редакция:", "date": "2019.08.21", "title": "Сергей Шойгу: Русия реализира комплекс от мерки за укрепване на напрегнатата западна граница"}
{"url": "http://www.focus-news.net/news/2019/08/21/2691317/burgas-nay-golemite-imena-na-balgarskiya-folklor-shte-posetyat-grada-na-26-avgust-za-otkrivaneto-na-47-oto-izdanie-na-mezhdunarodniya-folkloren-festival.html", "text": "Най-големите имена на българския фолклор ще посетят града на 26 август за откриването на 47-ото издание на Международния фолклорен фестивал. Това съобщиха от пресцентъра на  Община Бургас . В грандиозната церемония, която ще започне в 20.30 часа на сцената на Летния театър, ще вземат участие още гайдарските състави „100 каба гайди\" и „Дельо Хайдутин\", със специалното участие на гайдаря на Родопа планина Петър Янев. \r\nПреди официалното откриване на най-пъстрия и шарен фестивал в морския град, жителите и гостите му ще могат да се насладят на многообразието от култури, обичаи и традиции на всички състави-участници (Русия, Кипър, Словакия, Полша, Сърбия, Грузия и България), по време на цветното и атрактивно шествие, което ще стартира от 17.30 часа в понеделник от площад „Тройката\" и ще премине до площад „Атанас Сиреков\" (пред сградата на Община Бургас), през Богориди до Летния театър. \r\nОсвен в Летния театър, фолклорните групи ще зарадват гражданите с изпълнения на открити сцени, като за първа година те ще бъдат разположени изцяло в центъра на града - Археологическия музей, Компаса, сцена „Охлюва\" и пред Община Бургас. Програмата на фестивала ще започне в 17.30 часа дефиле на всички състави от пл. „Тройката“ през Община Бургас до Летния театър.", "date": "2019.08.21", "title": "Бургас: Най-големите имена на българския фолклор ще посетят града на 26 август за откриването на 47-ото издание на Международния фолклорен фестивал"}
{"url": "http://www.focus-news.net/news/2019/08/21/2691319/sofiya-55-godishen-mazh-e-zadarzhan-za-napadenie-s-darven-kol-na-zhitel-na-selo-vidrare.html", "text": "55-годишен мъж е задържан за нападение с дървен кол на жител на село Видраре. Това съобщи  ОДМВР - София . Сигналът е подаден от жител на софийското село Бистрица около 15.00 часа. Той съобщил за скандал между него и мъж от селото, който му е нанесъл удари с дървен кол по главата. Веднага след получаването на сигнала служители на РУ - Правец установили и задържали 55-годишния извършител. Пострадалият е откаран за медицински преглед и освободен за домашно лечение. Пълното изясняване на фактите и обстоятелствата по случая продължава.", "date": "2019.08.21", "title": "София: 55-годишен мъж е задържан за нападение с дървен кол на жител на село Видраре"}
{"url": "http://www.focus-news.net/news/2019/08/21/2691318/pleven-otkrit-e-punkt-za-razdavane-na-voda-do-obshtinata.html", "text": "Открит е пункт за раздаване на вода до Общината. Това съобщиха от  Пресцентъра на общината  . По разпореждане на кмета на Община Плевен Георг Спартански от днес отново ще бъде открит пункт за раздаване на безплатна минерална вода. Причината са високите летни температури и прогнозата за тяхното продължаване. Пунктът е пред сградата на местната администрация и ще бъде на разположение на преминаващите граждани от 12.00 до 17.00 часа", "date": "2019.08.21", "title": "Плевен: Открит е пункт за раздаване на вода до Общината"}
{"url": "http://www.focus-news.net/news/2019/08/21/2691321/burgas-gradat-otnovo-e-domakin-na-darzhavnoto-parvenstvo-v-nay-masoviya-vetrohoden-klas-optimist.html", "text": "За поредна година град Бургас и Яхт клуб „Черноморец“ са домакини на Държавното първенство в най-масовия ветроходен клас у нас – „Оптимист“. Това съобщиха от пресцентъра на  Община Бургас . Състезанието се провежда с изключителното съдействие на Община Бургас, Пристанище Бургас и Българска Федерация Ветроходство. Бургаският залив ще бъде изпълнен с бели платна в дните от 22 до 25 август. Състезателният маршрут е по утвърдения вече световен стандарт за клас „Оптимист“ – дистанция IODA. Гонките ще могат да се наблюдават от Моста и плажа. Очакват се състезатели от всички клубове в страната, развиващи детско ветроходство. В първия ден ще бъде проведено отборното съревнование. Съдийският екип е съставен от представители на всички ветроходни центрове у нас. Главен съдия е Никола Александров – РВСК София, жури на вода: Валентин Николов от РВСК Бургас, Пламен Георгиев – РВСК Варна и Владимир Геров – РВСК София. Домакините от Яхтклуб „Черноморец Бургас“ са подготвили приятни изненади за състезатели и зрители.", "date": "2019.08.21", "title": "Бургас: Градът отново е домакин на Държавното първенство в най-масовия ветроходен клас „Оптимист“"}
{"url": "http://www.focus-news.net/news/2019/08/21/2691323/ministarat-na-ikonomikata-shte-uprazhnyava-pravata-na-darzhavata-kato-ednolichen-sobstvenik-na-kapitala-na-tsentar-za-otdih-kiten-ead.html", "text": "Министерският съвет прие Разпореждане за промяна на органа, който да упражнява правата на държавата като едноличен собственик на капитала на „Център за отдих – КИТЕН“ ЕАД, гр. Китен, от министъра на здравеопазването на министъра на икономиката. Това съобщиха от  Правителствената информационна служба . \r\nПредметът на дейност на „Център за отдих – КИТЕН“ ЕАД, гр. Китен, е осъществяване на хотелиерски услуги с цел отдих и здравен туризъм, ресторантьорски услуги, оздравителни и рехабилитационни процедури, туристически услуги и всякаква друга дейност, незабранена от закона. \r\nМинистерство на икономиката осъществява политики по привличане на инвестиции и бизнес развитие. С предложената промяна се цели привличане на инвеститори чрез използване на опита, натрупан от Министерство на икономиката в тази област.", "date": "2019.08.21", "title": "Министърът на икономиката ще упражнява правата на държавата като едноличен собственик на капитала на „Център за отдих – Китен“ ЕАД"}
{"url": "http://www.focus-news.net/news/2019/08/21/2691308/reuters-gartsiya-obyavi-che-nyama-da-pomogne-na-iranskiya-tanker-da-stigne-do-siriya.html", "text": "Гърция няма да подпомогне пътя на иранския танкер, който плава през Средиземно море, за да достави петрол в Сирия, заяви заместник-външният министър на страната Милтиад Варвициотис в сряда, цитиран от  Reuters . \r\n„Искаме да изпратим послание, че нямаме намерение да подпомагаме курса на този кораб към Сирия“, заяви той пред местната телевизия ANT1. \r\n \r\nПревод и редакция:", "date": "2019.08.21", "title": "Reuters: Гърция обяви, че няма да помогне на иранския танкер да стигне до Сирия"}
{"url": "http://www.focus-news.net/news/2019/08/21/2691325/po-reshenie-na-pravitelstvoto-se-otchuzhdavat-imoti-i-chasti-ot-imoti.html", "text": "По решение на правителството се отчуждават имоти и части от имоти - частна собственост, за изграждане на малко над 17 километра от автомагистрала „Хемус“, включително пътен възел „Плевен“. Това съобщиха от  Правителствената информационна служба . Имотите се намират в землищата на селата Каленик в община Угърчин, Лисец, Баховица и Славяни в община Ловеч, както и Николаево и Бохот в община Плевен. Средствата за обезщетяване на собствениците са за сметка на Агенция „Пътна инфраструктура“. Решението може да се обжалва пред административния съд по местонахождението на имотите в 14-дневен срок от съобщаването му на заинтересованите лица по реда на Административнопроцесуалния кодекс. \r\nПравителството реши също така да се учреди безвъзмездно право на строеж върху два имота, част от морското дъно в границите на вътрешните морски води на България в Черно море, в полза на община Бургас. По този начин ще се направи разширение на съществуващия пристан за кораби за сезонен превоз на пътници на остров Света Анастасия, ще се изгради убежище за малки плавателни съдове в акваторията на острова, както и защита на брега от вълните. Това ще повиши безопасността и продължителността на периода от годината за туристически посещения на остров Света Анастасия. Правото на строеж е учредено в съответствие с одобрения от министъра на регионалното развитие и благоустройството специализиран подробен устройствен план.  \r\nС друго решение на Министерския съвет Комисията за противодействие на корупцията и за отнемане на незаконно придобитото имущество получава управлението върху държавен имот в град Добрич. Той е с площ 18,52 кв. м. и представлява помещение в сграда на ул. „Независимост“ № 5 в града. Помещението ще се ползва от бюрото на комисията в Добрич, което е към Териториална дирекция - Варна. До момента имотът е управляван от областния управител на област Добрич, но е с отпаднала необходимост за него.", "date": "2019.08.21", "title": "По решение на правителството се отчуждават имоти и части от имоти"}
{"url": "http://www.focus-news.net/news/2019/08/21/2691324/burgas-v-grada-shte-se-provedat-11-ite-letni-praznitsi-na-izpyatata-poeziya-soleni-vetrove.html", "text": "На 22, 23 и 24 август в Бургас ще се проведе 11-ите Летни празници на изпятата поезия „Солени ветрове“. Това съобщиха от пресцентъра на  Община Бургас . Това е най-големият международен фестивал на поетите с китара (бардове или още Singer-songwriters) в България. \r\nНа 22 август от 19.00 часа на сцена „БулевАрт“ ще се проведе концерт „Младите ветрове“ на автори или интерпретатори на песни (до 30-годишни). Ще се проведе и „Кръгът на барда“ – концерт на бардове от едноименния клуб за авторска песен - Бургас и приятели. \r\nНа 23 август от 17.30 часа на Открита сцена „Охлюва“ ще се проведе „Песента на барда“ - представителен концерт с авторски песни (I част), както и „Кучешката вахта“- концерт с хумористични и сатирични песни, пародии и скечове. \r\nНа 24 август от 19.00 часа на Открита сцена „Охлюва“ ще се състои „Песента на барда“ – представителен концерт с авторски песни (II част). Ще се проведе и „Срещу вятъра“ - конкурс за нова песен, изразяваща активна гражданска позиция, както и „Бардовете по света“ – популярни песни на български и чуждестранни бардове. Входът е свободен.  \r\nОрганизатор на фестивала е Сдружение „Солени ветрове“ със съдействието на Община Бургас.", "date": "2019.08.21", "title": "Бургас: В града ще се проведат 11-ите Летни празници на изпятата поезия „Солени ветрове“"}
{"url": "http://www.focus-news.net/news/2019/08/21/2691327/balgariya-predostavya-148-395-lv-pomosht-na-sarbiya-cherna-gora-armeniya-i-gruziya.html", "text": "България предоставя 148 395 лв. безвъзмездна помощ на страни от Западните Балкани и Източното партньорство за финансиране на проекти за развитие на образованието, социалната интеграция и гражданското общество. Това съобщиха от  Правителствената информационна служба .  \r\nПравителството прие решение Министерството на външните работи да сключи споразумения за предоставяне на безвъзмездна финансова помощ за изпълнението на проектите със страните-партньори. \r\nОдобрени са общо 3 проекта, които ще се осъществят в Република Сърбия, Черна гора, Република Армения и Грузия. Средствата за финансиране на проектите са от бюджета на Министерството на външните работи за 2019 г., предназначени за официална помощ за развитие и хуманитарна помощ. \r\nПроектът „Младите хора в съвременното общество“ цели да създаде устойчиви механизми за съхранение, развитие и инвестиране в младежта като социален капитал, което е обществено значим въпрос за Република Сърбия и е на стойност 15 000 лв.  \r\nРегионалният проект, обхващащ Армения и Грузия, свързан със защитата на правата на децата, цели създаването на качествени детски грижи в страните- реципиенти, като неговата стойност е 43 623 лв. \r\nЗа първи път България ще реализира проект по Официална помощ за развитие (ОПР) в Черна гора, който е свързан с опазването на околната среда и е на стойност 89 772 лв.  \r\nИзборът на проектите е извършен заедно със страните - бенефициенти и е в съответствие със задачите на българската външна политика, сред които са укрепване на европейската перспектива на държавите от Западните Балкани и стимулиране на социално-икономическото развитие на страните-партньори.", "date": "2019.08.21", "title": "България предоставя 148 395 лв. помощ на Сърбия, Черна гора, Армения и Грузия"}
{"url": "http://www.focus-news.net/news/2019/08/21/2691328/pernik-s-atraktivni-i-tsvetni-igri-shte-badat-posreshtnati-malkite-vazpitanitsi-na-dg-valentina-tereshkova-v-grad-batanovtsi.html", "text": "С атрактивни и цветни игри ще бъдат посрещнати наесен малките възпитаници на ДГ „Валентина Терешкова“ в град Батановци. Това съобщиха от  Община Перник . Красивият и просторен двор на детското заведение е изрисуван с пъстри рисунки за забавление, разположени са интересни уреди за игра, както и градинки с красиви цветя за настроение. Новите придобивки бяха разгледани от зам.-кмета Севделина Ковачева, която поздрави директора Ани Паласкова за прекрасната инициатива и разговаря с нея за готовността и подготовката за новата учебна година. Въпреки че е лято дворът на градината беше изпълнен с детски глъч, защото повече родители са на работа и децата продължават да бъдат обгрижвани. През годината детското заведение се посещава от 103-ма малчугани на възраст от 1 до 6 години, разделени в 5 групи. В момента ръководството на градината кандидатства по Националната програма за информационни технологии към МОН за интерактивна дъска и изказа специални благодарности за подкрепата на Община Перник. \"Със съдействието на Общината бяха закупени климатици, въпреки че сградата се отоплява на локално парно, понякога имахме необходимост при по-студените зимни дни\", сподели Паласкова. В детското заведение работят 8 учители и две медицински сестри. Малките и талантливи момичета и момчета от ДГ „Валентина Терешкова“ радват жителите на града със забавни и весели програми и концерти за всички празници през годината.", "date": "2019.08.21", "title": "Перник: С атрактивни и цветни игри ще бъдат посрещнати малките възпитаници на ДГ „Валентина Терешкова“ в град Батановци"}
{"url": "http://www.focus-news.net/news/2019/08/21/2691329/odobreno-e-predostavyaneto-na-dobrovolna-tseleva-vnoska-na-balgariya-kam-unitsef-gruziya-v-razmer-na-73-000-shtatski-dolara.html", "text": "Правителството одобри днес проект за предоставяне на доброволна целева вноска в размер на 73 000 щатски долара за проект „Включване на най-уязвимите деца и подрастващи извън училище в достъпа до качествено образование в Грузия“. Това съобщиха от  Правителствената информационна служба . \r\nСпоразумението е между Министерството на външните работи на Република България и УНИЦЕФ-Грузия. Средствата за проекта ще бъдат осигурени от бюджета на МВнР, предназначен за официална помощ за развитие и хуманитарна помощ. \r\nПрограмата „втори шанс за образование“, ще се приложи в 15 училища и шест дневни центъра за деца. Споразумението следва заложените приоритети в приетата от Министерски съвет Средносрочна програма за помощ за развитие и хуманитарна помощ за периода 2016 – 2019 г.  \r\nИзпълнението на проекта ще допринесе и за подкрепа на общите усилия за осъществяване на политиката на ЕС на сътрудничество за развитие, както и изпълнението на Програма на ООН за устойчиво развитие до 2030 г.", "date": "2019.08.21", "title": "Одобрено е предоставянето на доброволна целева вноска на България към УНИЦЕФ-Грузия в размер на 73 000 щатски долара"}
{"url": "http://www.focus-news.net/news/2019/08/21/2691320/greek-reporter-kipar-provede-savmestni-ucheniya-po-tarsene-i-spasyavane-s-frantsiya-v-iztochnoto-sredizemnomorie.html", "text": "В понеделник край бреговете на острова на Афродита са се провели съвместни учения по търсене и спасяване, предава базираният в САЩ портал  Greek Reporter , като уточнява, че в тях са участвали военнослужещи от Кипър и Франция. \r\nФренският ескадрен миноносец FS Auvergne и въздушните активи на борда му, заедно с 460-та ескадрила на въздушното командване са участвали в маневрите, в които са се включили и високоскоростните патрулни лодки на военноморския флот на Република Кипър „Амохостос“ и „Онисилос“. \r\nАвиационното учение се проведе под оперативния контрол и координация на Съвместния спасителен координационен център в Ларнака, в тясно сътрудничество с френския флот. \r\nТези маневри за търсене и спасяване идват само един месец след много успешното съвместно военно учение от Кипър и Франция, наречено „PASSEX CYP / FRA-05/2019“, което също се проведе в същия регион, припомня медията. \r\n \r\nПревод и редакция:", "date": "2019.08.21", "title": "Greek Reporter: Кипър проведе съвместни учения по търсене и спасяване с Франция в Източното Средиземноморие"}
{"url": "http://www.focus-news.net/news/2019/08/21/2691322/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването „Симитли – минало, настояще и бъдеще“ по  Радио „Фокус“ – Пирин  и тази сряда продължаваме поредица от издания, които ще посветим на 50-ата годишнина от обявяването на Симитли за град. В предаването днес ще си говорим за миналото на града, за настоящето, но и за бъдещето. Ще ви срещнем с представители на различни институции, както и с видни личности, допринесли за развитието на Симитли. Предаването днес ще започнем с тема, свързана с актуален проблем, който вълнува цялата страна - африканската чума по свинете, която вече достигна и област Благоевград. Първият случай в областта бе регистриран в Кресна, която се намира малко над 20 км от Симитли. Каква е актуалната епизоотична обстановка и какви мерки се предприемат от страна на Общината, за да не се стига до разпространяване на заболяването и в нейните територии ще чуете само на нашите честоти.  \r\nВеднага след това ще представим на вашето внимание програмата, която Община Симитли подготвя за 29 август, когато ще бъде голямото честване, посветено на 50-ата годишнина от обявяването на Симитли за град. Заедно ще си припомним и още от личностите, които са обявени за почетни граждани на Общината. В края на изданието няма да пропуснем и традиционния обзор на всичко по-важно, което се случи в община Симитли през изминалите дни. \r\nТелефоните в студиото са 0885 303 373 и 073/ 88-55-81, имейлът ни е pirin@focus-news.net. Слушайте предаването „Симитли – минало, настояще и бъдеще“ на честотите на Радио „Фокус“ – Пирин. Поради технически причини тази седмица изданието на предаването ще звучи в ефира ни от 14.00 до 15.00 часа.", "date": "2019.08.21", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/08/21/2691331/bez-voda-zaradi-avarii-sa-zhitelite-na-selo-ognyanovo-i-na-ulitsa-pavel-bobekov-v-pazardzhik.html", "text": "Поради авария на уличен водопровод е нарушено водоподаването в Пазарджик, на улица „Павел Бобеков“, съобщиха от  ВиК-услуги . Отново авария на уличен водопровод е причина и за нарушено водоподаване в село Огняново. Екипи на дружеството работят за отстраняването на възникналите проблеми. Очакваният час за възстановяване на нормалното водоподаване и 16.00 часа.", "date": "2019.08.21", "title": "Без вода заради аварии са жителите на село Огняново и на улица „Павел Бобеков“ в Пазарджик"}
{"url": "http://www.focus-news.net/news/2019/08/21/2691330/tass-ministerstvoto-na-otbranata-shte-predprieme-merki-zaradi-napregnatata-obstanovka-po-zapadnata-granitsa-na-rusiya.html", "text": "Руското военно ведомство ще предприеме редица мерки във връзка с напрегнатата обстановка на западното стратегическо направление. Това съобщи в сряда министърът на отбраната Сергей Шойгу, докато откриваше заседанието на колегията на Министерството на отбраната, предава  ТАСС . \r\n„Ситуацията се характеризира със засилване на военното присъствие на НАТО в Източна Европа, разполагане на системи за противоракетна отбрана на САЩ в Полша и Румъния, разширяване на военното сътрудничество на Алианса с Финландия и Швейцария“, отбеляза министърът. „За неутрализацията на възникващите заплахи ще реализираме комплекс от мерки“. \r\nШойгу съобщи, че на заседанието на колегията ще се обсъжда изпълнението на плановете за дейността на Западния и Източния военни окръзи (ЗВО и ИВО) за 2019-2025 години за реализацията на майските укази на президента на Русия от 2012 и 2018, както и неговите поръчения след края на съвещанието в Сочи. \r\n \r\n Източното стратегическо направление \r\n \r\nВоеннополитическата обстановка на източното стратегическо направление продължава да се усложнява, отбеляза Шойгу. \r\n„Действията на САЩ и техните съюзници целят разширяване на тяхното влияние в Азиатско-Тихоокеанския регион и отслабване на позициите на Русия и Китай в Югоизточна Азия“, обясни той. \r\nЗа да се реагира адекватно на съществуващите и потенциалните предизвикателства в Източния военен окръг през тази година ще бъдат проведени 62 организационни мероприятия. „Най-важните от тях са формиране на управление на смесената авиационна дивизия и зенитно-ракетната бригада“, отбеляза Шойгу. \r\nЩо се касае до другите мерки за засилване на войсковите групировки в Източна Русия, той припомни, че през март е спусната на вода голямата подводница „Петропавловск-Камчатский“, която след завършването на ходовите и швартовите изпитания през ноември тази година ще влезе в състава на Тихоокеанския флот. До края на годината ИВО ще получи 1713 единици военна техника. В резултат делът на съвременната техника в неговите войски ще бъде 53%. \r\n \r\n Учения и борба със стихиите \r\n \r\nШойгу съобщи, че в течение на годината се планира да бъдат проведени повече от 120 двустранни, командно-щабни и междувидови учения. Министърът напомни, че през април-май в Южнокитайско море са се провели руско-китайските учения „Морско взаимодействие-201“\", в които са участвали 10 бойни кораба и три хиляди военнослужещи. „В момента се води активна подготовка за двустранни командно-щабни учения на сахалинското и приморското оперативни направления. \r\nШойгу констатира, че наред с бойната подготовка, войските от окръга участват в ликвидацията на последствията от извънредни ситуации. Той припомни, че в началото на годината успешно е ликвидирано затлачване на река Бурея. През февруари са унищожени огнища на биологическо заразяване в Приморски и Хабаровски край. През юли-август окръгът е участвал в отстраняване на последствията от наводненията в Амурска и Иркутска области. Освен това безпилотната авиация осъществява ежечасов мониторинг на районите на горските пожари. \r\nМинистърът на отбраната също представи в сряда нов член на колегиума на военното ведомство - неговия заместник Юнус-Бек Евкуров. \r\nЕвкуров, който преди това заемаше поста на ръководител на Ингушетия, беше назначен за заместник-министър на отбраната на Русия през юли. На новата си длъжност отговаря за бойната подготовка на въоръжените сили на Руската Федерация. \r\n \r\n Западен военен окръг \r\n \r\n РИА Новости , от своя страна, предава, че до края на годината в Западния военен окръг (ЗВО) ще се проведат повече от 20 учения, в които ще участват войските от противовъздушната отбрана (ПВО), материално-техническото осигуряване, както и бреговите подразделения. \r\nОсвен това ЗВО ще получи повече от 1300 единици нова и модернизирана военна техника. Ще продължи и комплектоването на войските на контрактниците: през тази година вече са взети девет хиляди души. \r\nВ момента основните усилия на командването на окръга, по думите на Шойгу, са съсредоточени върху подготовката на руско-белоруските учения „Щит Союза-2019“, които ще се проведат от 13 до 19 септември и ще завършат двугодишния цикъл на съвместна подготовка. \r\nНа тях се планира да бъдат задействани до 12 хиляди военни и 950 единици бойна техника. Министърът подчерта, че мероприятията са с „изключително отбранителен“ характер. \r\nСъщо така е започната подготовка за три учения на ОДКБ – „Взаимодействие“, „Ешелон“ и „Поиск“. В тях ще участват военни от Русия, Армения, Беларус, Казахстан, Киргизстан и Таджикистан. \r\n \r\nПревод и редакция:", "date": "2019.08.21", "title": "ТАСС: Министерството на отбраната ще предприеме мерки заради напрегнатата обстановка по западната граница на Русия"}
{"url": "http://www.focus-news.net/news/2019/08/21/2691326/dots-radka-savova-endokrinolog-tip-1-avtoimunen-diabet-ne-mozhe-da-bade-predotvraten.html", "text": "Тип 1 автоимунен диабет не може да бъде предотвратен. Това каза ендокринологът доц. Радка Савова в интервю за  Агенция „Фокус“  за диабета. „Дори когато ние в някакви по-ранни етапи сме установили, че детето вече има антитела към бета клетките на панкреаса, ние само следим тези деца, за да знаем кога да се намесим с инсулин, но ние не можем да предотвратим това заболяване“, каза доц. Радка Савова. По думите й терапията с инсулин е животоподдържащо лечение, но то не е лекуване на диабета. Тя добави, че този диабет е различен от диабет тип 2, който не е автоимунен. „Диабет тип 2 диабет не е автоимунно заболяване – до там води затлъстяването, обездвижването и инсулиновата резистенция. Този диабет при възрастните, който вече е до 10% от населението, и все по-често засяга и деца със затлъстяване, този диабет е предотвратим“, категорична бе тя.  \r\nНадежда ИВАНОВА \r\n Пълния текст на интервюто четете по-късно в „Мнение”", "date": "2019.08.21", "title": "Доц. Радка Савова, ендокринолог: Тип 1 автоимунен диабет не може да бъде предотвратен"}
{"url": "http://www.focus-news.net/news/2019/08/21/2691334/balgariya-i-cherna-gora-shte-si-satrudnichat-v-oblastta-na-zdraveopazvaneto-i-meditsinskata-nauka.html", "text": "Правителството одобри проект на Меморандум за разбирателство между Министерство на здравеопазването на Република България и Министерство на здравеопазването на Черна гора за сътрудничество в областта на здравеопазването и медицинската наука и упълномощи министъра на здравеопазването да проведе преговорите и да подпише Меморандума. Това съобщиха от  Правителствената информационна служба . \r\nС документа се предвижда да се договорят целите, очакваните резултати и мерките за постигането им в конкретните области на сътрудничество между двете министерства за период от пет години. Предвижда се прякото сътрудничество да обхване области като: подготовка и повишаване на квалификацията на медицинските специалисти; промоция на здравето и превенция на болестите; епидемиологичен контрол на заразните и хроничните незаразни болести; лекарствените продукти, биологичните лекарствени продукти и медицинските изделия; електронното здравеопазване; други области, представляващи взаимен интерес и договорени между страните.  \r\nС подписването на Меморандума за разбирателство се очаква да се насърчи прякото сътрудничество между български и черногорски лечебни заведения, научни институти, учебни заведения в сферата на медицинската наука, обмен на добри практики и възможности за повишаване на квалификацията на медицински специалисти.", "date": "2019.08.21", "title": "България и Черна гора ще си сътрудничат в областта на здравеопазването и медицинската наука"}
{"url": "http://www.focus-news.net/news/2019/08/21/2691283/plovdiv-tri-sela-ot-oblastta-sa-s-narusheno-vodopodavane-zaradi-avarii.html", "text": "Жителите на три села от областта са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са абонатите от населените места Червен, Брестник и Дълбок извор. \r\nС нарушено водоподаване днес са също абонатите в кв. „Лозница“ и в района на ул. „Борис Сарафов“ в град Асеновград, също абонатите в района на улица „Дъбенско шосе“ в град Карлово и при местността „Паниците“ в Калофер. Екипите на водоснабдителното дружество отстраняват аварии също в района на ул. „Филипово“ в град Пловдив. \r\nТони МИХАЙЛОВ", "date": "2019.08.21", "title": "Пловдив: Три села от областта са с нарушено водоподаване заради аварии"}
{"url": "http://www.focus-news.net/news/2019/08/21/2691333/atanaska-yaneva-byuro-po-truda-burgas-obshtiyat-broy-na-registriranite-bezrabotni-v-byuroto-po-truda-kam-31-yuli-e-2685.html", "text": "Общият брой на регистрираните безработни в ДБТ – Бургас към 31 юли е 2685. Това каза пред журналисти Атанаска Янева, гл. експерт отдел ПУ в ДБТ - Бургас, предаде репортер на  Радио „Фокус“ – Бургас . Според Янева в община Бургас са 2080 души, община Средец – 494, община Камено – 111. Спрямо предходния месец в Бургас са с 52 души повече. В община Средец са с 6 човека повече, а в община Камено са с 6 човека по-малко. „Равнището на безработицата в района на ДБТ - Бургас към 31 юли е 2.33%, като за община Бургас е 1.95%, за община Средец е 9.69%, а за община Камено – 2.95″, каза още Янева. По думите ѝ входящият поток през месеца е от 678 безработни лица, като това е с 191 са повече сравнение с предходния месец, а 628 са новорегистрираните и 50 са с възстановена регистрация.  \r\n„В община Бургас са регистрирани 545 човека, в община Средец – 74 души, а в Камено са само 9 човека. С възстановена регистрация в Бургас има 48-ма души, в Средец – 8 лица, а в Камено няма лица с възстановена регистрация“, заяви Янева и добави, че изходящият поток е 626 души, което е с 254 по-малко спрямо месец юни. По думите ѝ това се дължи на по-малко започналите работа през месеца, тъй като сезонът е активен и повече хора са започнали през миналите месеци. Непотвърдилите регистрацията си са 207 души, 224 са отпаднали от регистъра на ДБТ, а 113 са отпаднали по други причини.  \r\n„Заявените свободни работни места на първичния трудов пазар в Дирекция „Бюро по труда“ – Бургас за месец юли са 376, 73-ма човека са професионално ориентирани и консултирани, а 121 лица са участвали в групови мероприятия за професионално ориентиране, информиране и активно поведение на пазара на труда.  \r\nВ програми за обучение и заетост са работили 130 лица, като нововключените са 33, от тях 16 жени са включени в обучение. Изразходените средства по активна политика са 114 899 лева“, уточни Янева и посочи, че по насърчителните мерки за заетост през месец юли са работили 24 лица, от тях 19 са били в субсидирана заетост, а изразходваните средства са 10 002 лева. Тя допълни, че по схеми за обучение и заетост от Оперативна програма „Развитие на човешките ресурси“ през месец юли са работили 147 лица, от които 5 лица с допълните споразумение за стимули, нововключените са 5 лица. Програмата „Родители в заетост“, т.нар. детегледачки към 31 юли в Бургас са работили 98 лица.  \r\n„Към 1 април стартира вторият етап на проект „Ваучери за заети лица“, в Дирекция „Бюро по труда\" - Бургас има подадени 66 заявления, от които 58 са одобрени. Издадени са 14 ваучера, стартирали са 3 курса с 8 обучаеми лица. Едното лице е завършило обучението“, уточни Янева. \r\nДеница ДИМИТРОВА", "date": "2019.08.21", "title": "Атанаска Янева, Бюро по труда – Бургас: Общият брой на регистрираните безработни в Бюрото по труда към 31 юли е 2685"}
{"url": "http://www.focus-news.net/news/2019/08/21/2691335/veliko-tarnovo-430-sa-svobodnite-mesta-za-badeshtite-osmoklasnitsi-v-oblastta-sled-kraya-na-treto-klasirane.html", "text": "430 са свободните места за бъдещите осмокласници във Великотърновска област след края на трето класиране. Това обобщават за  Радио „Фокус“ – Велико Търново  от Регионалното управление на образованието. Най-много вакантни позиции има в Професионалната гимназия в Стражица, като в паралелка „Специдия, транспортна и складова логистика“ има 20 места. Още 19 ученика може да приеме СУ „Владимир Комаров“ в специалност „Автоматизация на непрекъснати производства”. 17 са свободните места и в паралелката по журналистика в Хуманитарна гимназия „Св. св. Кирил и Методий“ в старата столица. Още 16 момчета и момичета могат да се запишат в паралелката „Автотранспортна техника“ в Професионалната гимназия „Васил Левски“ в Горна Оряховица. Толкова са свободните места за полиграфи в Професионалната гимназия „Проф. д-р Асен Златаров“ в железничарския град, в същото училище има още 15 места за „Трайни насаждения“. Пълният списък с незаетите позиции можете да откриете на сайта на РУО. От там уточниха, че от тук нататък няма да бъдат закривани специалности, тъй като голяма част от свободните места са в т. нар. защитени паралелки. \r\n \r\nСрокът за попълването им е до 10 септември. Заявленията се адресират до директорите на съответните училища. \r\n \r\nЛуиза ТРАНЧЕВА", "date": "2019.08.21", "title": "Велико Търново: 430 са свободните места за бъдещите осмокласници в областта след края на трето класиране"}
{"url": "http://www.focus-news.net/news/2019/08/21/2691332/pravitelstvoto-odobri-proektozakon-za-promeni-v-zakona-za-bezopasno-izpolzvane-na-yadrenata-energiya.html", "text": "Правителството одобри проект на Закон за изменение и допълнение на Закона за безопасно използване на ядрената енергия (ЗИД на ЗБИЯЕ). Това съобщиха от  Правителствената информационна служба . \r\nСъс законопроекта се изпълняват мерки за трансформация на модела на административно обслужване по Решение № 704 на Министерския съвет от 5 октомври 2018 г. \r\nВъвежда се срок за отстраняване на нередовности по предоставени в Агенцията за ядрено регулиране (АЯР) заявления и документи за издаване на лицензни и разрешения за дейности по ЗБИЯЕ, като по този начин се постига привеждане на услугите за бизнеса в съответствие със Закона за ограничаване на административното регулиране и административния контрол върху стопанската дейност.  \r\nНаправено е прецизиране на ЗБИЯЕ с цел опростяване на процедурите, като се отменя глава шеста „Зони с особен статут“, а разпоредбите се поставят на систематичното им място в глава осма „Аварийно планиране и аварийна готовност“. \r\nПрецизирани са и текстовете на ЗБИЯЕ по отношение на контрола на съоръженията с повишена опасност, които имат значение за ядрената безопасност и се предлага техническият им надзор на територията на ядрена централа да се осъществява от специализиран орган, пряко подчинен на ръководителя на експлоатиращата организация и под методическото ръководство на председателя на АЯР. \r\nРешението на Министерския съвет за одобряване на Закон за изменение и допълнение на Закона за безопасно използване на ядрената енергия не води до въздействие върху държавния бюджет.", "date": "2019.08.21", "title": "Правителството одобри проектозакон за промени в Закона за безопасно използване на ядрената енергия"}
{"url": "http://www.focus-news.net/news/2019/08/21/2691337/sofiya-s-opasnost-za-zhivota-e-postradaliyat-pri-katastrofata-v-rayona-na-selo-novachene-pri-koyato-zagina-edin-chovek.html", "text": "С опасност за живота е пострадалият при катастрофата в района на село Новачене, при която загина един човек. Това съобщиха от  ОДМВР - София . Сигналът за инцидента е подаден на 20 август около 10.25 часа. Съобщено е за тежко пътнотранспортно произшествие на главен път Е-79 в района на с. Новачене. При извършения оглед на местопроизшествието е установено, че са катастрофирали товарен автомобил „Волво“ и лек автомобил „Форд Рейнджър“, в резултат на което е починал пътникът от лекия автомобил. Водачът на автомобила е транспортиран в болнично заведение с множество травми и наранявания и с опасност за живота. Водачът на камиона е задържан за срок до 24 часа. Резултатите от направените му тестове за употреба на алкохол и наркотични или упойващи вещества са отрицателни. По случая е образувано досъдебно производство.", "date": "2019.08.21", "title": "София: С опасност за живота е пострадалият при катастрофата в района на село Новачене, при която загина един човек"}
{"url": "http://www.focus-news.net/news/2019/08/21/2691336/balgariya-shte-podkrepi-predlozheniyata-na-vsemirniya-poshtenski-sayuz-za-reformirane-na-sistemata-za-razplashtaniya-mezhdu-operatorite.html", "text": "България ще подкрепи промени в системата за разплащания за малки пакети от електронна търговия между операторите на универсална пощенска услуга. Това съобщиха от  Правителствената информационна служба . Предложенията ще бъдат обсъдени на извънреден конгрес на Всемирния пощенски съюз на 24 и 25 септември в Женева. Правителството одобри позицията и състава на българската делегацията на форума. \r\nПредлаганите промени са мотивирани с необходимостта пощенските оператори да отговорят на новите процеси, свързани с ръста на електронната търговия и изработването на по-благоприятни ценови условия за доставянето на малките пакети.", "date": "2019.08.21", "title": "България ще подкрепи предложенията на Всемирния пощенски съюз за реформиране на системата за разплащания между операторите"}
{"url": "http://www.focus-news.net/news/2019/08/21/2691339/sport-meyuedar-vzel-22-miliona-dolara-za-falshivi-novini.html", "text": "Флойд Мейуедър вече е приключил с бокса, но това не му пречи да припечелва по някой долар покрай ринга. Богаташчето отхвърли всякаква възможност за реванш с дългогодишния си съперник в полусредна категория Мани Пакиао, въпреки че наскоро сам обяви, че води преговори с филипинеца. Оказа се, че Флойд умишлено е пуснал сам фалшивата новина. \r\n\"Наистина имаше видео, на което говоря за реванш с Пакиао. Платиха ми 2,2 милиона долара, за да го направя. Истината е, че такъв мач няма да се състои никога - обяви Мейуедър във видеоопровержение, на което по традиция показа и сумата. - Вижте пачките вляво от мен. Кой сега е по-умен? Правя милиони, като говоря глупости по 10 секунди. Видеото е старо, снимано е в Саудитска Арабия преди 8 месеца. Искаха да кажа, че ще се бия там, и да спомена Пакиао. \r\nПоследната поява на Мейуедър на боксовия ринг беше в края на миналата година, когато в демонстративен мач нокаутира Теншин Насукава, японски ММА боец, който му отстъпваше с над 10 кг. За появата си в Страната на изгряващото слънце Богаташчето получи 9 милиона долара.", "date": "2019.08.21", "title": "Спорт: Мейуедър взел 2,2 милиона долара за фалшиви новини"}
{"url": "http://www.focus-news.net/news/2019/08/21/2691340/afp-kitay-zaplashi-sas-sanktsii-lockheed-martin-zaradi-dostavkata-na-iztrebiteli-v-tayvan.html", "text": "Китай в сряда разкритикува остро планираната продажба на изтребители F-16 от САЩ на Тайван и заплаши да наложи санкции на американските фирми, които участват в сделката, предава  AFP . \r\n„Китай ще предприеме всички необходими мерки, за да защити интересите си, включително като наложи санкции на американските компании, които участват в продажбата на оръжие на Тайван“, заяви говорителят на Министерството на външните работи на Китай Ген Шуан. \r\nВъв вторник Държавният департамент на САЩ одобри продажбата на 66 изтребителя F-16C / D Block 70, построени от Lockheed Martin, в сделка за 8 милиарда долара, на Тайван, който Китай смята за част от своята територия. \r\n \r\nПревод и редакция:", "date": "2019.08.21", "title": "AFP: Китай заплаши със санкции Lockheed Martin заради доставката на изтребители в Тайван"}
{"url": "http://www.focus-news.net/news/2019/08/21/2691343/pregled-na-mezhdunarodnite-novini-do-13-chasa-agentsiya-fokus.html", "text": "Китай в сряда разкритикува остро планираната продажба на изтребители F-16 от САЩ на Тайван и заплаши да наложи санкции на американските фирми, които участват в сделката, предава  AFP . \r\n„Китай ще предприеме всички необходими мерки, за да защити интересите си, включително като наложи санкции на американските компании, които участват в продажбата на оръжие на Тайван“, заяви говорителят на Министерството на външните работи на Китай Ген Шуан. \r\nВъв вторник Държавният департамент на САЩ одобри продажбата на 66 изтребителя F-16C / D Block 70, построени от Lockheed Martin, в сделка за 8 милиарда долара, на Тайван, който Китай смята за част от своята територия. \r\n*** \r\n  Руското военно ведомство ще предприеме редица мерки във връзка с напрегнатата обстановка на западното стратегическо направление. Това съобщи в сряда министърът на отбраната Сергей Шойгу, докато откриваше заседанието на колегията на Министерството на отбраната, предава  ТАСС . \r\n„Ситуацията се характеризира със засилване на военното присъствие на НАТО в Източна Европа, разполагане на системи за противоракетна отбрана на САЩ в Полша и Румъния, разширяване на военното сътрудничество на Алианса с Финландия и Швейцария“, отбеляза министърът. „За неутрализацията на възникващите заплахи ще реализираме комплекс от мерки“. \r\nШойгу съобщи, че на заседанието на колегията ще се обсъжда изпълнението на плановете за дейността на Западния и Източния военни окръзи (ЗВО и ИВО) за 2019-2025 години за реализацията на майските укази на президента на Русия от 2012 и 2018, както и неговите поръчения след края на съвещанието в Сочи. \r\n \r\n Източното стратегическо направление \r\n \r\nВоеннополитическата обстановка на източното стратегическо направление продължава да се усложнява, отбеляза Шойгу. \r\n„Действията на САЩ и техните съюзници целят разширяване на тяхното влияние в Азиатско-Тихоокеанския регион и отслабване на позициите на Русия и Китай в Югоизточна Азия“, обясни той. \r\nЗа да се реагира адекватно на съществуващите и потенциалните предизвикателства в Източния военен окръг през тази година ще бъдат проведени 62 организационни мероприятия. „Най-важните от тях са формиране на управление на смесената авиационна дивизия и зенитно-ракетната бригада“, отбеляза Шойгу. \r\nЩо се касае до другите мерки за засилване на войсковите групировки в Източна Русия, той припомни, че през март е спусната на вода голямата подводница „Петропавловск-Камчатский“, която след завършването на ходовите и швартовите изпитания през ноември тази година ще влезе в състава на Тихоокеанския флот. До края на годината ИВО ще получи 1713 единици военна техника. В резултат делът на съвременната техника в неговите войски ще бъде 53%. \r\n \r\n Учения и борба със стихиите \r\n \r\nШойгу съобщи, че в течение на годината се планира да бъдат проведени повече от 120 двустранни, командно-щабни и междувидови учения. Министърът напомни, че през април-май в Южнокитайско море са се провели руско-китайските учения „Морско взаимодействие-201“\", в които са участвали 10 бойни кораба и три хиляди военнослужещи. „В момента се води активна подготовка за двустранни командно-щабни учения на сахалинското и приморското оперативни направления. \r\nШойгу констатира, че наред с бойната подготовка, войските от окръга участват в ликвидацията на последствията от извънредни ситуации. Той припомни, че в началото на годината успешно е ликвидирано затлачване на река Бурея. През февруари са унищожени огнища на биологическо заразяване в Приморски и Хабаровски край. През юли-август окръгът е участвал в отстраняване на последствията от наводненията в Амурска и Иркутска области. Освен това безпилотната авиация осъществява ежечасов мониторинг на районите на горските пожари. \r\nМинистърът на отбраната също представи в сряда нов член на колегиума на военното ведомство - неговия заместник Юнус-Бек Евкуров. \r\nЕвкуров, който преди това заемаше поста на ръководител на Ингушетия, беше назначен за заместник-министър на отбраната на Русия през юли. На новата си длъжност отговаря за бойната подготовка на въоръжените сили на Руската Федерация. \r\n \r\n Западен военен окръг \r\n \r\n РИА Новости , от своя страна, предава, че до края на годината в Западния военен окръг (ЗВО) ще се проведат повече от 20 учения, в които ще участват войските от противовъздушната отбрана (ПВО), материално-техническото осигуряване, както и бреговите подразделения. \r\nОсвен това ЗВО ще получи повече от 1300 единици нова и модернизирана военна техника. Ще продължи и комплектоването на войските на контрактниците: през тази година вече са взети девет хиляди души. \r\nВ момента основните усилия на командването на окръга, по думите на Шойгу, са съсредоточени върху подготовката на руско-белоруските учения „Щит Союза-2019“, които ще се проведат от 13 до 19 септември и ще завършат двугодишния цикъл на съвместна подготовка. \r\nНа тях се планира да бъдат задействани до 12 хиляди военни и 950 единици бойна техника. Министърът подчерта, че мероприятията са с „изключително отбранителен“ характер. \r\nСъщо така е започната подготовка за три учения на ОДКБ – „Взаимодействие“, „Ешелон“ и „Поиск“. В тях ще участват военни от Русия, Армения, Беларус, Казахстан, Киргизстан и Таджикистан. \r\n*** \r\n  В понеделник край бреговете на острова на Афродита са се провели съвместни учения по търсене и спасяване, предава базираният в САЩ портал  Greek Reporter , като уточнява, че в тях са участвали военнослужещи от Кипър и Франция. \r\nФренският ескадрен миноносец FS Auvergne и въздушните активи на борда му, заедно с 460-та ескадрила на въздушното командване са участвали в маневрите, в които са се включили и високоскоростните патрулни лодки на военноморския флот на Република Кипър „Амохостос“ и „Онисилос“. \r\nАвиационното учение се проведе под оперативния контрол и координация на Съвместния спасителен координационен център в Ларнака, в тясно сътрудничество с френския флот. \r\nТези маневри за търсене и спасяване идват само един месец след много успешното съвместно военно учение от Кипър и Франция, наречено „PASSEX CYP / FRA-05/2019“, което също се проведе в същия регион, припомня медията. \r\n*** \r\n  Гърция няма да подпомогне пътя на иранския танкер, който плава през Средиземно море, за да достави петрол в Сирия, заяви заместник-външният министър на страната Милтиад Варвициотис в сряда, цитиран от  Reuters . \r\n„Искаме да изпратим послание, че нямаме намерение да подпомагаме курса на този кораб към Сирия“, заяви той пред местната телевизия ANT1. \r\n*** \r\n  Липсващият служител на британското консулство в Хонконг е задържан от китайските власти, потвърдиха от Пекин в сряда, предава  AFP . \r\n„Лицето, което споменахте, е поставен под стража за 15 дни като наказание“ от полицията в Шенжен за нарушаване на закона за обществена сигурност, заяви говорителят на Министерството на външните работи на Китай Ген Шуан. \r\n*** \r\n  Броят на нелегалните мигранти, които са пристигнали на гръцките острови в Егейско море от Турция през юли е бил 5608 души, най-много на месечна база за тази година досега, пише електронното издание на вестник  Kathimerini . \r\nТези 5608 бежанци са стигнали до Гърция на 208 лодки, а в същото време са задържани 19 трафиканти. \r\nОбщо пристигналите нелегални мигранти на егейските острови през тази година надхвърлят 20 хиляди. \r\nНовопристигналите добавят към и без това високото напрежение в приемните центрове в страната, които вече са населени далеч над капацитетите си, особено в Самос, където през миналата седмица са пристигнали близо 500 души. \r\nВ и около приемния център на острова живеят 4400 нелегални мигранти, а той може да приеме едва 700 души. \r\n*** \r\n  САЩ ще направят всичко необходимо, за да попречат на иранския танкер да достави петрол в Сирия, предупреди американският държавен секретар Майк Помпео, цитиран от  Reuters . \r\nТой предупреди Атина да не помага на иранския танкер и заплаши със санкции, ако това се случи. \r\n„Ясно дадохме да се разбере, че който се докосне до кораба, който му позволи да хвърли котва, рискува САЩ да въведат санкции срещу него“, заяви Помпео, като увери, че Вашингтон ще направи всичко възможно, за да попречат на танкера да стигне до Сирия. \r\n*** \r\n  САЩ и Румъния се обявяват против строителството на газопровода „Северен поток 2“, както и други проекти в енергийната сфера, които правят техните съюзници и партньори зависимо от руските енергоресурси. Това се казва в разпространено от Белия Дом съвместно заявление на президентите на тези две страни Доналд Тръмп и Клаус Йоханис след края на срещата им във Вашингтон, предава  ТАСС . \r\n„САЩ и Румъния признават, че енергийната сигурност е национална сигурност. Подчертаваме нашето несъгласие със „Северен поток 2“ и други проекти, които правят нашите съюзници и партньори зависими от руските енергоносители“, се казва в съобщението. \r\n„Запасите от природен газ в Румъния могат да подобрят благосъстоянието на нашите страни и да повишат енергийната сигурност в Европа“, посочват държавните глави. „САЩ и Румъния ще разгледат въпроса, как по най-добър начин да се подобри инвестиционният климат в Румъния, така че това да е изгодно и за двете страни“. \r\n„Ние, също така, настоятелно призоваваме нашите отрасли в производството да си сътрудничат тясно за постигането на целите на гражданската ядрена енергетика на Румъния“, отбелязват президентите. \r\n*** \r\n  Президентът на Италия Серджо Матарела започва в сряда двудневни преговори с партии в страната в търсене на начин за излизане от политическата криза и евентуално формиране на 67-то правителство на страната след Втората световна война, за да бъдат предотвратени предсрочни избори, предава  Reuters . \r\nПремиерът Джузепе Конте подаде оставка във вторник, след като отправи остри критики срещу собствения си министър на вътрешните работи Матео Салвини, обвинявайки го за разпадането на коалицията и застрашаването на икономиката за лична и политическа изгода. \r\nВ шоков ход на 8 август Салвини, лидер на дясната партия „Лига“, обяви, че съюзът му с радикално лявото „Движение 5 Звезди“ е мъртъв и призова за избори. \r\nКакто отбелязва британската агенция, вътрешният министър в оставка многократно обещаваше, че правителството ще изкара целия си пет-годишен мандат, но сега изглеждаше сигурен, че ходът му ще предизвика предсрочни избори, което би му позволило да осребри повишилата се популярност на „Лигата“. Но този гамбит може да има обратен ефект и да отвори вратите към властта на неговите съперници. \r\nПолитиците от „Д5З“ и лявоцентристката „Демократическа партия“ открито обсъждат формирането на нова коалиция, която ще остави „Лигата“ в опозиция и ще даде на Италия неочаквано про-брюкселско правителство. \r\n\"Вътрешният министър показа, че следва собствените си интереси и тези на своята партия ... решенията му крият сериозен риск за тази страна\", каза Конте, който не принадлежи към никоя управляваща партия, пред Сената във вторник, преди да се отправи към президентският дворец да подаде оставка. \r\nМатарела ще се срещне с всички партии в парламента една след друга, за да види дали може да се сформира нова коалиция. Ако не успее, той ще трябва да разпусне парламента с три години и половина предсрочно, за да бъдат проведени избори през есента. \r\nТой ще започне с второстепенни групи в 16:00 часа българско време, но няма да чуе основните партии до четвъртък, завършвайки с „Д5З“ в 17:00 утре. \r\nОсвен това се очаква среща на ръководството на Демократическата партия в сряда от 11 часа, на която ще бъде обсъдена възможността за коалиция с „Д5З“. Двете фракции са яростни противници от години. \r\nСалвини заяви във вторник, че ще повтори пред президента, че иска нови избори след вота през март 2018 г., довел до формирането на разпадналата се коалиция. Той обвини другите партии, че се опитват да изковат сделка помежду си, защото ги е страх да отидат отново до урните, но Конте заяви, че политическата несигурност е последното нещо, от което се нуждае в момента Италия, докато се готви за трудния бюджет за 2020-та, който трябва да бъде изготвен през есента. \r\n„Гласуването на гражданите е в основата на демокрацията, но призоваването им до урните всяка година е безотговорно“, посочи напускащият премиер. \r\n*** \r\n  Държавният департамент на САЩ одобри продажбата на 66 изтребителя F-16 за 8 милиарда долара на Тайван, което със сигурност ще предизвика яростта на Пекин, предава  AFP . \r\nТайпе ще получи последната версия на самолета на Lockheed Martin - F-16C/D Block 70. \r\nДържавният секретар Майк Помпео заяви чрез съобщение, че президентът Доналд Тръмп е дал зелена светлина за сделката, след като е бил уведомен от Конгреса миналата седмица. \r\nF-16 \"са дълбоко съгласувани с договореностите и историческата връзка между САЩ и Китай\", каза Помпео. \"Нашите действия са в съответствие с предишната политика на САЩ. Ние просто следваме ангажиментите, които поехме към всички страни.\" \r\nПланът на Тайван да модернизира противовъздушната си защита идва на фона на увеличаващите се китайски военни нарушения във въздушното му пространство. \r\nГоворител на тайванския президент пусна изявление, според което самолетите „значително ще повишат възможностите ни за противовъздушна отбрана, за да подпомогнат самозащитата на Тайван и да поддържат свободата и благополучието на хората“. \r\nОдобрението на продажбата ще играе ключова роля за \"мира и стабилността в Тайванския проток и региона, особено вследствие на честите военни действия на Китай ... в региона през последните години\", се казва в изявлението. \r\nПекин счита Тайван за част от Китай, който чака обединение, но островът е самоуправляван и е близък съюзник на САЩ. \r\nВ изявление, Агенцията за сътрудничество в отбраната и сигурността, която контролира продажбите на американско оръжие в чужбина, казва, че продажбата на F-16 на Тайван „няма да промени цялостния военен баланс в региона“. „Тази предложена продажба ще допринесе за способността на получателя да осигури защитата на своето въздушно пространство, регионалната сигурност и оперативната съвместимост със Съединените щати“. \r\nВ понеделник говорителят на външното министерство на Китай Ген Шуанг заяви, че продажбата на американско оръжие на Тайван „нарушава сериозно“ споразуменията между Вашингтон и Пекин и „представлява сериозна намеса във вътрешните работи на Китай“. \r\nСъединените щати трябва \"незабавно да отменят планираните продажби на оръжие и да спрат да продават оръжие и военните си контакти с Тайван\", каза той. \"В противен случай САЩ ще трябва да понесат всички последствия“. \r\nТайван вече има флотилия от стари модели F-16, закупени през 1992 година, които са преминали няколко основни модернизации. \r\nПроизводителят Lockheed Martin казва, че най-новата версия, F-16 Block 70/72, включва много авионика, оръжия и радарни технологии, които не съществуват при създаването на по-ранни модели. \r\nТой е структурно по-силен, казват от компанията, така че „може да лети и да се бие до 2070-та и след това“. \r\nОдобрението на продажбата идва в момент, когато Вашингтон и Пекин водят тежки търговски преговори, за които икономистите твърдят, че вредят и на двете суперсили, а освен това забавят световната икономика. \r\n*** \r\n Предвиденото за 29 август посещение на турския президент Реджеп Таийп Ердоган в Сърбия е отложено. От посолството на Анкара обясняват, че държавният глава няма да отиде в Белград през август или септември, за да се „договори дата“, пише белградският ежедневник  „Вечерне новости“ . \r\nБеше обявено, че по време на визитата на турския лидер президентът на Сърбия Александър Вучич и Ердоган ще сложат официално началото на работата по изграждането на магистралата Белград-Сараево, която би трябвало да бъде построена от турската компания Tasyapi. \r\nПрезидентът Александър Вучич потвърди преди два дни при откриването на магистрала Милош Велики, че турският президент ще посети Сърбия, но не уточни дата. \r\nНа въпрос дали е вярно, че той и Ердоган ще присъстват заедно на старта на работата по магистралата Белград-Сараево, Вучич отговори: \r\n„Би било логично. Ще дойде, ще бъде добре“. \r\nВ изказване пред репортери Вучич каза, че би било добро, приятелско посещение и че Ердоган е истински приятел. \r\n„Благодаря му, че идва в Сърбия и сме щастливи, че можем да го посрещнем. Вярвам, че можем да направим много заедно в бъдеще“, обясни сръбският държавен глава и изрази благодарността си към турските инвеститори в Сърбия и надежда, че ще има още повече такива. \r\n*** \r\n Съветът за сигурност на ООН ще проведе извънредно заседание в четвъртък по въпроса за ракетните разработки на САЩ, нарушаващи условията на Договора за ликвидация на ракетите със среден и малък обсег (ДРСМО). Както съобщи пред  ТАСС  изпълняващият длъжността постоянен представител на Русия при ООН Дмитрий Полянски, искането за провеждането на съответното заседание е дошло от страна на представителите на Москва и Пекин. \r\n„Заедно с Китай поискахме днес заседание на СС във връзка със заявленията на САЩ за плановете им да разработят и разположат ракети със среден радиус на действие“, каза събеседникът на агенцията. Той уточни, че заседанието ще бъде проведено в четвъртък в 22 часа, то ще е открито и ще има доклад на представител на генералния секретар на ООН. \r\nВ понеделник Пентагонът съобщи, че на 18 август САЩ са провели изпитания на крилата ракета с наземно базиране за първи път след излизането от ДРСМО, като те са със забранени от този документ характеристики. \r\n*** \r\n  Борис Джонсън прави дебют на международната сцена днес с визити във Франция и Германия, където ще преговаря за Брекзит, пише  London Evening Standard . \r\nСутринта британският премиер пристига в Берлин за преговори с германския канцлер Ангела Меркел, а след това отива в Париж, за да се срещне и с френския президент Еманюел Макрон. \r\nСлед това Джонсън ще участва на срещата на върха на Г-7 в Биариц, Югозападна Франция. \r\nПо време на първото си пътешествие в чужбина на поста се очаква британският министър-председател да настоява за предоговаряне на сделката за Брекзит. \r\nДжонсън ще даде ясно да се разбере на Макрон и Меркел, че Обединеното кралство излиза от Съюза на 31 октомври с или без сделка. \r\nПремиерът, който отива в Берлин в сряда и в Париж в четвъртък, най-вероятно ще каже, че парламентът няма и не може да отмени резултата от референдума за излизане от Европейския съюз. Той ще настоява, че трябва да се постигне нова договорка, която да замени тази на Тереза Мей, отхвърлена на три пъти от Камарата на общините, ако Великобритания ще излиза с някаква сделка на 31 октомври. \r\nВъпреки това от Даунинг стрийт 10 заявиха, че очакват „да има много малко обсъждане“ на Брекзит по време на визитите, като предвидиха, че всяка страна ще декларира позицията си и след това ще продължи към други теми. \r\nВместо това се смята, че разговорите ще се въртят около дневния ред на срещата на Г-7 през почивните дни – като сред основните теми тогава ще са външната политика, сигурността, търговията и околната среда. \r\nДжонсън ще се срещне със световните лидери на срещата на върха в Биариц, Франция, където ще се стреми да разпространи посланието за „обновения глобален обхват на Обединеното кралство“. \r\nОчаква се той също да обсъди как държавите могат да работят заедно за справяне с предизвикателствата, пред които са изправени най-големите икономики в света, като например страховете за финансовата система, проблемите на сигурността и изменението на климата. \r\nВ интервю пред Sky News във вторник, Джонсън повтори позицията си за ирландската граница, като заяви: „Съществуващото споразумение просто не работи за Обединеното кралство. И парламентът го отхвърли три пъти. Не можем да имаме тази предпазна мярка. Така че отивам да видя нашите приятели и партньори – заминавам за Германия, а след това и Франция и после ще видя Г-7 в Биариц. Ще подчертая, че предпазната мярка ще падне. Мисля, че сега всички са наясно, че нещо трябва да се направи с тази предпазна мярка. Не можем да я прокараме през парламента, както е. Така че ще продължа да го правя с много „уффф“ (oomph), както можете да очаквате и ще постигна известен напредък през следващите няколко седмици“. \r\n*** \r\n  Държавният секретар на САЩ Майк Помпео оцени като продуктивен разговора си със сръбския президент Александър Вучич във връзка с диалога Белград-Прищина и присъединяването на Сърбия към ЕС, предава агенция  „Макфакс“ . \r\nДипломат номер едно на Вашингтон написа това в „Туитър“ след беседата си с държавния глава в Ню Йорк. \r\n„Нормализацията на отношенията с Косово ще способства за стабилността и просперитета на Сърбия, Западните Балкани и трансатлантическата общност“, пише Помпео. \r\nСлед срещата Вучич заяви, че Белград може да разчита на американската подкрепа, когато става въпрос за отмяната на косовските мита върху сръбските стоки и продължаването на диалога между враждуващите страни. \r\n„Говорихме дълго за всичко. Той искаше да чуе какво мисли Сърбия най-вече за решаването на косовския проблем. Струва ми се, че представих по най-краткия и ясен начин позицията на Сърбия“, заяви Вучич. \r\nКакто предават медиите в западната ни съседка, срещата между двамата е продължила по-дълго от очакваното – около два часа. \r\n*** \r\n  Президентът на САЩ Доналд Тръмп обяви, че отлага срещата си с датския премиер Мете Фредериксен, след като скандинавският лидер даде ясно да се разбере, че няма да обсъжда продажбата на Гренландия на Америка, пише европейската редакция на  Politico . \r\n„Премиерът успя да спести много разходи и усилия както за Съединените щати, така и за Дания, като беше толкова директна“, написа в „Туитър“ Тръмп във вторник вечерта. „Благодаря ѝ за това и с нетърпение очаквам да се видим някога в бъдеще!“ \r\nТръмп беше поканен от кралица Маргрет II да посети Дания като част от по-голямо турне в Европа, но говорителят на Белия дом заяви пред POLITICO във вторник вечерта, че Тръмп не планира да посети страната, както бе предвидено. \r\nТръмп потвърди в съобщенията през уикенда, че се интересува от закупуване на Гренландия, но заяви, че това не е приоритет за администрацията. The Wall Street Journal първоначално съобщава за интереса на Тръмп към този ход в петък, което доведе до афери във Вашингтон и гняв в Дания и Гренландия, коментира изданието. \r\nФредериксен заяви, че това е „абсурдна дискусия“ и че премиерът на Гренландия „Ким Килсен разбира се даде да се разбере, че Гренландия не се продава. Тук приключва разговорът“.ю \r\n*** \r\n  Американският президент Доналд Тръмп е приел предложението на френския лидер Еманюел Макрон да покани Русия на срещата на върха на Г-7 през 2020 година в САЩ и, както се очаква, този въпрос ще бъде повдигнат на форума на „голямата седморка“ през тази седмица в Биариц, съобщи в „Туитър“ журналистката от CNN Кайли Атууд, позовавайки се на източници в американската администрация, предава  РИА Новости . \r\nПо-рано Тръмп заяви, че няма да възрази срещу завръщането на Русия в групата на седемте водещи страни и възобновяването на работата на тази група във формат Г-8. \r\nПо думите на Атууд, високопоставен източник от Белия Дом е съобщил, че в хода на телефонен разговор, състоял се във вторник, Тръмп и Макрон са се съгласили, че Русия трябва да бъде поканена на срещата на Г-7 догодина. При това журналистът отбелязва, че идеята е била на президента на Франция. \r\nНа уточняващ въпрос, планирали се в хода на преговорите лидерите на двете страни да обсъдят хипотетично превръщане на Г-7 в Г-8, Путин заяви, че Москва не си го поставя „като самоцел“. \r\nРусия спря да бъде част от срещата на седемте водещи страни по света след събитията в Крим и Украйна през 2014 година.", "date": "2019.08.21", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/08/21/2691338/odobreni-sa-rezultatite-ot-shestata-sesiya-na-smesenata-mezhdupravitelstvena-balgaro-gruzinska-komisiya.html", "text": "Правителството одобри резултатите от Шестата сесия на българо-грузинската междуправителствена комисия за търговско-икономическо и научно-техническо сътрудничество, която се проведе на 4 и 5 април в София. Това съобщиха от  Правителствената информационна служба . \r\nВ рамките на заседанието бяха набелязани целите за задълбочаване на търговско-икономическите отношения между България и Грузия. Обсъдени бяха и възможностите за разширяване на двустранното сътрудничество в областта на транспорта, информационните технологии, икономиката, търговията, инвестициите, селското стопанство, енергетиката, туризма и други.  \r\nПравителството прие също така протоколно решение, с което одобри резултатите от българското участие в неформалното заседание на Съвета „Правосъдие и вътрешни работи“, част „Вътрешни работи“, което се проведе на 18 юли в Хелзинки. Проведени бяха дискусии относно: бъдещето на вътрешната сигурност в ЕС; бъдещето на миграционната политика в ЕС; хибридните заплахи и изкуствения интелект и влиянието му върху правоприлагането.", "date": "2019.08.21", "title": "Одобрени са резултатите от Шестата сесия на смесената междуправителствена българо-грузинска комисия"}
{"url": "http://www.focus-news.net/news/2019/08/21/2691344/plovdiv-4800-kasa-tsigari-bez-banderol-za-izzeti-pri-spetsializirana-politseyska-operatsiya-na-teritoriyata-na-grada.html", "text": "4800 къса цигари без бандерол за иззети при специализирана полицейска операция на територията на града. Това съобщиха  ОДМВР - Пловдив . Осем души са били заловени с контрабандни цигари и тютюн в рамките на специализираната операция вчера. Акцията е осъществена от служители на Трето и Шесто районни управления на територията на кварталите „Харман махала“ и „Столипиново“. Иззети са близо 20 килограма нарязана тютюнева листна маса и 4800 къса папироси без български бандерол. Образувани са бързо производство и седем предварителни проверки за престъпление.", "date": "2019.08.21", "title": "Пловдив: 4800 къса цигари без бандерол за иззети при специализирана полицейска операция на територията на града"}
{"url": "http://www.focus-news.net/news/2019/08/21/2691341/plovdiv-10-rasteniya-marihuana-sa-izzeti-pri-proverka-v-zemlishteto-na-selo-kalekovets.html", "text": "10 растения марихуана са иззети при проверка в землището на село Калековец. Това съобщиха от  ОДМВР - Пловдив . Служители на РУ – Труд са задържали 27-годишен мъж за отглеждане на канабис. На 19 август той бил заловен в момент на поливане и наторяване на 10-те растения с морфологични признаци на марихуана. Достигналите около 180 см височина насаждения са иззети, както и различни препарати, ползвани за ускоряване на растежа им и подсилване на почвата. С полицейска заповед мъжът е задържан за едно денонощие. Образувано е бързо производство под наблюдение на Районна прокуратура – Пловдив.", "date": "2019.08.21", "title": "Пловдив: 10 растения марихуана са иззети при проверка в землището на село Калековец"}
{"url": "http://www.focus-news.net/news/2019/08/21/2691348/yordan-grizhov-obshtinski-savet-pleven-promenite-v-naredbata-za-finansiraneto-na-sportnite-klubove-v-obshtinata-sa-kozmetichni-i-neobhodimi.html", "text": "Промените в наредбата за финансирането на спортните клубове в общината са козметични и необходими. Това каза за  Радио „Фокус“  Йордан Грижов, председател на Постоянна комисия по спортни дейности в Общински съвет Плевен. \"Промените са необходими за внасяне на яснота. Вече са точно регламентирани възрастовите групи при различните спортове\", каза Йордан Грижов. \"Спортните клубове подлежат на проверки за тяхната дейност и не се финансират и издържат от Общината, а само се подпомагат\", подчерта Йордан Грижов. Той допълни, че промените ще се разглеждат на заседанието на Общинския съвет този месец.  \r\nВиолета КРЪСТЕВА", "date": "2019.08.21", "title": "Йордан Грижов, общински съвет Плевен: Промените в наредбата за финансирането на спортните клубове в общината са козметични и необходими"}
{"url": "http://www.focus-news.net/news/2019/08/21/2691345/simeks-eood-shte-dobiva-glaukonitova-surovina-ot-nahodishte-dalboki-dol.html", "text": "„Симекс” ЕООД, гр. Криводол, ще добива неметални полезни изкопаеми - глауконитова суровина, от находище „Дълбоки дол“, участъци „Мишовец“ и „Синия бряг“, разположено в землището на с. Буковец, област Враца. Това съобщиха от  Правителствената информационна служба . Това е регламентирано в днешното решение на Министерския съвет, с което дружеството е определено за концесионер на находището. Концесията се предоставя за срок от 35 години, като през този период концесионерът ще вложи 400 хил. лв. за добива. Очакваните концесионни плащания за целия период са над 826 хил. лв. По закон те постъпват в държавния бюджет и в бюджета на общината по местонахождение на концесионната площ - в случая това е Бяла Слатина. Глауконитовата суровина намира приложение в земеделието, енергетиката, нефтохимическата промишленост, медицината, козметиката и други. С днешното си решение Министерският съвет оправомощи министъра на енергетиката в срок до шест месеца да проведе преговори и да сключи договор за концесия със „Симекс“ ЕООД, гр. Криводол.  \r\nПравителството прие също така решение, с което приема предложението, отправено от концесионера „Минерална вода – Ком“ ЕАД, за изменение на концесионния договор, сключен на 10 юни 2005 г. за добив на минерална вода - изключителна държавна собственост, разкрита от сондаж № 1 на находище „Бързия“, с. Бързия, община Берковица, област Монтана. С изменението се удължава срокът на концесията до 35 години, считано от датата на влизане в сила на концесионния договор - 8 декември 2005 г.", "date": "2019.08.21", "title": "„Симекс“ ЕООД ще добива глауконитова суровина от находище „Дълбоки дол“"}
{"url": "http://www.focus-news.net/news/2019/08/21/2691349/odobren-e-proekt-na-zakon-za-izmenenie-i-dopalnenie-na-zakona-za-pazarite-na-finansovi-instrumenti.html", "text": "Правителството одобри проект на Закон за изменение и допълнение на Закона за пазарите на финансови инструменти, като с предлаганите промени се въвеждат мерки по прилагането на Регламент (ЕС) № 909/2014 на Европейския парламент и на Съвета от 23 юли 2014 година за подобряване на сетълмента на ценни книжа в Европейския съюз и за централните депозитари на ценни книжа, както и за изменение на директиви 98/26/ЕО и 2014/65/ЕС и Регламент (ЕС) № 236/2012 (Регламент (ЕС) № 909/2014), с който европейското законодателство регламентира сетълмента на безналични ценни книжа и дейността на централните депозитари на ценни книжа. Това съобщиха от  Правителствената информационна служба . \r\nСред мерките са: мерки, чрез които да бъде осигурена непрекъснатост на дейността на централните депозитари на ценни книжа; изискване централните депозитари на ценни книжа да изготвят и поддържат план за възстановяване; конкретни административно- наказателни разпоредби и други мерки по отношение на лица, отговорни за нарушения на разпоредбите на цитираните регламенти. \r\nНаправени са и изменения в Закона за кредитните институции, чрез които се посочват ясно правомощията на Българската народна банка по осъществяването на надзор в определените от Регламент (ЕС) № 909/2014 случаи. \r\nВъв връзка с Регламент (ЕС) № 909/2014 се изменя и Законът за публичното предлагане на ценни книжа (ЗППЦК). Към настоящия момент статутът и дейността на „Централен депозитар” АД са уредени в този закон, като частноправен субект, създаден със закон, с държавно участие в капитала и корпоративната организация на институцията в лицето на Министерството на финансите. Промените целят да уредят нормативното отделяне на функцията по водене на централен регистър на безналичните ценни книжа от дейността на централен депозитар на ценни книжа, извършвани от „Централен депозитар” АД, с което ще бъде постигната правна сигурност на тези обществени отношения. Създава се централен регистър на ценни книжа, воден от „Централен депозитар” АД, в който се вписват безналични ценни книжа, издадени от дружества със седалище в Република България, както и от емитенти, чиито ценни книжа са емитирани съгласно законодателството на Република България. \r\nСъс законопроекта се отстраняват и пропуски при транспонирането на Директива 2014/65/ЕС на Европейския парламент и на Съвета от 15 май 2014 година относно пазарите на финансови инструменти и за изменение на Директива 2002/92/ЕО и на Директива 2011/61/ЕС (Директива 2014/65/ЕС). Предложени са и мерки, насочени към отстраняване на констатирани непълноти в правната уредба на института на обвързания агент, и се въвеждат разпоредби за изискванията при предлагането на структурирани депозити от страна на инвестиционните посредници и банките, както и се регламентират съответни надзорни и мониторингови правомощия на Комисията за финансов надзор и Българската народна банка.", "date": "2019.08.21", "title": "Одобрен е проект на Закон за изменение и допълнение на Закона за пазарите на финансови инструменти"}
{"url": "http://www.focus-news.net/news/2019/08/21/2691342/opredeleni-sa-kontsesionerite-na-dva-morski-plazha.html", "text": "След проведени конкурси, правителството определи концесионерите на морските плажове „Къмпинг Черноморец“ в община Созопол и „Поморие – изток“ в община Поморие. Това съобщиха от  Правителствената информационна служба . \r\nКонцесионерът „МРГ БИЛД“ ЕООД ще инвестира 571 950 лв. за подобряване на достъпа до морския плаж.  За целия срок на договора за концесия цената за 1 бр. чадър е бъде в размер до 6 лв. с ДДС, а цената за бр. шезлонг - в размер до 6 лв. с ДДС в зоната за платени плажни принадлежности. Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане (роялти) 21,50 на сто. \r\nИнвестициите, които концесионерът „АУТО ФАКТОР“ ЕООД ще направи, за да подобри облика на морския плаж „Поморие-изток“ са в размер на 583 776 лв. За срока на концесията 1 бр. чадър ще бъде на цена в размер на 7 лв. с ДДС, а цената за бр. шезлонг ще е в размер на 7 лв. с ДДС в зоната за платени плажни принадлежности. Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане (роялти) 8 на сто.", "date": "2019.08.21", "title": "Определени са концесионерите на два морски плажа"}
{"url": "http://www.focus-news.net/news/2019/08/21/2691346/sofiya-vavezhda-se-vremenna-organizatsiya-na-dvizhenieto-za-evropeysko-parvenstvo-po-basketbol-za-momicheta-v-zala-triaditsa.html", "text": "Въвежда се временна организация на движението за Европейско първенство по баскетбол за момичета в зала „Триадица”. Това съобщиха от пресцентъра на  Столична община . От 08.00 часа на 23 август 2019 г. до 22.00 часа на 24 август 2019 г. се забранява престоят и паркирането, с изключение на автомобилите обозначени със съответните пропуски, на ул. „Метличина поляна” от ул. „Рикардо Вакарини” покрай спортната зала до следваща пряка и на свободното пространство пред спортната зала.", "date": "2019.08.21", "title": "София: Въвежда се временна организация на движението за Европейско първенство по баскетбол за момичета в зала „Триадица”"}
{"url": "http://www.focus-news.net/news/2019/08/21/2691351/priet-e-pravilnikat-za-organizatsiyata-i-deynostta-na-saveta-za-razvitie-na-grazhdanskoto-obshtestvo-kam-ms.html", "text": "Правителството прие Правилника за организацията и дейността на Съвета за развитие на гражданското общество към МС. Това съобщиха от  Правителствената информационна служба . \r\nСъздаването на консултативния орган има за цел да подобри взаимодействието между държавата и гражданското общество, както и да осигури възможност за съвместно вземане на решения и изпълнение на политики, свързани с развитието на гражданското общество. \r\nВ него ще вземат участие 14 представители на юридически лица с нестопанска цел, които трябва да имат минимум пет години опит в осъществяването на общественополезни дейности в подкрепа на развитието на гражданското общество и гражданското участие. \r\nЗа председател на Съвета през 2018 г. беше определен заместник министър-председателят Томислав Дончев, който ще отговаря и за изпълнението на Стратегията за подкрепа на развитието на гражданските организации в Република България. \r\nСред ангажиментите на Съвета са изготвяне на становища по проекти на нормативни актове и стратегии, отнасящи се до дейността на гражданските организации; координация на изпълнението на Стратегията за подкрепа на гражданския сектор; разработка на правила и процедури, чрез които ще се разпределят средства за финансова подкрепа на обществено-значими проекти на юридически лица с нестопанска цел.", "date": "2019.08.21", "title": "Приет е Правилникът за организацията и дейността на Съвета за развитие на гражданското общество към МС"}
{"url": "http://www.focus-news.net/news/2019/08/21/2691347/pravitelstvoto-otpusna-20-792-899-lv-za-obezshteteniya-v-sferata-na-obrazovanieto.html", "text": "Правителството отпусна 20 792 899 лева по Национална програма „Оптимизиране на вътрешната структура на персонала“ за 2019 година. Това съобщиха от  Правителствената информационна служба . \r\nСредствата са за изплащане на обезщетения за месеците май-юни 2019 година поради промяна в структурата и състава на образователни институции, прекратяване на трудови правоотношения на друго основание или преструктуриране. Средствата ще се осигурят за сметка на бюджета на Министерството на образованието и науката за 2019 г.", "date": "2019.08.21", "title": "Правителството отпусна 20 792 899 лв. за обезщетения в сферата на образованието"}
{"url": "http://www.focus-news.net/news/2019/08/21/2691350/sofiya-promenya-se-vremennata-organizatsiya-na-dvizhenie-za-bul-prezident-linkaln-zaradi-remont.html", "text": "Променя се временната организация на движение за бул. „Президент Линкълн” заради ремонт. Това съобщиха от пресцентъра на  Столична община . От 22 август 2019 г. до 15 септември 2019 г. във връзка с ремонта се забранява последователно влизането на пътни превозни средства първо по южното пътно платно на бул. „Президент Линкълн“ в участъка от ул. „Монтевидео“ до ул. „Зеленика“. Движението ще се извършва двупосочно по северното пътно платно на булеварда в същия участъка. След това се забранява движението по северното пътно платно на бул. „Президент Линкълн“ в участъка от ул. „Монтевидео“ до ул. „Зеленика“, като движението ще се извършва двупосочно по южното пътно платно на булеварда в същия участък.  \r\nЗа времето от 22 август 2019 г. до 24.00 часа на 15 септември 2019 г. временно се изместват спирките на автобусни линии № 11, 60, 73, 102 и N3 на бул. „Президент Линкълн“ в участъка от ул. „Монтевидео“ до ул. „Зеленика“.", "date": "2019.08.21", "title": "София: Променя се временната организация на движение за бул. „Президент Линкълн” заради ремонт"}
{"url": "http://www.focus-news.net/news/2019/08/21/2691354/faz-federalnoto-pravitelstvo-na-germaniya-harchi-stotitsi-milioni-za-amerikanskite-voyski-v-stranata.html", "text": "През последните седем години федералното правителство на Германия е подкрепило американските войски в страната  с 243 милиона евро. Освен всичко друго, официален Берлин изплаща пенсионни помощи за бивши военни служители на САЩ и за стопанисването на предоставените им земя и сгради, отбелязва германският национален ежедневник  Die Frankfurter Allgemeine Zeitung . \r\nДържавата – и германският данъкоплатец, имат принос за строителните разходи на въоръжените сили на САЩ. Общо 480 милиона евро, които федералното правителство е отделило за всички военни строителни мерки от партньорите на НАТО в Германия в периода от 2012 до 2019 г., са предоставени „почти изключително“ на САЩ. За всичко изброено дотук става ясно от отговор на Министерството на финансите на искане от депутата от „Левица“ Бриджит Фрайхолд. \r\nКъм настоящия момент САЩ имат около 35 700 войници, разположени в четири федерални провинции - повече от половината от тях (18 459) са Рейнланд-Пфалц, 11 689 в Бавария, 3 366 в Баден-Вюртемберг и 2471 в Хесен. Според американското посолство, допълнителни 17 000 американски и 12 000 германски цивилни са наети от американските сили. \r\nСАЩ искат да изпратят около 1000 допълнителни войници в Полша и обмислят да ги преместят от Германия. Американският посланик в страната Ричард Гренел наскоро обясни плановете на Вашингтон с липсата на военни разходи от страна на Германия. \r\n„Наистина е обидно да очакваме американските данъкоплатци да продължат да плащат за над 50 000 американци в Германия, докато германците използват търговския си излишък за вътрешни нужди\", припомня изданието думите му. Колко струва американската военна база в Германия, засега нито американското посолство, нито командният център за въоръжените сили на САЩ в Европа не са разкрили.  \r\nФрайхолд остро критикува финансовата подкрепа за въоръжените сили на САЩ: „Германия е централна точка на световните операции на САЩ. Субсидията от германските данъкоплатци за тях най-накрая трябва да бъде спряна\". \r\n \r\n Тереза Герова", "date": "2019.08.21", "title": "FAZ: Федералното правителство на Германия харчи стотици милиони за американските войски в страната"}
{"url": "http://www.focus-news.net/news/2019/08/21/2691352/burgas-kmetat-dimitar-nikolov-pozdravi-anton-kodzhabashev-po-sluchay-60-godishniya-mu-yubiley.html", "text": "Кметът Димитър Николов поздрави големия бургаски спортист и носител на световни и европейски титли по вдигане на тежести Антон Коджабашев по повод 60-годишния му юбилей. Това съобщиха от пресцентъра на  Община Бургас . Димитър Николов прие легендарния щангист в своя кабинет и му пожела здраве и още много успехи в професионален и личен план. Антон Коджабашев е трикратен световен шампион по вдигане на тежести от Солун през 1979 година, Лил – 1981 г., и Любляна – 1982 г. Става три пъти европейски шампион съответно във Варна – 1979 г., Лил – 1981 г. и Любляна – 1982 г. Антон Коджабашев навършва 60 години на 22 август, носител е на званието „Почетен гражданин на Бургас“.", "date": "2019.08.21", "title": "Бургас: Кметът Димитър Николов поздрави Антон Коджабашев по случай 60-годишния му юбилей"}
{"url": "http://www.focus-news.net/news/2019/08/21/2691353/pravitelstvoto-odobri-sazdavaneto-na-lechebno-zavedenie-za-bolnichna-pomosht.html", "text": "Правителството прие Решение, с което одобрява създаването на „МБАЛ Свети Иван Рилски Габрово“ ЕООД. Това съобщиха от  Правителствената информационна служба . Това е първото лечебно заведение за болнична помощ, което се създава с Решение на Министерски съвет, в съответствие с промените в Закона за лечебните заведения. \r\nТригодишният бизнес план за развитие на „МБАЛ Свети Иван Рилски Габрово“ ЕООД предвижда лечебно заведение да разполага със 107 легла и да изпълнява медицински дейности в обхвата на медицинските специалности по вътрешни болести, пневмология и фтизиатрия, кардиология, гастроентерология, нефрология, ендокринология и болести на обмяната, нервни болести, физикална и рехабилитационна медицина и образна диагностика. \r\nСъгласно оценката на потребностите, изготвена от Изпълнителна агенция „Медицински надзор“ въз основа на Националната здравна карта, в област Габрово напълно са изчерпани възможностите за разкриване на нови легла по специалностите гастроентерология, ендокринология и болести на обмяната, нервни болести, както и непрофилирани вътрешни легла, а за нови легла по специалностите кардиология, нефрология, пневмология и фтизиатрия, физикална и рехабилитационна медицина в областта, са ограничени. \r\nВ рамките на процедурата по Закона за лечебните заведения е получено и становище от НЗОК, според което е нецелесъобразно увеличаване финансирането на лечебните заведения за болнична помощ в област Габрово за заплащане на дейности, които се изпълняват от съществуващите лечебни заведения. \r\nС оглед това Министерският съвет реши да одобри създаването на „МБАЛ Свети Иван Рилски Габрово“ ЕООД, която да осъществява медицински дейности по следните специалности, за които е установена потребност съгласно Националната здравна карта: вътрешни болести, пневмология и фтизиатрия, кардиология, нефрология, физикална и рехабилитационна медицина и образна диагностика. \r\nСъгласно нормативните изисквания с решението е определен срок от три месеца, в който управителят на дружеството да подаде заявление до министъра на здравеопазването за издаване на разрешение по чл. 47 от Закона за лечебните заведения.", "date": "2019.08.21", "title": "Правителството одобри създаването на лечебно заведение за болнична помощ"}
{"url": "http://www.focus-news.net/news/2019/08/21/2691358/sitel-makedoniya-kovach-predlaga-belgiyski-model-za-pravata-na-harvatite-v-bih.html", "text": "Председателят на Хърватския комитет по външна политика Миро Ковач предложи „белгийски модел“ за правата на сънародниците му в Босна и Херцеговина, предава скопската телевизия  „Сител“ . \r\nСпоред Ковач на хърватите може да бъдат предоставени равни права с тези на бошняците и сърбите, ако страната бъде преструктурирана на три региона по примера на Белгия. \r\n„БиХ може да бъде вдъхновена от белгийския модел, страна с три езикови общности и три региона. Същото може да се направи и в БиХ, за да могат хърватите да бъдат напълно равнопоставени с другите два ентитета на бошняци и сърби“, заяви Ковач в интервю за медия, дадено в Мостар. \r\nТой добави, че официален Загреб ще бъде още по-ангажиран около БиХ, което е заложено и в на Дейтънското мирно споразумение. \r\n \r\n Тереза Герова", "date": "2019.08.21", "title": "„Сител“ (Македония): Ковач предлага „белгийски модел\" за правата на хърватите в БиХ"}
{"url": "http://www.focus-news.net/news/2019/08/21/2691359/dobrich-na-24-avgust-albena-shte-dade-start-na-rannite-zapisvaniya-za-sezon-2020-po-sluchay-svoya-50-godishen-yubiley.html", "text": "На 24 август Албена ще даде старт на ранните записвания за сезон 2020 по случай своя 50-годишен юбилей. Това съобщи Виктория Симеонова, ръководител на отдел „Реклама“ в курортния комплекс, предаде кореспондентът на  Радио „Фокус” – Варна . По случай рождения си ден ваканционното селище подарява 30% отстъпка от цените, като такава ще получат първите 50 потребители на обновения сайт на комплекса – albena.bg, които резервират и платят за своята ваканция сутринта на 24 август. Традиционно до края на календарната година ранните записвания за следващото лято ще са на специални цени с до 25% за определени периоди и хотели. Още преди официалния старт на продажбите интересът към Албена е голям, както от български, така и от немски, френски, белгийски, руски, румънски, скандинавски и великобритански гости, посочи Виктория Симеонова. Комплексът е предпочитана цел не само за лятна ваканция, но също за спорт и конгресни събития, което допринася Албена да бъде любима дестинация за 4 сезона. За Нова година три от хотелите в курортния комплекс подготвят своите специални оферти –„Маритим Хотел Парадайс Блу“ 5*, „Фламинго Гранд Хотел и СПА“ 5* и „Примасол Ралица Супериор“. 5-звездният „Маритим Парадайс Блу“ ще зарадва гостите си с гост-изпълнителите „Сигнал“ и Деси Добрева. През лятото на 2020 година ще отвори врати 5-звездният хотел „Амелия“ със 142 луксозно обзаведени стаи и апартаменти и инфинити басейн на покрива. Така Албена продължава политиката на предоставяне на висококатегориен и качествен продукт за гостите на комплекса, голяма част от които избират многократно именно курорта за своята семейна ваканция. \r\nЖулиета НИКОЛОВА", "date": "2019.08.21", "title": "Добрич: На 24 август Албена ще даде старт на ранните записвания за сезон 2020 по случай своя 50-годишен юбилей"}
{"url": "http://www.focus-news.net/news/2019/08/21/2691357/sofiya-38-godishen-e-stanal-zhertva-na-poboy-ot-dvama-mazhe-v-stadion-gerena.html", "text": "38-годишен е станал жертва на побой от двама мъже в стадион „Герена\". Това съобщиха от пресцентъра на  МВР . Инцидентът е станал около 9.30 часа тази сутрин. Пострадалият е транспортиран в болнично заведение за оказване на медицинска помощ. Предприети са действия по установяване на всички обстоятелства около случилото се и издирване на нападателите.", "date": "2019.08.21", "title": "София: 38-годишен е станал жертва на побой от двама мъже в стадион „Герена“"}
{"url": "http://www.focus-news.net/news/2019/08/21/2691360/yambol-dve-kanabisovi-rasteniya-sa-izzeti-pri-proverka-na-chasten-imot-v-tundzha.html", "text": "Две канабисови растения са иззети при проверка на частен имот в Тунджа. Това съобщиха от пресцентъра на  МВР . Служители от РУ - Тунджа са задържали 18-годишен младеж. На 20 август при полицейска операция по противодействие на наркоразпространението в частен имот, стопанисван от 18-годишен, са установени две канабисови растения с височина около 150 см. В хода на проверката младежът предал по надлежен ред растенията и около 40 г суха тревиста маса - марихуана. Работата по случая продължава в рамките на образуваното досъдебно производство.", "date": "2019.08.21", "title": "Ямбол: Две канабисови растения са иззети при проверка на частен имот в Тунджа"}
{"url": "http://www.focus-news.net/news/2019/08/21/2691356/pravitelstvoto-dade-saglasie-za-osvobozhdavaneto-na-general-mayor-dancho-dyakov-ot-dlazhnostta-nachalnik-na-nso.html", "text": "Правителството прие решение, с което дава съгласие генерал-майор Данчо Дяков да бъде освободен от длъжността началник на Националната служба за охрана считано от 30 август 2019 г. Това съобщиха от  Правителствената информационна служба .  \r\nВ съответствие с чл. 7. т. 1 от Закона за Националната служба за охрана освобождаването на началника на службата се извършва след съгласуване с Министерския съвет.", "date": "2019.08.21", "title": "Правителството даде съгласие за освобождаването на генерал-майор Данчо Дяков от длъжността началник на НСО"}
{"url": "http://www.focus-news.net/news/2019/08/21/2691355/blagoevgrad-traditsionniyat-esenen-panair-v-gotse-delchev-shte-se-provede-ot-16-do-22-septemvri.html", "text": "Традиционният есенен панаир в Гоце Делчев ще се проведе от 16 до 22 септември. Това каза за  Радио „Фокус“ - Пирин  Даниела Крантева, експерт „Връзки с обществеността“ към Община Гоце Делчев. По думите ѝ панаирът в Гоце Делчев винаги се провежда в началото на месец септември и традицията за него датира от десетилетия, когато е бил известен като Неврокопски панаир. Тя посочи, че години наред панаирът се провежда в района на бившите казарми. Крантева отбеляза, че през този месец се провеждат търговете за отдаване на търговските площи, които са на официалната интернет страница на Община Гоце Делчев. \r\nНатали СТЕФАНОВА", "date": "2019.08.21", "title": "Благоевград: Традиционният есенен панаир в Гоце Делчев ще се проведе от 16 до 22 септември"}
{"url": "http://www.focus-news.net/news/2019/08/21/2691363/dobrich-v-denya-na-otbelyazvaneto-na-50-godishniya-yubiley-v-albena-otkrivat-nay-golyamata-multifunktsionalna-konferentna-zala-v-oblastta.html", "text": "В деня на отбелязването на 50-годишния юбилей в Албена, откриват най-голямата мултифункционална конферентна зала в областта, на събитието е поканен и премиерът Бойко Борисов. Това съобщи Виктория Симеонова, ръководител на отдел „Реклама“ в курортния комплекс, предаде кореспондентът на  Радио „Фокус” – Варна .  Събитието ще се състои на 24 август – събота, от 18,00 часа. Същата вечер от 20,00 часа на откритата сцена до хотел „Добруджа“ ще бъде кулминацията на тържествата. Гостува Софийската опера с мюзикъла „Мамма Миа“.  \r\nЖулиета НИКОЛОВА", "date": "2019.08.21", "title": "Добрич: В деня на отбелязването на 50-годишния юбилей в Албена, откриват най-голямата мултифункционална конферентна зала в областта"}
{"url": "http://www.focus-news.net/news/2019/08/21/2691361/gd-granichna-politsiya-intenziven-e-trafikat-na-gkpp-kalotina-gkpp-lesovo-gkpp-dunav-most-i-gkpp-dunav-most-2.html", "text": "Интензивен е трафикът на ГКПП „Калотина“, ГКПП „Лесово“, ГКПП „Дунав мост“ и ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На границата със Сърбия трафикът е интензивен на ГКПП „Калотина“ на изход от леки автомобили. На границата с Турция трафикът е интензивен на ГКПП „Лесово“ на изход от товарни автомобили. На границата с Румъния трафикът е интензивен на изход на ГКПП „Дунав мост“ и ГКПП „Дунав мост 2“ на изход за товарни автомобили. На границата със Северна Македония и Гърция трафикът е нормален на всички гранични контролно-пропускателни пунктове.", "date": "2019.08.21", "title": "ГД „Гранична полиция“: Интензивен е трафикът на ГКПП „Калотина“, ГКПП „Лесово“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2019/08/21/2691365/veliko-tarnovo-tri-golemi-remonta-planira-regionalniyat-istoricheski-muzey-prez-esenta.html", "text": "Три по-мащабни ремонта планира Регионалният исторически музей във Велико Търново през есента. Реконструкция предстои в два от обектите в село Арбанаси, както и на крепостта „Царевец“. Това каза в ефира на  Радио „Фокус“ – Велико Търново  директорът на културната институция Иван Църов. Той уточни, че ще се прави покривът на музей „Констанцалиева къща“, който не е ремонтиран от края на 60-те и началото на 70-те години. „Другият обект отново е в Арбанаси. Това е църквата „Св. Архангели Михаил и Гавраил“, където трябва да се направи реконструкция в килията, тоест къщичката, която в действащите храмове ползва свещеника. Съвсем скоро ще започне ремонт и на един от т.нар. „мустаци“ на „Царевец\". Това е една от крепостните стени с кула, която се спуска от първа порта южно към реката. Това е непосредствено зад Хуманитарна гимназия, където има частни имоти. Но така или иначе там също има необходимост“, допълни директорът. Финансирането вече е осигурено по Инвестиционната програма, а дейностите ще започнат през есента. Целта е да не се притесняват туристите, които през летните месеци са най-много. \r\nЛуиза ТРАНЧЕВА", "date": "2019.08.21", "title": "Велико Търново: Три големи ремонта планира Регионалният исторически музей през есента"}
{"url": "http://www.focus-news.net/news/2019/08/21/2691362/dots-radka-savova-endokrinolog-zhivotat-na-detsata-s-diabet-e-razlichen-ot-tozi-na-ostanalite.html", "text": "Животът на децата с диабет е различен от този на останалите. Това каза ендокринологът доц. Радка Савова за диабета, в интервю за  Агенция „Фокус“ . „И в класическия смисъл, когато децата не се ползваха от тези нови технологии, които са сензорите за постоянно измерване на кръвна захар и инсулиновите помпи, те имаха минимум 10 убождания на ден: 4 до 6 измервания на кръвната захар или поне 4 с инсулин“, поясни ендокринологът доц. Савова. По думите и децата са ангажирани с контрола на диабета и това всъщност е различното. „Едно дете, което трябва да спазва диета, което трябва да бъде приучено на известна дисциплина, режим и начин на живот, разбира се, че в известен смисъл е различно от другите деца, но това е само по този показател – ангажираност към контрол на диабета. Иначе те физически, психически и емоционално са напълно здрави с целия потенциал да живеят и да се развиват като здрави деца“, коментира тя.  \r\nНадежда ИВАНОВА \r\n Пълния текст на интервюто четете по-късно в „Мнение”", "date": "2019.08.21", "title": "Доц. Радка Савова, ендокринолог: Животът на децата с диабет е различен от този на останалите"}
{"url": "http://www.focus-news.net/news/2019/08/21/2691368/vmro-dpmne-katitsa-yaneva-ne-iska-da-satrudnichi-na-prokuraturata-razsledvaneto-na-sluchaya-reket-e-kompromentirano.html", "text": "Показанията на специалния прокурор Катица Янева са доказателство, че разследването на престъпления за милиони долари по случая „Рекет“ е компрометирано. Това твърдят от опозиционната ВМРО-ДПМНЕ, предава македонската информационна агенция  „Макфакс“. \r\nОпозицията критикува Янева за това, че е свидетелствала в присъствието на адвокат. „Нейният адвокат също представлява един от разследваните по случая „Империя “на Специализираната прокуратура.  Това е обида за всеки честен гражданин, който очаква справедливост в Македония и който иска да види страната ни като успешна... Очевидно е, че Янева не иска да сътрудничи на прокуратурата. Очевидно е, че тя защити главата на криминалния октопод, на  престъпника Зоран Заев“, се казва в съобщението на ВМРО-ДПМНЕ. \r\nПарията повтори позицията си, че разследването трябва да бъде разширено, за да разкрие всички пипала на „октопода“, които, както смята ВМРО-ДПМНЕ, водят директно към премиера Зоран Заев. \r\n \r\n Тереза Герова", "date": "2019.08.21", "title": "ВМРО-ДПМНЕ: Катица Янева не иска да сътрудничи на Прокуратурата, разследването на случая „Рекет“ е компроментирано"}
{"url": "http://www.focus-news.net/news/2019/08/21/2691366/podadeni-sa-signali-za-bomba-v-sgradata-na-bnt-i-na-letishte-sofiya.html", "text": "Подадени са сигнали за бомба в сградата на БНТ и на 1 терминал на летище „София“. Това съобщиха за  Агенция „Фокус“  от  пресцентъра на МВР . Сигналът за летището е подаден в 9.20 часа, а този за БНТ – в 11.30 часа. Проверката не е открила нищо.", "date": "2019.08.21", "title": "Подадени са сигнали за бомба в сградата на БНТ и на летище „София“"}
{"url": "http://www.focus-news.net/news/2019/08/21/2691367/plovdiv-podaden-e-signal-za-bomba-na-terminala-na-letishte-plovdiv.html", "text": "Подаден е сигнал за бомба на терминала на летище „Пловдив“. Това съобщи за  Радио „Фокус“ – Пловдив  говорителят на Областната дирекция на МВР. Сигналът за поставено взривно устройство на летището е получен към 11.00 часа днес в дежурната част на Областната дирекция на МВР. Незабавно са предприети необходимите действия за обезопасяване на района. Преди минути е приключила щателната проверка, при която е установено, че сигналът е фалшив. \r\nТони МИХАЙЛОВ", "date": "2019.08.21", "title": "Пловдив: Подаден е сигнал за бомба на терминала на летище „Пловдив“"}
{"url": "http://www.focus-news.net/news/2019/08/21/2691372/sport-olimpiakos-priema-krasnodar-na-palen-stadion.html", "text": "Олимпиакос приема Краснодар, а феновете на червено-белите традиционно ще осигурят мощна и гореща подкрепа за любимците си. По информация от клуба домакин се очертава стадион \"Караискакис\" да бъде пълен до краен предел. На фона на еуфорията, обхванала привържениците, в Олимпиакос са доста умерени в изявленията си преди мача срещу руския вицешампион. Треньорът на червено-белите Педро Мартинш дори не скри респекта си от съперника. \r\nКраснодар направи обрат срещу Порто в третия квалификационен кръг. Отборът загуби с 0:1 у дома, но след това спечели с 3:2 на \"До Драгао\" и елиминира именития си опонент.", "date": "2019.08.21", "title": "Спорт: Олимпиакос приема Краснодар на пълен стадион"}
{"url": "http://www.focus-news.net/news/2019/08/21/2691370/ministar-neno-dimov-podpisa-dogovori-za-izgrazhdane-na-vodna-i-kanalizatsionna-infrastruktura-s-vik-druzhestvata-v-pernik-vidin-i-silistra.html", "text": "Министърът на околната среда и водите Нено Димов подписа договори за изграждане на водна и канализационна инфраструктура с ВиК дружествата в Перник, Видин и Силистра. Това съобщиха от пресцентъра на  Министерството на околната среда и водите .  \r\nС реализирането на проекта на „ВиК“ ООД - Перник ще бъде увеличен събраният и третиран товар на замърсяване преди заустването на отпадъчните, ще се намалят загубите на вода във водопреносните мрежи и ще бъде подобрено водоснабдяването на населението в обособената територия, обслужвана от дружеството. По проекта ще бъде доизградена и реконструирана канализационната мрежа за отвеждане на водите до реконструираната пречиствателна станция – гр. Батановци. Реализираните дейности ще подобрят екологичното състояние на водоприемника - река Струма, което ще спомогне за възстановяване на биоразнообразието и качеството на местообитанията на растителни и животински видове в ареала на река Струма. Общият размер на инвестицията е близо 105 млн. лв. Оперативна програма „Околна среда 2014-2020 г.“ (ОПОС) осигурява безвъзмездна финансова помощ в размер на 78.6 млн. лв.  \r\nПо проекта на „ВиК“ ЕООД - Видин ще бъде реконструиран довеждащ водопровод от помпена станция „Сланотрън“ до гр. Видин. Предвижда се частична реконструкция на канализационния колектор, което ще повиши ефективността на работата на пречиствателната станция, която предстои да бъде пусната в експлоатация до края на 2019 г. C ycпешното изпълнениe на дейноститe близо 40 000 жители ще имaт дocтъп дo пoдoбpeнo вoдocнaбдявaнe. Проектът е на обща стойност 23.6 млн. лв. ОПОС осигурява близо 18 млн. лв. \r\nПроектът на „ВиК“ ООД – Силистра цели повишаване ефективността при ползване на водите и намаляване на загубите на вода във водопроводните мрежи на населените места Силистра, Айдемир, Калипетрово и Тутракан. С изпълнение на дейностите допълнително 45 500 жители ще имат достъп до подобрено водоснабдяване. Проектът предвижда доизграждане и реконструкция на над 100 км ВиК мрежа и довеждащи водопроводи. За повишаване на ефективността на управлението на ВиК системите е предвидено проектиране и изграждане на интегрирана географска информационна система. Общият размер на инвестицията е близо 79.4 млн. лв. ОПОС осигурява безвъзмездна финансова помощ в размер на 59.4 млн. лв.  \r\nСрокът за изпълнение и на трите проекта е 49 месеца.", "date": "2019.08.21", "title": "Министър Нено Димов подписа договори за изграждане на водна и канализационна инфраструктура с ВиК дружествата в Перник, Видин и Силистра"}
{"url": "http://www.focus-news.net/news/2019/08/21/2691369/veliko-tarnovo-16-godishno-momche-se-e-udavilo-v-reka-yantra-kray-selo-radanovo.html", "text": "16-годишно момче се е удавило в река Янтра край село Раданово, община Полски Тръмбеш. Това потвърди за  Радио „Фокус“ – Велико Търново  директорът на Областна дирекция на МВР ст. комисар Димитър Машов. Инцидентът е станал вчера в късния следобед. По първоначална информация около 17.00 часа три момчета са отишли да се къпят заедно на реката. Малко по-късно едното от тях попада в дълбок вир, от който не може да излезе. Два часа по-късно останалите подават сигнал на тел. 112, като незабавно за сформирани екипи от полицаи, пожарникари и водолази и започнало издирване. Тялото е намерено тази сутрин около 9.00 часа. Ст. комисар Машов уточни, че работата по изясняване на случая продължава. \r\nЛуиза ТРАНЧЕВА", "date": "2019.08.21", "title": "Велико Търново: 16-годишно момче се е удавило в река Янтра край село Раданово"}
{"url": "http://www.focus-news.net/news/2019/08/21/2691375/blagoevgrad-zhitelite-i-gostite-na-grada-shte-mogat-da-se-nasladyat-na-lyatno-kino-ot-23-avgust.html", "text": "Благоевград и Кинематограф вече са организирали зимни киновечери, а сега представят лятно кино под звездите пред Операта. Това съобщиха от пресцентъра на  Общината . На площад \"Македония\" ще бъдат прожектирани най-новите и добри къси български и чуждестранни филми в жанра на късото кино през август и септември. Прожекциите започват на 23 Август в 21.00 часа с вход свободен.", "date": "2019.08.21", "title": "Благоевград: Жителите и гостите на града ще могат да се насладят на Лятно кино от 23 август"}
{"url": "http://www.focus-news.net/news/2019/08/21/2691371/atanaska-yaneva-byuro-po-truda-burgas-v-sofiya-shte-se-provede-evropeyski-den-na-truda-na-17-septemvri.html", "text": "Важно за Бюрото по труда и Агенцията по заетостта като цяло е, че на 17 септември в х-л „Рамада“ в София ще се проведе Европейски ден на труда. Това каза пред журналисти Атанаска Янева, гл. експерт в отдел „Посреднически услуги“ в Дирекция „Бюро по труда“ (ДБТ) – Бургас, предаде репортер на  Радио „Фокус“ – Бургас . По думите ѝ това е т. нар. европейска трудова борса, която ще има представители на над 30 щанда, като над 60 души ще представят работни места от целия Европейски съюз, плюс Исланция, Конфедерация Швейцария, Норвегия и Лихтенщайн.  \r\n„Много са работните места, които ще бъдат заявени във всякакви сфери - в областта на хотелиерството, ресторантьорството, туризма, леката и тежката промишленост, комуникационните технологии, селското стопанство, сезонна заетост, ще бъдат изнесени много презентации от работодатели за техните фирми, отделно ще бъдат представени възможности за квалификации и чуждоезиково обучение  в чужбина“, каза още Янева и добави, че всеки, който има желание да посети тази европейска трудова борса – регистрирано лице в ДБТ – Бургас, заети лица, които работят и си търсят работа в чужбина, пенсионери, учащи лица, е поканен от 19.30 до 17.00 часа на 17 септември в х-л „Рамада“ в София.  \r\n„Тези, които си търсят работа в чужбина и владеят език, е добре да носят в себе си повече автобиографии на език, който владеят, за да могат, като се срещнат с работодателите, евентуално да се договорят за заминаване на работа. Традиционно тези трудови борси по това време се провеждаха във Варна и Бургас, като целта им беше тези, които работят през лятото в туризма, да си намерят зимата работа в европейските курорти, но тази година трудовата борса е позиционирана в София и е във всички сфери. Тези трудови борси се оказва, че са един доста подходящ начин да се намери работа в чужбина. Много по-лесно и по-добре се виждат хората с работодателите, взаимно решават дали се харесват или не и веднага се случват нещата“, заяви Атанаска Янева. По думите ѝ Бургас е един от привилегированите градове, в които няколко пъти в годината идват чужди работодатели, не само за такива борси, като отначало е имало огромен интерес, а сега хората, които посещават подобни инициативи, са по-малко.  \r\nСпоред Гергана Костадинова, началник на отдел „Услуги по заетостта” в Дирекция „Регионална служба по заетостта“ в Бургас точно на този Европейски ден на труда ще бъде използвана и специална платформа за онлайн комуникация между работодателите, заявили свободни места точно за това събитие, и кандидатите за тези позиции. Платформата и техниката се осигуряват от Европейската комисия. \r\nДеница ДИМИТРОВА", "date": "2019.08.21", "title": "Атанаска Янева, Бюро по труда – Бургас: В София ще се проведе Европейски ден на труда на 17 септември"}
{"url": "http://www.focus-news.net/news/2019/08/21/2691378/smolyan-obshtinskiyat-savet-shte-provede-zasedanie-na-22-avgust.html", "text": "Заседание на Общински съвет – Смолян ще се проведе на 22 август от 13.00 часа в Сесийна зала на местната администрация. Това съобщиха от  община Смолян . В първоначалния дневен ред са включени 21 докладни записки. Сред тях са Кандидатстване за предоставяне на финансиране от Оперативна програма „Околна среда 2014-2020 г.“, процедура „Изпълнение на демонстрационни проекти в областта на управлението на отпадъците“, Вземане на решение за отправяне на искане чрез Областния управител до Министъра на културата за внасяне на предложение в Министерски съвет на РБ за удължаване срока за предоставяне за безвъзмездно управление на Община Смолян на имот публично държавна собственост „Момчилова крепост“ с. Градът, Община Смолян. На вниманието на общинските съветници ще бъде представена и докладна записка за вземане на решение за отправяне на искане чрез Областния управител до Министъра на културата за внасяне на предложение в Министерски съвет на РБ за удължаване срока за предоставяне за безвъзмездно управление на Община Смолян на имоти публично държавна собственост: Крепост „Калето“ в защитена местност „Невястата-Турлука“ край гр. Смолян и Крепост „Калето“ над проходна пещера край с. Кошница, Община Смолян, както и други важни за жителите на общината теми.", "date": "2019.08.21", "title": "Смолян: Общинският съвет ще проведе заседание на 22 август"}
{"url": "http://www.focus-news.net/news/2019/08/21/2691364/darzhavniyat-departament-na-sasht-pompeo-nasarchi-sarbiya-da-se-sasredotochi-varhu-vazobnovyavaneto-na-dialoga-s-kosovo.html", "text": "Държавният секретар на САЩ Майк Помпео заяви по време на среща със сръбския президент Александър Вучич в Ню Йорк, че насърчава официален Белград да се съсредоточи върху стратегическа цел - членство в Европейския съюз и да продължи диалога с Косово. Това става ясно от съобщение на Държавният департамент на САЩ, цитирано от македонското електронно издание  „Фактор“ . \r\nПомпео и Вучич обсъдиха двустранната визия за стабилен, сигурен и проспериращ регион на Западните Балкани и подкрепата на САЩ за пътя на Сърбия към Европейския съюз, съобщиха медиите в региона. \r\n„Секретарят Помпео насърчи Сърбия да се съсредоточи върху тази стратегическа цел, като ускори реформите и да продължи диалога с Косово за цялостно нормализиране на отношенията, водещо до взаимно признаване\", се казва в изявление на Държавния департамент. \r\nПомпео повтори, че и двете страни трябва да избягват провокации, които възпрепятстват процеса на нормализиране и да работят в духа на компромиси и гъвкавост, необходими за постигане на споразумение и използване на потенциала на двете страни. \r\n \r\n Тереза Герова", "date": "2019.08.21", "title": "Държавният департамент на САЩ: Помпео насърчи Сърбия да се съсредоточи върху възобновяването на диалога с Косово"}
{"url": "http://www.focus-news.net/news/2019/08/21/2691373/sliven-85-godishna-zhena-e-zaginala-pri-pozhar-v-selo-topolchane.html", "text": "85-годишна жена е загинала при пожар в село Тополчане. Това съобщиха от  Областна дирекция на МВР – Сливен . \r\nВ 11.11 часа на 20 август в оперативния център при РДПБЗН-Сливен е получен сигнал за пожар в къща в селото. Два пожарни автомобила са се включили в потушаването на огъня. 85-годишна жена е загинала вследствие на задушаване от дима.  \r\nУнищожено е домашно имущество, черна и бяла техника, опушени са и стени.", "date": "2019.08.21", "title": "Сливен: 85-годишна жена е загинала при пожар в село Тополчане"}
{"url": "http://www.focus-news.net/news/2019/08/21/2691376/nyama-evakuatsiya-na-patnitsi-ili-otmyana-poleti-na-letishte-sofiya-sled-signala-za-bomba.html", "text": "Няма евакуация на пътници или отмяна полети на летище „София“ след сигнала за бомба. Това съобщиха за  Агенция „Фокус“  от  пресцентъра на летището . Не е имало и паника сред пътниците.", "date": "2019.08.21", "title": "Няма евакуация на пътници или отмяна полети на летище „София“ след сигнала за бомба"}
{"url": "http://www.focus-news.net/news/2019/08/21/2691379/veliko-tarnovo-traktor-se-e-zapalil-i-e-izgoryal-napalno-v-zemlishteto-na-selo-karantsi.html", "text": "Три сигнала за по-сериозни пожари в област Велико Търново са получени на тел. 112 през изминалото денонощие. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Първото обаждане е от 15.30 часа вчера. То е било за запален трактор в землището на село Каранци. Превозното средство е изцяло унищожено, спасена е прикачената към него техника. Около два часа по-късно е подаден нов сигнал – за горящ комбайн в района на село Овча могила. При този пожар щетите са по-малки. Причините и за двата инцидента са технически неизправности. Привечер, малко след 19.00 часа, е получено и трето обаждане – за горяща електрическа печка в Елена. При пожара са опушени стени, но няма други последствия. И при трите инцидента няма пострадали хора \r\nИ днес екип от седем огнеборци от Свищов, служители на Сектор „СОД“ и доброволци от Кризисния център в Овча могила продължават гасенето на пожара в района на сметището в Свищов. \r\nЛуиза ТРАНЧЕВА", "date": "2019.08.21", "title": "Велико Търново: Трактор се е запалил и е изгорял напълно в землището на село Каранци"}
{"url": "http://www.focus-news.net/news/2019/08/21/2691382/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще разговаряме с кмета на село Голямо Белово за инициативите, които успешно реализират младежите в населеното място. Ще чуете също как се развиват различните спортове в общината от треньорите на футболния и волейболния клуб.   \r\nВъв втората част на предаването ще разговаряме със Севдалина Попова, старши експерт в направление „Музейно дело“ в Община Белово, за традиционни, но малко позабравени празници, които са съхранени в общината.  \r\n \r\n Предаването „Белово – градът на трите планини” се излъчва всяка сряда по Радио „Фокус“ – Пазарджик, от 15.00 до 16.00 часа. Водещ на предаването е Ваня Николова. Телефоните за връзка със студиото са 0885 606692 и 034 420020.", "date": "2019.08.21", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/08/21/2691377/veliko-tarnovo-gradat-shte-bade-chast-ot-initsiativa-stara-hartiya-za-nova-kniga.html", "text": "Градът ще бъде част от еко-инициатива „Стара хартия за нова книга“, която дава възможност на децата да научат повече за рециклирането и разделното събиране на отпадъците, да разберат как да опазват природата и защо това е толкова важно. Това съобщиха от пресцентъра на  Община Велико Търново . Кампанията насочва вниманието на децата и към четенето.  \r\nВъв Велико Търново инициативата ще се състои на 29 септември от 10.00 до 13.00 часа в парк „Марно поле“ край централния вход. Дебютното участие на Велико Търново в акцията е с подкрепата на кмета Даниел Панов. Организатори са „ЕКОПАК България“ и Книжен център „Гринуич“.  \r\nВсяко дете, което доведе възрастен придружител с поне пет килограма стара хартия за рециклиране, ще получи нова детска книга по избор, изненади и подаръци от партньорите на инициативата. Колкото повече стара хартия съберат децата, толкова повече дървета ще бъдат спасени от изсичане.  \r\nЗа да има достатъчно книги за участниците в кампанията, всеки, който изпълни условието да донесе 5 кг стара хартия, ще може да избере само една книга, но не повече. Децата, събрали допълнителни 5 кг хартия, ще получат втора книжка на екотематика – едно от двете специални издания на „ЕКОПАК България“ - „Грийн тийн“ и „Ти можеш да спасиш планетата“.  \r\nКампанията започна през 2013 година, а в настоящото ѝ издание се включват общо пет града – Бургас, Хасково, София, Русе и Велико Търново. Партньори са и петте регионални библиотеки. Средствата от събраните количества стара хартия в петте града ще бъдат използвани за нов тираж на двете специални издания на екологична тематика. За шестте години досега в инициативата са се включили над 37 500 деца. Те са предали за рециклиране 195.5 тона хартия и са получили 42 470 книжки. В резултат от изсичане са спасени 2548 дървета.", "date": "2019.08.21", "title": "Велико Търново: Градът ще бъде част от инициатива „Стара хартия за нова книга“"}
{"url": "http://www.focus-news.net/news/2019/08/21/2691381/georgi-slavov-kmet-na-yambol-na-yambol-rok-fest-2019-za-prav-pat-v-balgariya-shte-se-provede-shou-na-barabanistite.html", "text": "На Ямбол Рок Фест 2019 за пръв път в България ще се проведе шоу на барабанистите. Това каза за предаването „Добър ден“ на  Радио „Фокус“  кметът на Ямбол Георги Славов във връзка с провеждането на събитието. Той уточни, че участници ще бъдат световно доказали се, но ще има и много местни групи. Според Славов фестивалът се е утвърдил като едно от най-очакваните събития за всички фенове на рока. „Първо, тези изпълнители идват в България. Второ – в Ямбол. Радващо е, че вече когато се каже Ямбол никой няма колебания къде е този град, случвало ли се е нещо преди това там или не. Всички тези изпълнители са световни звезди или хора със сериозно име, които искат да знаят къде отиват, а Ямбол вече стана марка и то точно на рока. За мен и сега, и преди рокът е бил култура, възпитание и много се радвам, че можем да го отстояваме в Ямбол“, обясни кметът.  \r\nГеорги Славов каза още, че концертът ще се проведе от 12 до 15 септември в градския парк на Ямбол и с богата си програма ще предложи по нещо за всеки. По думите му входът ще бъде свободен, а финансирането идва от Общината и местния бизнес.", "date": "2019.08.21", "title": "Георги Славов, кмет на Ямбол: На Ямбол Рок Фест 2019 за пръв път в България ще се проведе шоу на барабанистите"}
{"url": "http://www.focus-news.net/news/2019/08/21/2691383/razgrad-oblastnata-epizootichna-komisiya-shte-zasedava-na-22-avgust.html", "text": "Постоянната областна епизоотична комисия в Разград ще проведе заседание на 22 август. Това съобщиха от пресцентъра на  областната администрация . В началото на заседанието представител на Областната дирекция по безопасност на храните-Разград ще представи актуалната епизоотична обстановка по отношение на болестта африканска чума по свинете на територията на страната и на Разградска област. Участниците в заседанието ще бъдат запознати с писмо на Изпълнителния директор на Изпълнителната агенция по горите. Ще се разгледат предоставените от общините документи във връзка с финансовото подпомагане за дезинфекционни мероприятия в размер на 300 лева, което трябва да получат стопаните, извършили доброволно клане на прасета. Ще бъде обсъдено и предложение подобно подпомагане да получат не само стопаните от 20-километровите зони около големите свинекомплекси, а всички, които са извършили доброволно клане на прасетата си. Заседанието на Постоянната областна епизоотична комисия започва в 11.00 ч. на 22 август в зала 712 на Областна администрация-Разград.", "date": "2019.08.21", "title": "Разград: Областната епизоотична комисия ще заседава на 22 август"}
{"url": "http://www.focus-news.net/news/2019/08/21/2691380/the-guardian-evropa-shte-otkazhe-iskaneto-na-boris-dzhonsan-za-premahvaneto-na-predpaznata-klauza-za-irlandskata-granitsa.html", "text": "Европейският съюз координирано отхвърли опитите на премиера на Великобритания Борис Джонсън да премахне предпазната клауза за ирландската граница, пише британското издание  The Guardian . \r\n \r\nОчаква се германският канцлер Ангела Меркел да отхвърли призива на Джонсън за премахване на предпазната клауза, когато тя се срещне с него. \r\n„Писмото до председателя на Европейския съвет не е сериозно предложение и Борис Джонсън го знае“, казва Норберт Рьотген, съюзник на Меркел, който ръководи комисията по външни работи на германския парламент.  \r\nТуск, който също се очаква да се срещне с Джонсън този уикенд, заяви: „Предпазната клауза е застраховка за избягване на постоянна граница на остров Ирландия, освен ако и докато не бъде намерена алтернатива. Тези, които са против нея и не предлагат реалистични алтернативи, всъщност подкрепят възстановяването на постоянна граница. Дори и да не го признават. \" \r\nКато знак, че становището на ЕС е внимателно координирано, Европейската комисия също излезе със собствено изявление минути по-късно, заявявайки, че споделя мнението на Туск. \r\nГоворителят на комисията приветства \"ангажираността на правителството на Обединеното кралство за методично оттегляне\", като все пак ясно изрази възраженията си. Те се изразяват в липсата на правно оперативно решение за предотвратяване на връщането на постоянна граница в Ирландия. \r\nСпоред комисията, Великобритания не посочква какви биха могли да бъдат алтернативните споразумения и „всъщност признава, че няма гаранция, че такива споразумения ще бъдат въведени до края на преходния период.“ \r\nВ изказване малко преди премиерът да отпътува от острова, за да се срещне с европейските лидери, Джонсън постави вината за твърдата реакция на ЕС върху консервативните противници на Брекзит без сделка, твърдейки, че стратегията му за преговори е подкопана от тях. \r\nПравителството на Обединеното кралство вече е потвърдило, че британските чиновници ще спрат да присъстват на повечето срещи на ЕС от 1 септември.  \r\nДжонсън намекна, че позицията на ЕС е повлияна от действията на консервативни депутати, които търсят законови методи, за да не спрат Брекзит без сделка в Камарата на общините, като в това число се включват и бивши министри от кабинета като Филип Хамънд. \r\nПравителството обаче настоя, че странта ще напусне ЕС на 31 октомври, без значение от обстоятелствата. \r\n„Едно нещо, което леко усложнява картината е, че нашите приятели от ЕС все още смятат, че има възможност парламентът да блокира Брекзит “, каза премиерът.  \r\n„И докато смятат, че има вероятност парламентът да блокира Брекзит, едва ли ще се съобразят да направят нужните отстъпки. Така че ще е нужно малко търпение. \" \r\n  Теодор Пенев", "date": "2019.08.21", "title": "The Guardian: Европа ще откаже искането на Борис Джонсън за премахването на предпазната клауза за ирландската граница"}
{"url": "http://www.focus-news.net/news/2019/08/21/2691402/montana-5-000-dka-suhi-trevi-i-hrasti-sa-gaseni-za-denonoshtie-ot-ekipite-na-rdpbzn-v-oblastta.html", "text": "5 000 дка сухи треви и храсти са гасени за денонощие от екипите на РДПБЗН-Монтана, съобщиха от  ОДМВР . От 17.00 ч. на 19 август до 20.30 ч. на 20 август екипи на РСПБЗН-Монтана, сектор „Специализирани оперативни дейности”, доброволно формирование „Огоста“ и водоноски от предприятие „Чистота“ са гасили 5 000 дка сухи треви и храсти в монтанската местност Пъстрина, землищата на селата Липен, Стубел, Палилула и гр. Бойчиновци.", "date": "2019.08.21", "title": "Монтана: 5 000 дка сухи треви и храсти са гасени за денонощие от екипите на РДПБЗН в областта"}
{"url": "http://www.focus-news.net/news/2019/08/21/2691384/georgi-slavov-kmet-na-yambol-izgrazhdaneto-na-parkingi-v-grada-shte-osvobodi-zelenite-ploshti-ot-nepravomerno-parkiralite-koli.html", "text": "Изграждането на паркинги в града ще освободи зелените площи от неправомерно паркиралите коли. Това каза за предаването „Добър ден“ на  Радио „Фокус“  кметът на Ямбол Георги Славов във връзка с благоустройството на града. Според него новите паркоместа ще позволят в междублоковото пространство да бъдат поставени пейки, беседки и фитнес на открито. Той обясни, че Общината разпределя парите на града съобразно желанията на хората по възможно най-ефективния начин. По думите му едно от най-големите предизвикателства е поддръжката на построеното.„Все повече се засилва гражданското отношение и хората започват да чувстват онова, което правим, като свое. Започват да недоволстват и негодуват срещу всяко едно посегателство. Все още, за мое съжаление, вандалските изпълнения не се малко, но все повече стават хората, които подават сигнали, които правят забележки на място и такива, които защитават тези свои придобивки“, обясни кметът.  \r\nГеорги Славов каза още, че в момента се извършват ремонти в детските градини и училищата, които ще приключат до 15 септември.  \r\n Пълния текст на интервюто четете по-късно в „Мнение”  \r\nМилослава АНГЕЛОВА", "date": "2019.08.21", "title": "Георги Славов, кмет на Ямбол: Изграждането на паркинги в града ще освободи зелените площи от неправомерно паркиралите коли"}
{"url": "http://www.focus-news.net/news/2019/08/21/2691386/blagoevgrad-muzey-simitliya-drevnata-zemya-na-kukerite-shte-bade-otkrit-po-povod-50-ta-godishnina-ot-obyavyavaneto-na-simitli-za-grad-na-29-avgust.html", "text": "Музей „Симитлия – Древната земя на кукерите“ ще бъде открит по повод 50-та годишнина от обявяването на Симитли за град от 18.00 часа на 29 август. Това съобщиха за  Радио „Фокус“ – Пирин  от Община Симитли. За събитието, което е посветено на годишнината, е подготвена богата програма. От Общината уточниха, че откриването на музея е отдавна обмислена идея – да се съберат маски и костюми на кукери, които са ярка емблема на Симитли и общината. Подбрани маски, костюми и елементи от кукерските традиции, най-добрите от всяка кукерска група, ще бъдат представени за музейна експозиция. Идеята е експонатите да бъдат показани на едно място целогодишно, като притежателите ще ги взимат само за Сурва и кукерските фестивали през месец януари.  \r\nПо повод празника ще се проведе и тържествена сесия на Общински съвет – Симитли, по време на която със званието „Почетен гражданин“ ще бъдат удостоени Стоян Атанасовски, Борис Бачев, Спас Янчев, Павел Ангелов, инж. Димитър Падежки, Николай Атанасовски и инж. Васил Георгиев. Събитието ще се състои в киносалона на читалище „Св. Климент Охридски“. Ще бъде открита и изложба под надслов „50 години град Симитли“, в която ще бъдат включени картини от пленер-живопис, проведен по този повод. След края на официалната част ще има и концертна програма. В нея участие ще вземат ученици от СУ „Св. св. Кирил и Методий“, Мъжка фолклорна група „Изворите“, Мъжка фолклорна група „Веселие“, ансамбъл „Пирин“ и поп-фолк изпълнителката Ваня. \r\nСимитли е обявен за град с указ 828 от 29 август 1969 година. \r\nЛивия НИНОВА", "date": "2019.08.21", "title": "Благоевград: Музей „Симитлия – Древната земя на кукерите“ ще бъде открит по повод 50-та годишнина от обявяването на Симитли за град на 29 август"}
{"url": "http://www.focus-news.net/news/2019/08/21/2691403/burgas-prokuraturata-obrazuva-dosadebno-proizvodstvo-za-izvarshena-izmama-kasaeshta-prodazhba-na-belina-kato-chudotvorno-lekarstvo.html", "text": "Прокуратурата образува досъдебно производство за извършена измама, касаеща продажба на белина като чудотворно лекарство Това съобщиха от  Районната прокуратура-Бургас . Целта на измамника е била да придобие имотна облага, да се сдобие с парични средства. Затова е заблудил неопределен кръг лица, че лекарството, което им продава ще ги излекува от онкологично заболяване, аутизъм, здравословни проблеми с бъбреците, както и от други заболявания и с това им причинил имотна вреда – престъпление по чл.209, ал.1 от НК. Разследването по досъдебното производство е възложено на полицейски служители от ОД  на МВР – Бургас. То трябва да бъде извършено в срок от 60 дни, след което събраните материали да бъдат предадени на наблюдаващия прокурор, който да предприеме последващи процесуални  действия.", "date": "2019.08.21", "title": "Бургас: Прокуратурата образува досъдебно производство  за извършена измама, касаеща продажба на белина като чудотворно лекарство"}
{"url": "http://www.focus-news.net/news/2019/08/21/2691374/gazeta-express-kosovo-dialogat-mezhdu-sarbiya-i-kosovo-veroyatno-shte-prodalzhi-prez-dekemvri-tvardi-vuchich.html", "text": "Сръбският президент Александър Вучич заяви, че диалогът между Белград и Прищина най-вероятно ще продължи през декември тази година, пише косовското издание  Gazeta Express . \r\nВучич коментира темата след като се срещна с държавния секретар на САЩ Майк Помпео в Ню Йорк, който насърчи Косово и Сърбия да продължат преговорите по нормализирането на отношенията си. Попитан от медиите дали Белград и Прищина са близо до възобновяване на разговорите след срещата с Помпео, Вучич заяви, че е малко вероятно това да се случи преди изборите в Косово. Държавният секретар заяви, че нормализирането на отношенията между Белград и Прищина би засилило стабилността и просперитета на Сърбия и западните Балкани.  \r\n  Теодор Пенев", "date": "2019.08.21", "title": "Gazeta Express (Косово): Диалогът между Сърбия и Косово вероятно ще продължи през декември, твърди Вучич"}
{"url": "http://www.focus-news.net/news/2019/08/21/2691405/zamestnik-ministarat-na-pravosadieto-prof-nikolay-prodanov-shte-otkrie-noviya-arest-v-sliven.html", "text": "Заместник-министърът на правосъдието проф. Николай Проданов ще открие на 22 август 2019 г. (четвъртък) в 11.00 часа новия арест в Сливен. Това съобщиха от пресцентъра на  Министерството на правосъдието .  \r\nАрестните помещения са обособени в сграда, която се намира на територията на затвора в града. Капацитетът им е до 40 задържани лица.  \r\nНа събитието ще присъстват още представители на Главна дирекция „Изпълнение на наказанията” и на местната законодателна, съдебна и изпълнителна власт.", "date": "2019.08.21", "title": "Заместник-министърът на правосъдието проф. Николай Проданов ще открие новия арест в Сливен"}
{"url": "http://www.focus-news.net/news/2019/08/21/2691408/gergana-kostadinova-regionalna-sluzhba-po-zaetostta-burgas-v-direktsiya-byuro-po-truda-burgas-imame-sredstva-za-obuchenie-na-bezrabotni-litsa-v-balgaro-germanskite-tsentrove.html", "text": "В Дирекция „Бюро по труда“ (ДБТ) – Бургас имаме средства за обучение на безработни лица в българо-германските центрове. Това каза пред журналисти Гергана Костадинова, началник на отдел „Услуги по заетостта” в Дирекция „Регионална служба по заетостта“ в Бургас, предаде репортер на  Радио „Фокус“ – Бургас . „Това е важно да се знае от хората, тук става въпрос за обучение на безработни лица, които са регистрирани в ДБТ и имат възможност да се обучават за професионална квалификация, ключова компетентност в българо-германските центрове“, отбеляза Костадинова и уточни, че най-близкият такъв център е в Царево, а други има и в Пазарджик, Смолян, Стара Загора, като обученията са безплатни, плаща се 8 лв. стипендия на ден, настаняването е безплатно. „Който има желание да се обучи и е безработен в момента, може да кандидатства при нас за такива безплатни обучения. Всеки център си има програма и всеки си избра в какво обучение да се включи. Имаме средства, които трябва да се усвоят до края на годината“, добави Костадинова.  \r\nПо думите ѝ заявените свободни работни места към момента са 505. „Най-голям брой е на учителските места – 55 места са обявени за учители, като изключим една заявка за обща работа на позициониране на пристанище Бургас към частна фирма за пакетировачи. Тази година търсенето започна доста по-рано – началото на месец юни, и заявени места са много повече сравнение с предходни години, през изминалите години учителските места се заявяваха юли и август“, посочи Гергана Костадинова.  \r\nТя уточни, че към самия курс е обявено изискване какво да бъде входящото ниво на кандидатите, като има курсове за хора с начално и основно образование, със завършен 10-ти клас, както и за такива със средно образование. „Това зависи от самия курс. От средата на миналия месец има пусната обява и тогава са се търсили по-малък брой, сега са се увеличили търсещите, но трудно се намират кадри“, каза още Костадинова. \r\nДеница ДИМИТРОВА", "date": "2019.08.21", "title": "Гергана Костадинова, Регионална служба по заетостта – Бургас: В Дирекция „Бюро по труда“ – Бургас имаме средства за обучение на безработни лица в българо-германските центрове"}
{"url": "http://www.focus-news.net/news/2019/08/21/2691407/signali-za-bombi-v-letishta-i-medii-obzor.html", "text": "Няколко сигнала за поставени взривни устройства доведоха до проверки на летищата в София, Пловдив, Варна и Бургас, както и в сградите на Българската национална телевизия и вестник \"24 часа\". Сигналите са получени преди и около обяд. При извършените проверки на летищните терминали не е отрито нищо притеснително и не се е наложила евакуация или забавяне на полети. Не се е стигнало и до паника сред пътниците. Служителите на БНТ са били изведени за кратко от сградата. Сигналите са били изпратени от един и същи имейл и се разследват.", "date": "2019.08.21", "title": "Сигнали за бомби в летища и медии (ОБЗОР)"}
{"url": "http://www.focus-news.net/news/2019/08/21/2691385/tass-kitay-smyata-che-sabitiyata-v-honkong-sa-predizvikani-ot-vanshni-sili.html", "text": "Демонстрациите и безредиците в Хонконг са предизвикани от чужди сили, обяви министърът на външните работи, член на Държавния съвет на Китайската народна република Уанг Ий, предава  ТАСС . \r\nТой заяви това на среща с министрите на външните работи на Република Корея и Япония. \r\n\"Сегашните развития в Хонконг се дължат на намесата на чуждестранни сили\", заяви министърът пред китайски държавни медии. \r\n\"Ситуацията в Хонконг е вътрешен проблем на Китайската народна република (КНР), чуждестранната намеса е изключена. Централното правителство на КНР подкрепя администрацията на Хонконг в правно отношение, а също така изразява подкрепа за суровите и справедливи действия на градската полиция при налагането на закона”, заяви Уанг Ий. \r\nТой изрази подкрепата на китайското правителство и за хонконгските съдебни власти „при наказването на отговорните за актове на насилие в съответствие с правните рамки“.  \r\nКакто отбеляза министърът,  Китай разбира опасенията на някои страни по отношение на сигурността на техните предприятия и техните граждани в региона. \r\n\"Убеден съм, че властите в Хонконг ще могат да защитят правата и интересите (им) в съответствие със закона. Всички страни трябва да се отнасят към мерките, предприети от администрацията на Хонконг, с разбиране и подкрепа за ограничаване на безредиците и да заемат обективна и справедлива позиция по този въпрос\", каза китайският външен министър. \r\nВ началото на юни в Хонконг избухнаха масови протести срещу законопроект, иницииран от местните власти, който има за цел да създаде механизъм за екстрадирането на заподозрени или издирвани издирвани лица от Хонконг в Китай. Законопроектът не беше приет, но това не спря вълната от протести. \r\n  Теодор Пенев", "date": "2019.08.21", "title": "ТАСС: Китай смята, че събитията в Хонконг са предизвикани от външни сили"}
{"url": "http://www.focus-news.net/news/2019/08/21/2691412/voennosluzhesht-ot-suhopatnite-voyski-predotvrati-prestaplenie.html", "text": "Военнослужещ от 61-ва Стрямска механизирана бригада е предотвратил извършване на престъпление над беззащитна жена. Това съобщиха от  Министерството на отбраната .По време на домашен отпуск, на 09 август 2019 г. около 12.00 ч. по обяд в град Карлово старши сержант Цвятко Делков чува викове за помощ от беззащитна жена, която току-що е била ограбена. Той реагира незабавно и адекватно, проявява съобразителност и преследва извършителя на кражбата. Успява да го догони и задържи до пристигането на органите на МВР. С бързата си реакция старши сержант Цвятко Делков на практика успява да попречи на крадеца да предаде на своите съучастници откраднатите лични вещи, документи и портфейл на потърпевшата.Благодарност за достойната постъпка на старши сержант Цвятко Делков изказва прокуратурата в Карлово в писмо до бригадата.  \r\nСтарши сержант Цвятко Делков е на служба в 61-ва Стрямска механизирана бригада от 1999 г. \r\nТова е поредният случай на проявен граждански дълг от военнослужещ от бригадата. Преди няколко месеца ефрейтор Никола Върбанов спаси дете в буйните води на водопад „Сучурум”.", "date": "2019.08.21", "title": "Военнослужещ от Сухопътните войски предотврати престъпление"}
{"url": "http://www.focus-news.net/news/2019/08/21/2691409/veliko-tarnovo-osvezhavat-se-peshehodnite-pateki-okolo-uchilishtata-i-detski-gradini-v-grada-zapochna-i-izmivane-na-ulitsite.html", "text": "Традиционното измиване на улиците на Велико Търново започва от кв. „Картала“. Това съобщаиха за  Радио „Фокус“ – Велико Търново  от Общината и уточниха, че дейностите трябва да започнат до броени дни. Планира се обработка на всички главни и второстепенни улици в централната част и кварталите на града. Миенето ще приключи непосредствено преди 22 септември, когато Търново е домакин на националните чествания за Независимостта на България. Паралелно с това стартира и обновяване на пешеходните пътеки около училищата и детските градини, което също се прави ежегодно, преди началото на учебната година. Предвижда се да бъдат подменени и амортизирани или изтрити пътни знаци. Подобни дейности текат във всички населени места от общината, в които има образователни институции. \r\n „Фокус“ припомня, че през миналата година по инициатива на областния председател на МГЕРБ във Велико Търново Георги Недев в града бяха монтирани шест предупредителни пътни знаци за намаляване на скоростта край някои училища. Планирано е подобни да бъдат поставени около всички учебни заведения в града. Указателната скорост, написана на тях, е 20 км/ч. \r\nЛуиза ТРАНЧЕВА", "date": "2019.08.21", "title": "Велико Търново: Освежават се пешеходните пътеки около училищата и детски градини в града, започна и измиване на улиците"}
{"url": "http://www.focus-news.net/news/2019/08/21/2691411/sliven-prodalzhava-priemat-na-zayavleniya-ot-kandidati-za-lichni-asistenti.html", "text": "Продължава приемът на заявления от кандидати за лични асистенти. Община Сливен изпълнява дейности по предоставяне на социалната услуга „личен асистент”, финансирани по подписано Споразумение с Агенция за социално подпомагане. Това съобщиха от пресцентъра на  Общината . \r\nЗа лични асистенти могат да кандидатстват хора в трудоспособна възраст, отговарящи на следните изисквания – безработни лица, лица в  трудоспособна възраст, които не са придобили право на пенсия за осигурителен стаж и възраст. \r\nВсеки кандидат за личен асистент следва да представи следния комплект от документи – заявление за кандидатстване за личен асистент (по образец), декларация за съгласие за предоставяне на лични данни /по образец/, автобиография, документи за придобита образователна степен и съотносима за длъжността „личен асистент” квалификация, копие от удостоверение за преминато обучение за предоставяне на социални услуги по други програми или по друг ред. \r\nДокументите за кандидатстване се приемат в Центъра за административно обслужване на граждани в Общината. \r\nПодборът на кандидатите за лични асистенти ще бъде извършен на два етапа – по документи и чрез събеседване с одобрените на първия етап кандидати. \r\nКласирането се извършва от комисия, назначена със заповед на кмета на община Сливен след провеждане на събеседване. Ще бъде изготвен списък с оценените  кандидати, който ще бъде изнесен на информационното табло в Центъра за административно обслужване на Община Сливен.", "date": "2019.08.21", "title": "Сливен: Продължава приемът на заявления от кандидати за лични асистенти"}
{"url": "http://www.focus-news.net/news/2019/08/21/2691410/mvr-signali-za-bombi-v-letishta-i-medii-sa-izprateni-i-v-drugi-darzhavi-na-es.html", "text": "Днес е получено електронно съобщение на публични електронни пощенски адреси, обслужващи аерогарите в София, Варна, Бургас и Пловдив, както и на мейл-адреси на БНТ и други медии. Това съобщиха от пресцентъра на  МВР . Текстът на съобщението е имал за цел създаване на затруднения в работния им процес. В спешен порядък специализирани екипи са извършили претърсвания за наличие на взривни устройства, такива не са били открити и работният процес е продължил нормално.  \r\nВъв връзка с получените сигнали от отдел „Киберпрестъпност“ при ГДБОП са извършени проверки и е установено, че за изпращане на заплашителните съобщения са използвани анонимизиращи интернет ресурси и услуги на доставчици на електронни съобщения извън територията на България. Осъществен е контакт с международни правоохранителни власти за събиране на допълнителна информация.  \r\nУстановено е, че в рамките на вчерашния ден (20 август) подобни съобщения са били разпратени по същата схема – до летища и после до медии и в други държави от ЕС.", "date": "2019.08.21", "title": "МВР: Сигнали за бомби в летища и медии са изпратени и в други държави на ЕС"}
{"url": "http://www.focus-news.net/news/2019/08/21/2691406/reuters-angela-merkel-shte-pregovarya-s-boris-dzhonsan-za-gladko-izlizane-na-velikobritaniya-ot-es.html", "text": "Германският канцлер Ангела Меркел заяви, че на срещата си с премиера на Великобритания, Борис Джонсън, ще се опита да се увери, че напускането на на страната от Европейския съюз ще премине гладко, съобщава  Reuters . \r\n„Днес ще говоря с британския премиер, който ще ме посети, за това как можем да постигнем възможно гладко излизане на Великобритания от Европейския съюз,  като се има предвид, че трябва да се борим и за икономическия си растеж“, заяви Меркел по време на конференция. \r\nКанцлерът също изясни, че Обединеното кралство ще загуби правата си на пазара на ЕС за въздушен транспорт, като заяви, че след Брекзит ще трябва да се договори ново споразумение за въздушния трафик. Тъй като това ще отнеме време, би било най-добре да се договорят ясни правила за преходния период, за да се избегнат проблеми, добави тя. \r\n \r\n  Теодор Пенев", "date": "2019.08.21", "title": "Reuters: Ангела Меркел ще преговаря с Борис Джонсън за „гладко“ излизане на Великобритания от ЕС"}
{"url": "http://www.focus-news.net/news/2019/08/21/2691414/veliko-tarnovo-peta-obrabotka-sreshtu-komari-zapochva-v-grada.html", "text": "Извънредно и общо пето по брой третиране срещу комари започва в 22,00 ч. тази вечер във Велико Търново. Това съобщиха от   Община Велико Търново . Приложен ще бъде методът на димна обработка с топъл аерозол. Препаратът е стриктно съобразен с изискванията на Министерството на здравеопазването. Тази вечер ще бъдат третирани следните квартали: „Картала“, „Колю Фичето“, „Варуша“, „Асенов“, Западна индустриална зона. В 22,00 ч. утре обработката продължава в жилищните райони „Бузлуджа“, „Зона Б“, „Чолаковци“, Южна промишлена зона, Център, Стара градска част, кв. „Света гора“. С топъл аерозол са извършени и предходните две обработки в паркове и квартали срещу комари, проведени през август. Преди това обществените пространства и зелените зони са третирани срещу насекомите чрез студен аерозол (вода и биоцид) – на 25-26 юни и 8-9 юли. През март са извършени още две обработки срещу ларви на комари, като са обхванати зони по поречието на р. Янтра. Всички пръскания са проведени съобразно сключения договор между Община Велико Търново и фирмата изпълнител и са съобразени с метеорологичните условия. За пръскане против комари в населените места е необходима заявка от съответния кмет или кметски наместник.", "date": "2019.08.21", "title": "Велико Търново: Пета обработка срещу комари започва в града"}
{"url": "http://www.focus-news.net/news/2019/08/21/2691413/kyustendil-dvizhenieto-po-tretoklasen-pat-6222-smolichano-pelatikovo-e-ogranicheno-za-tovarni-avtomobili-nad-35-tona.html", "text": "Движението по третокласен път – 6222 Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропадане на част от пътя при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Участъците са сигнализирани с пътни знаци и е въведен обходен маршрут през Згурово – Неделкова Гращица – Невестино – Друмохар – Ваксево и обратно за срок до 30 септември. Ограничено е движението в двете посоки по автомагистрала „Струма“ в участъка п. в. Дупница – п. в. „Бобошево“ от км 59+195 до км 73+429 поради увреждането на конструкцията на мостово съоръжение при км 62 вследствие на пожара от 13 август. За преминаване е въведен обходен маршрут от п. в. „Дупница“ по път I-1 (E-79) до п. в. „Бобошево“ на автомагистрала „Струма“ и обратно. Ремонтни дейности се извършват по второкласен път 62 Дупница – Клисура от км 42+263 до км 59+071. Там преминаването се осъществява в една лента на отделни участъци поради рехабилитация пътното платно до 17 септември. По същия път, но в района на град Дупница, движението се извършва в една лента при км 42+936 поради ремонтни дейности на мост над река Тополница. Участъкът е сигнализиран с пътни знаци и светофарна уредба за срок до 17 септември. Освен това преминаването по третокласен път – 107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности заради падащи камъни. Движението в района се регулира от светофарна уредба и при необходимост от сигналисти до края на месец август. Движението по и по третокласен път-623 Бобов дол – Мало село в село Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба за срок о 19 януари 2020 г.  \r\nТрафикът по автомагистрала „Струма“ и главен път Е-79 е нормално натоварен. \r\nЛивия НИНОВА", "date": "2019.08.21", "title": "Кюстендил: Движението по третокласен път – 6222 Смоличано – Пелатиково е ограничено за товарни автомобили над 3.5 тона"}
{"url": "http://www.focus-news.net/news/2019/08/21/2691418/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас, няма затворени участъци. Това съобщиха за  Радио „Фокус“ – Бургас  от Областното пътно управление. Видимостта е отлична, движението на моторни превозни средства по пътищата в областта се осъществява безпроблемно.  \r\nИнтензивен е трафикът по входно-изходните пътни артерии на град Бургас – по пътната отсечка Бургас – автомагистрала „Тракия“, по пътя Бургас кв. „Сарафово“, както и в района на пътен възел „Юг“. Струпване на автомобили се наблюдава и в някои участъци в централната градска част – в района на кръстовището между улиците „Булаир“ и „Константин Фотинов“, между булевардите „Сан Стефано“ и „Демокрация“, както и по някои участъци от булевард „24-ти Черноморски пехотен полк“. \r\nДеница ДИМИТРОВА", "date": "2019.08.21", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/08/21/2691416/afp-darzhavniyat-sekretar-na-sasht-mayk-pompeo-se-nadyava-severna-koreya-da-ne-testva-poveche-raketi.html", "text": "Американският държавен секретар Майк Помпео изрази недоволство от серията ракетни тестове на Северна Корея, но заяви, че иска да възобнови преговорите за разоръжаване с Пхенян, съобщава  AFP . \r\nВ интервю за американски медии, Помпео отбеляза шестте теста на балистични ракети с малък обсег на действие, които Северна Корея е провела през последните седмици. Мнението на секретаря изглежда леко се разминава с това на президента на САЩ Доналд Тръмп, който определи тестовете като незначителни. \r\nПомпео изрази желание Пхенян да прекрати тестовете и добави, че се надява лидерът на страната Ким Чен Ун да възобнови преговорите. \r\n„Не се върнахме обратно към преговорите толкова бързо, колкото ни се изкаше“, отбеляза той.  \r\n„Бяхме ясни през цялото време. Знаем, че ще има спънки по пътя“. \r\nТой каза, че специалният представител на Държавния департамент в преговорите със Северна Корея, Стивън Бийгън е в Азия тази седмица. \r\n\"Надяваме се Ким да преговаря, и да постигне по-добър резултат. Ще бъде по-добре за хората от Северна Корея. Ще бъде по-добре за света\", добави Помпео. \r\n \r\n  Теодор Пенев", "date": "2019.08.21", "title": "AFP: Държавният секретар на САЩ Майк Помпео се надява Северна Корея да не тества повече ракети"}
{"url": "http://www.focus-news.net/news/2019/08/21/2691404/anadolu-agency-sasht-vodyat-pregovori-s-radikalna-grupirovka-v-siriya.html", "text": "Министърът на вътрешните работи на Турция, Сюлейман Сойлу заяви, че САЩ  водят преговори с обявената от Анкара за терористична организация „Марксистко-ленинска комунистическа партия (МЛКП) в Сирия, предава  Anadoly Agency  , като се позовава на местни медии. \r\n\"Преди 14 дни в Сирия американците се срещнаха с МЛКП и знаем какво беше обсъдено тогава.\" \r\nСойлу също спомена, че турскит власти са открили бомба, която е била предназначена за голям град в югоизточната провинция Шанлъурфа. \r\nТой също говори и за сменянето на ръководителите на три турски провинции, за които се предполага, че са разпространявали „терористична пропаганда“. \r\n„Назначаването (от страна на правителството) на кметове на провинции Ван, Диарбекир и Мардин е законово решение, не политически“, заяви той. \r\nПо-рано министерството на вътрешните работи на Турция освободи от длъжност кметовете на няколко града в съответните провинции по подозрения в сътрудничество терористични организации. \r\n \r\n  Теодор Пенев", "date": "2019.08.21", "title": "Anadolu Agency: САЩ водят преговори с радикална групировка в Сирия"}
{"url": "http://www.focus-news.net/news/2019/08/21/2691417/blagoevgrad-rayonna-prokuratura-gotse-delchev-povdigna-obvinenie-sreshtu-osiguritelen-posrednik-i-kmet-za-dokumentni-prestapleniya.html", "text": "Районна прокуратура – Гоце Делчев е внесла за разглеждане в съда обвинителен акт срещу Ф.В. за извършено от нея престъпление по чл. 309, ал. 1, пр. 1, вр. чл. 26, ал. 1, чл. 308, ал. 1, вр. чл. 20, ал. 3 от НК и срещу Т.Х. за престъпление по чл. 311, ал. 1 от НК. Обвиняемата В. била осигурителен посредник на акционерно дружество, назначена с договор. Това съобщиха от пресцентъра на   Апелативна прокуратура-София . Имала задължение да сключва от името и за сметка на фирмата договори за допълнително задължително пенсионно осигуряване в управляваните от дружеството пенсионни фондове, с лица, желаещи да сключат такива. На 25.09.2017 г. в това свое качество Ф.В. изготвила заявление за промяна на участие и прехвърляне на натрупани суми по индивидуална партида в друг съответен фонд. В графите за заявител, ЕГН, лична карта и адрес обвиняемата записала личните данни на Е. Б. и собственоръчно положила подписа на осигуреното лице. Сложила му служебен номер и го подписала. С този документ Ф.В. отишла при кмета на с. Д. – Т.Х. за удостоверяване на подписите в него, което било направено и същият бил регистриран в книгата за нотариални заверки. След като заявлението било входирано в офиса на дружеството, В. съставила договор за допълнително задължително пенсионно осигуряване, като попълнила всички реквизити и положила подпис в графа „осигурено лице“. С действията си обвиняемата Ф.В. целяла да докаже, че съществуващото правоотношение между Е.Б. и пенсионния фонд, в който се водело въпросното осигурено лице, се прекратява. Като резултат натрупаните суми по индивидуалната партида следвало да бъдат прехвърлени в универсален пенсионен фонд, чийто осигурителен посредник била обвиняемата. Ф.В. подбудила Т.Х. да извърши престъпление в кръга на службата си, като да удостовери невярното обстоятелство, че подписът в частта „осигурено лице“ е положен от Е.Б., с цел да бъде използван този документ като доказателство. В хода на образуваното досъдебно производство са били назначени графически експертизи, от които е видно, че документите са били попълнени, подписани и заверени от обвиняемите. Предстои делото да продължи в съда.", "date": "2019.08.21", "title": "Благоевград: Районна прокуратура – Гоце Делчев повдигна обвинение срещу осигурителен посредник и кмет за документни престъпления"}
{"url": "http://www.focus-news.net/news/2019/08/21/2691419/daily-sabah-germanski-grad-predlaga-milion-evro-na-vseki-koyto-dokazhe-che-gradat-ne-sashtestvuva.html", "text": "Германски град, който дълги години е обект на шегаджийска конспиративна теория, твърдяща, че населеното място не съществува, предлага награда на всеки, който успее да го докаже, пише  Daily Sabah . \r\nСлужителите на градската администрация в Билефелд заявиха, че всеки, който представи убедителни доказателства за това, че града не е истински ще получи 1.1 млн. евро. \r\nИдеята, че Билефелд не съществува беше предложена за първи път през 1994 г. от компютърния специалист Ачим Хелд. Той е споделил майтапчийската си теория в опит да осмее популярните по това време налудничави конспирации.  \r\nДори германският канцлер Ангела Меркел веднъж шеговито постави под въпрос съществуването на града, който се „твърди“, че се намира на около 330 километра западно от Берлин. \r\n \r\n  Теодор Пенев", "date": "2019.08.21", "title": "Daily Sabah: Германски град предлага милион евро на всеки, който докаже, че градът не съществува"}
{"url": "http://www.focus-news.net/news/2019/08/21/2691422/veliko-tarnovo-sapruzi-sa-zaginali-pri-katastrofa-kray-selo-rosno.html", "text": "Съпрузи са загинали при катастрофа край село Росно, община Златарица. Това потвърди за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново. Произшествието е станало около обяд. По първоначална информация е самокатастрофирал лек автомобил ВАЗ, управляван от 86-годишен мъж. На място е загинала 80-годишната му съпруга, а мъжът е починал в болница. Причините за инцидента са в процес на изясняване. Образувано е досъдебно производство.", "date": "2019.08.21", "title": "Велико Търново: Съпрузи са загинали при катастрофа край село Росно"}
{"url": "http://www.focus-news.net/news/2019/08/21/2691421/blagoevgrad-prokuraturata-e-vnesla-obvinitelen-akt-za-izpolzvane-ne-po-prednaznachenie-na-sredstva-po-programa-na-evropeyskiya-zemedelski-fond-za-razvitie-na-selskite-rayoni.html", "text": "Окръжна прокуратура – Благоевград е внесла за разглеждане в съда обвинителен акт срещу Г.И. и Г.А. за извършени от тях престъпления по чл. 254б, ал. 1, алт. 2, вр. чл. 20, ал. 2, вр. ал. 1 от НК и по чл. 248а, ал. 2, пр. 1, алт. 2, вр. ал. 1, вр. чл. 26, ал. 1, вр. чл. 20 от НК. Това съобщиха от пресцентъра на  Апелативна прокуратура - София .  \r\nНа 19.01.2010 г. обвиняемият Г.И., в качеството си на бенефициент – земеделски производител – физическо лице, в съучастие с Г.А. като негов пълномощник, получил сумата от 19 556.80 лева, представляваща безвъзмездна финансова помощ от Европейския земеделски фонд за развитие на селските райони. Средствата били авансово плащане по сключен от него договор с ДФ „Земеделие“ във връзка с подадено заявление за подпомагане по мярка 112 – създаване на стопанства на млади фермери и бизнес план към него. В действителност обаче земеделското стопанство не било развито, като в периода от 19.01.2010 г. до 18.09.2014 г. получените средства били използвани не по предназначение.  \r\nОсвен това, в заявление по мярка 121 „Модернизиране на земеделските стопанства“ от 01.04.2011 г., както и в заявка за авансово плащане към договор за финансово подпомагане, обвиняемите представили неверни сведения. Целта била да получат парични средства, принадлежащи на Европейския съюз и предоставени от ЕС на българската държава. Приложените към заявлението бизнес план, анкетни формуляри, договори за изграждане на оранжериен комплекс и протоколи за изборна възложител с представени оферти към тях били неистински и съставени само единствено за одобряване на проекта.  \r\nПред отдел „Прилагане на схеми и мерки за подпомагане“ при Държавен фонд „Земеделие“, Областна дирекция - Благоевград, обвиняемият И. декларирал, че отговаря на изискванията за условията и реда за предоставяне на безвъзмездна финансова помощ по Програмата за развитие на селските райони за периода 2007 г. – 2013 г. Представил сведения, че вече има съществуващо земеделско стопанство – поне една икономическа единица (5 дка оранжерийни домати), което възнамерява да развие, ползва необходимото количество земя и наличие на достатъчен капитал – 40 % от стойността на проекта.  \r\nВ действителност обаче не били създадени условия за това, нито осъществени необходимите инвестиции, а целта на представянето на неверните сведения била получаване на средства в размер на 1 049 722,80 лева.  \r\nОбвиняемият Г.А. знаел, че бенефициентът – Г.И., не разполага с капитал за финансиране и с реално земеделско стопанство за модернизиране, като чрез съвети и разяснения за набавяне на документи го улеснил. В „Необходими специфични документи“ в заявката за авансово плащане бенефициентът отбелязал - банкова гаранция в размер на 110 % от стойността на авансовото плащане за срока на договора. Към нея било представено удостоверение от банкова институция за обещание относно бъдеща гаранция. Наред с това обвиняемият А. осигурил на И. документи за фиктивни разходи и инвестиции.  \r\nПредстои наказателното производство срещу двамата обвиняеми да продължи в съда.", "date": "2019.08.21", "title": "Благоевград: Прокуратурата е внесла обвинителен акт за използване не по предназначение на средства по програма на Европейския земеделски фонд за развитие на селските райони"}
{"url": "http://www.focus-news.net/news/2019/08/21/2691423/prezidentat-rumen-radev-shte-podkrepi-dobrovolcheskata-initsiativa-za-oborudvane-na-novoizgradeniya-zaslon-do-sedlovinata-koncheto-v-pirin-planina.html", "text": "На 22 август, четвъртък, президентът Румен Радев ще изпълни поетия ангажимент към Асоциацията на планинските водачи в България за оборудване на новоизградения заслон до седловината „Кончето“ в Пирин планина. Това съобщиха от  прессекретариата на държавния глава . Заедно с планински водачи, спасители и доброволци, президентът ще участва в поход, с който ще бъдат доставени материали за заслона. Походът ще завърши пред хижа „Вихрен“ след 17.00 часа.   \r\nАсоциацията на планинските водачи в България беше отличена от националния конкурс „Доброволческа инициатива“ за 2018 година под патронажа на президента за проекта „Обновяване на заслон „Кончето“ в Пирин планина. Новоизграденият заслон „Кончето“ ще повиши сигурността на хилядите туристи, катерачи, планински водачи и природолюбители във високите части на Пирин планина.", "date": "2019.08.21", "title": "Президентът Румен Радев ще подкрепи доброволческата инициатива за оборудване на новоизградения заслон до седловината „Кончето“ в Пирин планина"}
{"url": "http://www.focus-news.net/news/2019/08/21/2691420/d-r-marieta-bozhidarova-tsentar-za-speshna-meditsinska-pomosht-sliven-do-kraya-na-denya-shte-imame-stanovishte-dali-lekaryat-okazal-parva-pomosht-na-7-godishnata-kristin-e-spazil-protokola.html", "text": "До края на деня Центърът за спешна медицинска помощ в Сливен ще има становище, дали лекарят, оказал първа помощ на 7-годишната Кристин Георгиева, е спазил протокола. Това съобщи пред журналисти д-р Мариета Божидарова, завеждащ центъра, предаде репортер на  Радио „Фокус“-Сливен . „Коментар по становището на вътрешната проверка в Центъра за спешна помощ в Сливен във връзка с обвинението към д-р Недко Димитров от близките на починалата 7-годишна Кристин няма да има“, обяви д-р  Божидарова. Резултатът от проверката ще бъде изпратен в Министерството на здравеопазването и едва след това решението ще бъде оповестено, а министерството ще се реши дали на д-р Недко Димитров ще бъде наложено наказание. \r\nРоднини на Кристин обвиниха лекаря от Спешната помощ, отзовал се с линейка на сигнала за пребитото дете в село Сотиря, че не е успял да окаже първа помощ на момиченцето. \r\nЛюдмила ЙОРГОВА", "date": "2019.08.21", "title": "Д-р Мариета Божидарова, Център за спешна медицинска помощ - Сливен: До края на деня ще имаме становище, дали лекарят, оказал първа помощ на 7-годишната Кристин, е спазил протокола"}
{"url": "http://www.focus-news.net/news/2019/08/21/2691424/makfaks-makedoniya-prokuraturata-iska-katitsa-yaneva-da-ostane-v-aresta.html", "text": "Прокуратурата на Северна Македония ще иска да постоянна мярка за задържане на специалния прокурор Катика Янева, след като разследването по случая \"Ракет\" беше разширено и тя беше арестувана, предава македонската информационна агенция  “Макфакс“ . \r\nДържавният прокурор Любомир Йовевски заяви, че Янева е злоупотребявала със служебното си положение, използвайки  Боян Йовановски и Зоран Милески, за да бъде бизнесмена Орце Камчев освободен от статута си на заподозрян по делото „Империя. \r\nОсвен това според разследването, Янева е получила 298 000 денара  (9700 лева) имущество, най-вече под формата на мебели и вещи. \r\nТя е възнамерявала помогне на Камчев, като замяни задържането му с домашен арест. Той също така е трябвало да стане защитен свидетел или да му бъде предложена сделка на правно основание и да заплати минимални разходи за случая \"Империя\". \r\nКомпютърът на Янова беше конфискуван по време на обиск в дома й днес. По късно ще стане ясно дали тя ще се окаже в следствения арест. \r\nПрокурорите твърдят, че към момента няма индикации парите, които Камчев е дал на Боян Йовановски и на Зоран Милески, които възлизат на 1,5 млн. евро, да се озовали при вътрешни или чуждестранни политици. \r\n \r\n  Теодор Пенев", "date": "2019.08.21", "title": "„Макфакс“ (Македония): Прокуратурата иска Катица Янева да остане в ареста"}
{"url": "http://www.focus-news.net/news/2019/08/21/2691415/varna-sanitarni-inspektori-sa-namerili-7-neregistrirani-praseta-skriti-v-mestnostta-mentesheto.html", "text": "Въпреки че отглеждането на селскостопански животни на територията на град Варна е забранено от години, инспектори от Областната дирекция по безопасност на храните (ОДБХ) са открили седем нерегистрирани прасета, укрити от собственика им в местността „Ментешето“. Това каза за  Радио „Фокус“ – Варна  областният управител Стоян Пасев. По думите му нелегалните животни са били открити по сигнал. Подобна информация е подавана и за още няколко населени места. Основно напрежение има в някои села около Долни чифлик, Дългопол и край село Тутраканци. Преди дни областният управител издаде нова заповед, в която е указано всички стопани, които отглеждат свине в така наречените „задни дворове“ да заколят доброволно животните.  \r\nСпоред Пасев проверките продължават. До петък е срокът, в който инспекторите от ОДБХ трябва да предоставят всички протоколи. По думите му към днешна дата близо 90 процента от нерегистрираните домашни прасета трябва да са заколени от стопаните си. Установените животни в стопанства тип „заден двор“ вече достигат до около 2800. На 26 август данните трябва да бъдат представени в София. Собствениците вече чакат обезщетенията си от държавата за дезинфекция. Стоян Пасев обясни още, че всеки ден служители на Областната дирекция по безопасност на храните обикалят населените места в областта с представители на общините. Те описват, ако има стопани, които не са заклали животните си. В случай, че се открият такива, се дава предписание за срок от 24 часа прасето да бъде заколено доброволно. \r\nДиана СТОЕВА", "date": "2019.08.21", "title": "Варна: Санитарни инспектори са намерили 7 нерегистрирани прасета, скрити в местността „Ментешето“"}
{"url": "http://www.focus-news.net/news/2019/08/21/2691428/pavlin-mihov-obshtina-burgas-izbran-e-nov-izpalnitel-na-deynostite-po-pochistvane-v-grada.html", "text": "Избран е нов изпълнител на дейностите по почистване в Бургас. Това съобщи за  Радио „Фокус“ – Бургас  Павлин Михов, директор на Дирекция „Околна среда” към Община Бургас. По думите му новият оператор на територията на града е „Нелсен – Чистота“ ЕООД. „В началото на тази година беше проведена обществена поръчка за избор на изпълнител на дейностите по почистване. С този избор предстои промяна във всичко – смяна съдове, машини, съоръжения и всичко останало, което включва дейности по поддържане чистотата на града“, отбеляза Михов. Той добави, че конкретните промени в тази връзка предстои да станат ясни през септември. \r\nМария ПОПЧЕВА", "date": "2019.08.21", "title": "Павлин Михов, Община Бургас: Избран е нов изпълнител на дейностите по почистване в града"}
{"url": "http://www.focus-news.net/news/2019/08/21/2691426/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През деня не са получавани сигнали за инциденти по пътищата в областта. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.08.21", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/08/21/2691427/blagoevgrad-zakritiyat-pluven-baseyn-otvarya-vrati-v-nachaloto-na-mesets-septemvri.html", "text": "Закритият плувен басейн отваря врати в началото на месец септември. Това съобщиха от пресцентъра на  Общината . Цялостната профилактика  на закрития плувен басейн в Благоевград, част от СК „Пирин“, ще бъде удължена с около една седмица. Това се налага поради технически причини. Активната спортно-тренировъчна дейност и посещенията ще бъдат възстановени в началото на месец септември.  \r\nПрофилактиката се извършва ежегодно, а целта е да се осигури точна и безаварийна работа на поддържаните системи.  \r\nВ плувния басейн тренират стотици деца плувци, в него се провеждат и редица престижни състезания. \r\nБасейнът е с олимпийски размери, а температурата на водата се поддържа около 27 градуса.", "date": "2019.08.21", "title": "Благоевград: Закритият плувен басейн отваря врати в началото на месец септември"}
{"url": "http://www.focus-news.net/news/2019/08/21/2691431/hurriyet-daily-turtsiya-i-es-tryabva-da-prevazmognat-razlichiyata-si-zaedno-smyata-mevlyut-chavushoglu.html", "text": "В процеса по приемането на Турция в Европейския съюз, Анкара смята, че различията между нея и Брюксел трябва да бъдат изгладени чрез сътрудничество, заяви външният министър Мевлют Чавушоглу, цитиран от  Hurriyet Daily . \r\n„Винаги казваме на ЕС, че трябва да се движим заедно и да преодоляваме всички трудности заедно. Ние можем да преодолеем техническите бариери, но също така трябва да преодолеем политическите“, каза министърът, изказвайки се по време на срещна по случай Европейската седмица на мобилността. \r\nТой също така заяви, че отговорността на местните власти се увеличава на фона на събитията по света, и в контекста на европейската седмица на мобилността призова за подобряване на градската инфраструктура в страната.  \r\n„Турция приветства участието си в това събитие“, добави Чавушоглу.  \r\n \r\n  Теодор Пенев", "date": "2019.08.21", "title": "Hurriyet Daily: Турция и ЕС трябва да превъзмогнат различията си заедно, смята Мевлют Чавушоглу"}
{"url": "http://www.focus-news.net/news/2019/08/21/2691433/pregled-na-mezhdunarodnite-novini-do-1800-chasa-agentsiya-fokus.html", "text": "Американският държавен секретар Майк Помпео изрази недоволство от серията ракетни тестове на Северна Корея, но заяви, че иска да възобнови преговорите за разоръжаване с Пхенян, съобщава  AFP . \r\nВ интервю за американски медии, Помпео отбеляза шестте теста на балистични ракети с малък обсег на действие, които Северна Корея е провела през последните седмици. Мнението на секретаря изглежда леко се разминава с това на президента на САЩ Доналд Тръмп, който определи тестовете като незначителни. \r\nПомпео изрази желание Пхенян да прекрати тестовете и добави, че се надява лидерът на страната Ким Чен Ун да възобнови преговорите. \r\n„Не се върнахме обратно към преговорите толкова бързо, колкото ни се изкаше“, отбеляза той.  \r\n„Бяхме ясни през цялото време. Знаем, че ще има спънки по пътя“. \r\nТой каза, че специалният представител на Държавния департамент в преговорите със Северна Корея, Стивън Бийгън е в Азия тази седмица. \r\n\"Надяваме се Ким да преговаря, и да постигне по-добър резултат. Ще бъде по-добре за хората от Северна Корея. Ще бъде по-добре за света\", добави Помпео. \r\n*** \r\n \r\n  Министърът на вътрешните работи на Турция, Сюлейман Сойлу заяви, че САЩ  водят преговори с обявената от Анкара за терористична организация „Марксистко-ленинска комунистическа партия (МЛКП) в Сирия, предава  Anadoly Agency  , като се позовава на местни медии. \r\n\"Преди 14 дни в Сирия американците се срещнаха с МЛКП и знаем какво беше обсъдено тогава.\" \r\nСойлу също спомена, че турскит власти са открили бомба, която е била предназначена за голям град в югоизточната провинция Шанлъурфа. \r\nТой също говори и за сменянето на ръководителите на три турски провинции, за които се предполага, че са разпространявали „терористична пропаганда“. \r\n„Назначаването (от страна на правителството) на кметове на провинции Ван, Диарбекир и Мардин е законово решение, не политически“, заяви той. \r\nПо-рано министерството на вътрешните работи на Турция освободи от длъжност кметовете на няколко града в съответните провинции по подозрения в сътрудничество терористични организации. \r\n*** \r\n \r\n  Иранският президент Хасан Рухани заяви, че търпението на Техеран за ситуацията, свързана със Съвместния всеобхватен план за действие (СВПД), договор, в който страната участва, не е неограничено, съобщава  РИА Новости . \r\n\"Избрахме правилния и верен път, като намалихме задълженията си, заявявайки, че търпението ни има граници и ако те (страните от споразумението по СВПД) не изпълнят своите задължения, не също можем да ги приемем напълно\", каза Роухани по време на среща с върховния лидер на Иран Али Хаменей. \r\nСпоред него, ако преговорите на Иран със страните по споразумението (Русия, Франция, Великобритания, Китай и Германия) са успешни, тогава ситуацията ще се промени, в противен случай Техеран ще продължи да не изпълнява своята част от споразумението. \r\n*** \r\n \r\n  Испания може да вземе решение за налагане на глоба над неправителствената организация „Отворени ръце“, за това че спасила мигранти, плаващи в Средиземно море, като според Мадрид организацията не е имала разрешение за това, предава  AFP . \r\nПерспективата за възможна глоба идва след края продължителното противопоставяне между испанската неправителствена организация и десният министър на вътрешните работи на Италия Матео Салвини. \r\nКорабът, на борда на който се намираха повече от сто мигранти, от дни беше закотвен край италианския остров Лампедуза, тъй като Салвини отказа да го пусне да акостира на италианска територия. \r\nВ крайна сметка мигрантите бяха допуснати на брега, но само след намесата на италианския съд. \r\nНа въпроса дали организацията трябва да бъде глобена, заместник министър-председателят на Испания, Кармен Калво заяви, че „Отворени ръце“ не са имали разрешение да действат и да спасят мигрантите.  \r\n„Това е държава, управлявана според закона, всеки знае какво може и какво не може да прави“, допълни тя. \r\n*** \r\n \r\n  Военновъздушните сили на САЩ за загубили военен дрон MQ-9, след като той е бил свален в йеменската провинция Дамар, югоизточно от контролираната от хутите столица Сана, съобщава  Reuters , като се позовава на информация на американски държавни служители, които са пожелали  да останат анонимни. \r\nХутски говорител също заяви по-рано, че противовъздушната отбрана на бунтовниците е свалила американски дрон.  \r\nТова не е първият подобен инцидент в Йемен. По рано американските военни съобщиха, че бунтовниците са свалили техен безпилотен самолет с помощта на  Иран. Военновъздушните сили на САЩ изпозлват дроновете за да провеждат въздушни удари срещу Йеменския клон Ал Кайда.  \r\nЕдин от служителите на Белия дом заяви, че изглежда, че безпилотният самоет е бил свален от ракета \"земя-въздух\", изстреляна от бунтовниците. Другият служител предупреди, че е твърде рано да се говори за това кой е виновен за инцидента. \r\n  Теодор Пенев \r\n*** \r\n \r\n  Демонстрациите и безредиците в Хонконг са предизвикани от чужди сили, обяви министърът на външните работи, член на Държавния съвет на Китайската народна република Уанг Ий, предава  ТАСС . \r\nТой заяви това на среща с министрите на външните работи на Република Корея и Япония. \r\n\"Сегашните развития в Хонконг се дължат на намесата на чуждестранни сили\", заяви министърът пред китайски държавни медии. \r\n\"Ситуацията в Хонконг е вътрешен проблем на Китайската народна република (КНР), чуждестранната намеса е изключена. Централното правителство на КНР подкрепя администрацията на Хонконг в правно отношение, а също така изразява подкрепа за суровите и справедливи действия на градската полиция при налагането на закона”, заяви Уанг Ий. \r\nТой изрази подкрепата на китайското правителство и за хонконгските съдебни власти „при наказването на отговорните за актове на насилие в съответствие с правните рамки“.  \r\nКакто отбеляза министърът,  Китай разбира опасенията на някои страни по отношение на сигурността на техните предприятия и техните граждани в региона. \r\n\"Убеден съм, че властите в Хонконг ще могат да защитят правата и интересите (им) в съответствие със закона. Всички страни трябва да се отнасят към мерките, предприети от администрацията на Хонконг, с разбиране и подкрепа за ограничаване на безредиците и да заемат обективна и справедлива позиция по този въпрос\", каза китайският външен министър. \r\nВ началото на юни в Хонконг избухнаха масови протести срещу законопроект, иницииран от местните власти, който има за цел да създаде механизъм за екстрадирането на заподозрени или издирвани издирвани лица от Хонконг в Китай. Законопроектът не беше приет, но това не спря вълната от протести. \r\n*** \r\n \r\n  През последните седем години федералното правителство на Германия е подкрепило американските войски в страната  с 243 милиона евро. Освен всичко друго, официален Берлин изплаща пенсионни помощи за бивши военни служители на САЩ и за стопанисването на предоставените им земя и сгради, отбелязва германският национален ежедневник  Die Frankfurter Allgemeine Zeitung . \r\nДържавата – и германският данъкоплатец, имат принос за строителните разходи на въоръжените сили на САЩ. Общо 480 милиона евро, които федералното правителство е отделило за всички военни строителни мерки от партньорите на НАТО в Германия в периода от 2012 до 2019 г., са предоставени „почти изключително“ на САЩ. За всичко изброено дотук става ясно от отговор на Министерството на финансите на искане от депутата от „Левица“ Бриджит Фрайхолд. \r\nКъм настоящия момент САЩ имат около 35 700 войници, разположени в четири федерални провинции - повече от половината от тях (18 459) са Рейнланд-Пфалц, 11 689 в Бавария, 3 366 в Баден-Вюртемберг и 2471 в Хесен. Според американското посолство, допълнителни 17 000 американски и 12 000 германски цивилни са наети от американските сили. \r\nСАЩ искат да изпратят около 1000 допълнителни войници в Полша и обмислят да ги преместят от Германия. Американският посланик в страната Ричард Гренел наскоро обясни плановете на Вашингтон с липсата на военни разходи от страна на Германия. \r\n„Наистина е обидно да очакваме американските данъкоплатци да продължат да плащат за над 50 000 американци в Германия, докато германците използват търговския си излишък за вътрешни нужди\", припомня изданието думите му. Колко струва американската военна база в Германия, засега нито американското посолство, нито командният център за въоръжените сили на САЩ в Европа не са разкрили.  \r\nФрайхолд остро критикува финансовата подкрепа за въоръжените сили на САЩ: „Германия е централна точка на световните операции на САЩ. Субсидията от германските данъкоплатци за тях най-накрая трябва да бъде спряна\".", "date": "2019.08.21", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/08/21/2691432/burgas-izteglyat-se-parkirani-avtomobili-blokirali-vhodnite-vrati-na-hotel-v-nesebar.html", "text": "В Районно управление на МВР-Несебър е образувано досъдебно производство срещу неизвестен извършител за самоуправни действия. Това съобщи за  Радио „Фокус“-Бургас  говорителят на ОДМВР-Бургас Цветелина Рандева във връзка със случай с хотел в Несебър, чиито входни врати са били блокирани от автомобили. Събраните до момента данни са докладвани в Районна прокуратура-Несебър, като към момента се изтеглят паркираните в района на сградата превозни средства. \r\nДеница ДИМИТРОВА", "date": "2019.08.21", "title": "Бургас: Изтеглят се паркирани автомобили, блокирали входните врати на хотел в Несебър"}
{"url": "http://www.focus-news.net/news/2019/08/21/2691437/pp-abv-ruse-podpisa-koalitsionno-sporazumenie-za-uchredyavane-na-koalitsiya-obichame-ruse.html", "text": "ПП АБВ-Русе подписа коалиционно споразумение за учредяване на коалиция \"Обичаме Русе“, която включва Коалиция „БСП за България“, ПП  АБВ, Политическо движение „Социалдемократи“, ПП „Движение за радикална промяна „Българска пролет“ и ПП „Съюз за отечеството“, за съвместно участие в Местни избори 2019. Това съобщиха от пресцентъра на  партията .  \r\nКоалицията подкрепя кандидатурата на Пенчо Милков за кмет на община Русе, издигната от БСП, и ще участва с обща листа за избор на общински съветници. \r\nПП АБВ ще има петима кандидати, включени в листата.", "date": "2019.08.21", "title": "ПП АБВ-Русе подписа коалиционно споразумение за учредяване на коалиция \"Обичаме Русе“"}
{"url": "http://www.focus-news.net/news/2019/08/21/2691434/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-lesovo-dunav-most-1-i-2.html", "text": "Интензивен е трафикът за товарни автомобили на изход на ГКПП „Калотина“, „Дунав мост 1 и 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. Трафикът е интензивен на ГКПП „Калотина“ и „Кардам“ на изход от леки автомобили. На границата със Северна Македония и Гърция трафикът е нормален на всички гранични контролно-пропускателни пунктове.", "date": "2019.08.21", "title": "ГД „Гранична полиция“: Интензивен е трафикът за товарни автомобили на изход на ГКПП „Лесово“, „Дунав мост 1 и 2“"}
{"url": "http://www.focus-news.net/news/2019/08/21/2691438/veliko-tarnovo-dvizhenieto-po-patishtata-v-regiona-e-natovareno.html", "text": "В едната лента се осъществява движението в участъка от пътя Павликени – село Самоводене от км 8+900 до км 30+762, където се извършва ремонт и трафикът се пропуска последователно в едното платно и за двете посоки. Това съобщиха за  Радио „Фокус“ – Велико Търново  от Областно пътно управление – Велико Търново. На място има поставени светофар и пътни знаци. Дейностите ще продължат до края на септември. Времето в региона е предимно слънчево, пътните настилки са сухи. Движението по пътищата е натоварено. Няма нововъведени ограничения.  \r\nРемонт се извършва по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофарна уредба, пътни знаци, а при необходимост - и от регулировчици. Дейностите отново ще продължат до 30 септември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. \r\nЛуиза ТРАНЧЕВА", "date": "2019.08.21", "title": "Велико Търново: Движението по пътищата в региона е натоварено"}
{"url": "http://www.focus-news.net/news/2019/08/21/2691425/pernik-oblastniyat-upravitel-irena-sokolova-svika-speshna-epizootichna-komisiya-zaradi-ustanovenata-polozhitelna-proba-za-achs-v-dls-vitoshko-studena.html", "text": "Първи случай на Африканска чума по свинете е регистриран на територията на ДЛС „Витошко - Студена”. Заразата е намерена в диво прасе, открито в капан в района на ловното стопанство (землището на село Ярлово, община Самоков, Софийска област). Областният управител е уведомен за резултата от пробата тази сутрин.  \r\nПредвид епизоотичната обстановка Ирена Соколова свика инзвънредно заседание на Областната епизоотична комисия, на което бяха предвидени мерките в спешен порядък за максимално и адекватно справяне със ситуацията. Това съобщиха от пресцентъра на  Областната администрация .  \r\n“До момента област Перник е една от трите области в страната, която е успяла да се опази чиста от заразата. За да не допуснем да се появи Африканската чума по свинете в обекти тип “заден двор” е нужно да се вземат повече спешни мерки и да предвидим варианти за взаимодействие. Благодаря на всички кметове за свършената превантивна работа и добрата разяснителна, мотивационна кампания, поетите ангажименти спрямо стопаните на прасета”, заяви губернаторът.  \r\nСъгласно указания, утвърдени със заповед №РД 48-48/31.07.2019 г. на министъра на земеделието, храните и горите, областният управител заяви, че изисква монтирането на информационни табели, свързани с Африканската чума по свинете, мерки за превенция и биосигурност към туристите, летовниците, пастирите, дървосекачите и др. В дейностите по обезопасяване и охрана на териториите ще работят екипи на ОДМВР - Перник, както и представители на ловни стопанства и дружинки.  \r\nОчаква се до края на деня да излязат заповеди от БАБХ и Изпълнителната агенция по горите, които да определят конкретен обхват на инфектираната зона в рамките на 200 кв. км. (около 8 км. в диаметър от мястото), за да се укаже къде ще бъде забранен лова и достъпът на ловци, ограничен достъпът на туристи, гъбари, търсачи на трюфели, дървосекачи и др.   \r\nПопадащи в инфектираната 8-километрова зона на наблюдение от област Перник по данни на областния управител и директорът на Югозападно горско предприятие Благоевград, са населените места Боснек и Чуйпетлово (общ. Перник), Горна и Долна Диканя (общ. Радомир).  \r\nДиректорът на ЮЗДП Дамян Дамянов каза още, че ловците са изградили близо 50 капана за улов на дива свиня, а в държавните райони капаните са 90.  \r\nИнформираме, че за периода от началото на месеца в държавните райони на територията на Югозападно държавно предприятие са отстреляни 136 диви свине, а в районите на  \r\nловните сдружения броят им е над 50.  \r\nЛовците са направили над 500 претърсвания в техните ловно-стопански райони за трупове на диви свине, а в държавните ловно-стопански райони претърсванията са 230.   \r\nПо указания на Министерство на земеделието, храните и горите, в част от общините от област Перник ще бъдат реализирани информационни мероприятия със специалисти от  \r\nнаучните среди. Те ще бъдат насочени към кметовете, стопаните на прасета, животновъдите, ловците и други групи от населението.", "date": "2019.08.21", "title": "Перник: Областният управител Ирена Соколова свика спешна епизоотична комисия заради установената положителна проба за АЧС в ДЛС „Витошко - Студена”"}
{"url": "http://www.focus-news.net/news/2019/08/21/2691430/pernik-zam-kmetat-vladislav-karailiev-i-sekretaryat-radoslava-manova-zapoznaha-kmetovete-na-naseleni-mesta-v-obshtinata-za-sluchaya-na-afrikanska-chuma-pri-divo-prase-v-sofiyska-oblast.html", "text": "Зам.-кметът  Владислав Караилиев и секретарят Радослава Манова запознаха кметовете на населени места в Община Перник за констатирания случай на африканска чума при диво прасе в Държавно ловно стопанство „Витошко - Студена“ на територията на Софийска област. Това съобщиха от пресцентъра на  Общината .  Дивото животно е хванато в капан в село Ярлово, община Самоков и направените проби са дали положителен резултат за африканска чума. \r\nМестните управници бяха запознати със заповедта на министъра на земеделието, храните и горите с необходимостта от предприемане на спешни мерки за предотвратяване и ограничаване на разпространението на вируса. Засега санитарната зона обхваща селата Боснек и Чуйпетлово, където ще се взимат проби от прасета. По думите на кметския наместник на двете села Борислав Велинов, само в село Боснек има три домашни прасета, които ще бъдат заклани до края на деня.  \r\nСъс съдействието на полицията в засегнатия район ще бъде забранено ловуването и риболова. В тази връзка всички кметове бяха помолени да  информират хората  в съответните кметства и да не се създава излишно напрежение във връзка със създалата се ситуация.", "date": "2019.08.21", "title": "Перник: Зам.-кметът Владислав Караилиев и секретарят Радослава Манова запознаха кметовете на населени места в общината за случая на африканска чума при диво прасе в софийска област"}
{"url": "http://www.focus-news.net/news/2019/08/21/2691436/pavlin-mihov-obshtina-burgas-prez-letnite-mesetsi-kolichestvoto-otpadatsi-narastva-s-okolo-30.html", "text": "През летните месеци количеството отпадъци нараства с около 30%. Това каза за  Радио „Фокус“ – Бургас  Павлин Михов, директор на Дирекция „Околна среда” към Община Бургас.  По думите му това се дължи най-вече на факта, че в периода юли-август-септември градът се превръща в голям туристически център. „В тази връзка се налага по-голяма честота на обслужване на площадките и контейнерите. Освен че в града има много туристи и се  произвеждат повече отпадъци, това е и сезон на отпуски, в който хората масово извършват строително-ремонтни дейности в домовете си и изнасят допълнително  отпадъци около контейнерите или по съответния ред“, отбеляза Михов. Той добави, че почистването в рамките на града се извършва ежедневно.  \r\n„Някои от кварталите също се обслужват ежедневно – като „Крайморие“ и „Сарафово“. В съставните селища, съобразно това какво количество отпадъци генерира съответното населено място, отпадъците обикновено се обслужват веднъж седмично. Други от кварталите се обслужват два пъти седмично, някои от съставните селища – веднъж седмично. С най-разредена честота на обслужване е веднъж на 10 дни или три пъти в месеца. Промишлените зони се обслужват два пъти седмично“, посочи още Михов. По думите му почистването на улиците – метене и миене, се извършва съобразно класа на съответната улица.  \r\n„С най-голяма честота на почистване е централната градска част, където са основните пешеходни улици – „Александровска“, „Богориди“, „Фердинандова“ и близките на тях улици. През летния сезон се метат и мият ежедневно. Що се отнася до улиците, по които се движи интегрирания градски транспорт, те се метат три пъти седмично и се мият веднъж седмично. По улиците, по които има натоварен транспортен трафик метене се извършва три пъти седмично, а миене – веднъж седмично. Улиците , които са във вътрешнокварталните пространства се метат веднъж в месеца, а миенето се извършва по съответния график – за сезона се случва може би 2 пъти“, каза още Михов. \r\nМария ПОПЧЕВА", "date": "2019.08.21", "title": "Павлин Михов, Община Бургас: През летните месеци количеството отпадъци нараства с около 30%"}
{"url": "http://www.focus-news.net/news/2019/08/21/2691435/afp-frantsiya-smyata-che-brekzit-bez-sdelka-e-nay-veroyatniyat-stsenarii-za-velikobritaniya.html", "text": "Брекзит без сделка изглежда най-вероятният сценарий за излизането на Великобритания от Европейския съюз, съобщи френски служител на президентството, ден преди Борис Джонсън да посети Париж за разговори с президента Еманюел Макрон, предава  AFP . \r\nДържавният служител, пожелал да остане анонимен, отхвърли идеята за премахване на предпазната клауза, която ще остави отворена ирландската граница при излизане на Великобритания от ЕС. \r\nТой се и противопостави на твърдението на Джонсън, че ако Великобритания напусне ЕС без сделка, няма да се наложи да плаща 39 милиарда паунда неустойка, която е била договорена по-рано. \r\n\"Идеята да кажеш \"няма сделка, така че няма да плащам\" не работи\", заяви служителят. \r\n\"Не можем да си представим, че държава като Обединеното кралство ще се откаже от международен ангажимент. Не съществува вълшебна пръчица, която да накара тази неустойка да изчезне.\", добави той. \r\nПрезидентският служител добави, че  писмото, изпратено от Джонсън до председателя на Съвета на ЕС Доналд Туск, с молба за това предпазната клауза за ирландската граница да бъде премахната, \"представлява проблем\" за целия ЕС. \r\n \r\n  Теодор Пенев", "date": "2019.08.21", "title": "AFP: Франция смята, че Брекзит без сделка е най-вероятният сценарии за Великобритания"}
{"url": "http://www.focus-news.net/news/2019/08/21/2691439/predstoyashti-sabitiya-v-stranata-za-22-avgust-agentsiya-fokus.html", "text": "*** \r\n \r\nПрезидентът Румен Радев ще участва в поход, с който ще бъдат доставени материали за новоизградения заслон до седловината „Кончето“ в Пирин планина. Походът ще завърши пред хижа „Вихрен“ след 17.00 часа.  \r\n \r\n*** \r\n \r\nОт 10.30 часа на входа на Северен парк откъм ж.к. „Свобода“ Спаси София организира пресконференция във връзка със средства при ремонта на парка. \r\n \r\n*** \r\n \r\nОт 11.00 часа в Пресклуб БТА, бул. „Цариградско шосе“ 47, „Техем” ще даде пресконференция, на която ще представи данни за потреблението на отопление и топла вода на клиентите в София през отоплителен сезон 2018/2019, отразено в изготвените изравнителни сметки. \r\n \r\n*** \r\n \r\nОт 12.30 часа в столичния храм „Св. Троица“ в кв. „Редута“ на ул. „Манастирска“ ще се състои опелото на протодякон Стефан Марков. \r\n \r\n*** \r\n \r\nОт 15.00 часа 7 състав на Специализирания наказателен съд ще гледа делото срещу Никола К., Денислав П. и др., обвинени в участие в ръководството на престъпна организация или група. \r\n \r\n*** \r\n \r\nОт 19.00 часа на площад „Никола Вапцаров“ ще бъде открито десетото издание на Банско Опера фест. \r\n \r\n*** \r\n \r\nОт 20.00 часа в Младежки дом ще се проведе „Обичам те, защото те познавам\" – празник на гр .Баня. \r\n \r\n*** \r\n \r\nОт 19.00 часа на сцена „БулевАрт“ ще се проведе концерт „Младите ветрове“ на автори или интерпретатори на песни (до 30-годишни). \r\n \r\n*** \r\n \r\nОт 16.00 часа в Детски отдел  на РБ „Христо Ботев“ ще се проведе Вълшебно пътешествие сред чудесата на света - интерактивна игра за деца над 7 години. \r\n \r\n*** \r\n \r\nОт 10.00 часа в Регионална библиотека „Дора Габе“ ще се състои закриването на Летен детски клуб „Играй и учи”. \r\n \r\n*** \r\n \r\nОт 10.00 часа в Регионална библиотека „Дора Габе“ ще бъде представена витрина с библиотечни документи, посветена на 131 години от рождението на Дора Габе. \r\n \r\n*** \r\n \r\nОт 11.30 часа на ул. войвода Димитър Калъчлията 8 (старото тролейбусно депо) ще бъде представен нов електрически автобус за градския транспорт. \r\n \r\n*** \r\n \r\nОт 15.00 часа в Кръглата зала на Община Дупница ще се проведе заключителна пресконференция по проекта проект „Дом и семейство за всяко дете от Община Дупница“. \r\n \r\n*** \r\n \r\nОт 16.00 часа в Художествената галерия ще се състои откриването на изложба, в която ще бъдат представени проектите от първия етап на усвояването на Бившата казарма. \r\n \r\n*** \r\n \r\nОт 16.30 часа с панихида за загиналите за Освобождението на Ловеч и благодарствен молебен в катедрален храм \"Света Троица\" ще започне програмата по повод  142 години от Освобождението на града от османско иго. От 17.00 часа едновременно ще бъдат поднесени венци и цветя на паметната плоча на Цачо Шишков, на Кървавия паметник в кв. \"Дръстене\", на паметника на Гложенеца в парк \"Стратеш\". Честванията ще продължат в 17.30 часа с гражданско поклонение и тържествен военен ритуал по поднасяне на венци и цветя на Белия паметник в парка. Слово за Освобождението ще произнесе кметът на Община Ловеч Корнелия Маринова. От 18.15 часа в Янковата къща ще бъде открит националният пленер \"Дувари\", а след това е концертът на трио „Тенорите“ на площад „Тодор Кирков“. \r\n*** \r\n \r\nОт 10.00 часа в зала 712 на Областна администрация-Разград ще се проведе заседание на Постоянната областна епизоотична комисия. \r\n \r\n*** \r\n \r\nОт 10.00 часа в зала „Свети Георги“ на Областна администрация-Русе ще заседава междуведомствената областна епизоотична комисия. \r\n \r\n*** \r\n \r\nОт 10.30 часа в Института по лозарство и винарство ще се състои Открит ден на десертното и виненото грозде.  \r\n \r\n*** \r\n \r\nОт 10.30 часа в кв. „Надежда“ (до пазара) в Сливен ще се проведе и последната от поредицата доброволчески инициативи на младежи – студенти по медицина, в рамките на проект „Менторска подкрепа за студенти от ромски произход, изучаващи здравни специалности“. \r\n \r\n*** \r\n \r\nОт 14.00 часа в зала 201 на Областна администрация – Смолян постоянната областна епизоотична комисия ще заседава във връзка със създалата се тежка епизоотична обстановка. \r\n \r\n*** \r\n \r\nОт 13.00 часа в Сесийна зала на Община Смолян ще се проведе заседание на Общинския съвет.  \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ № 69, ще се състои Европа Директно Стара Загора на гости на Детски отдел: „Аз познавам природата на Европа“, „Четем и творим заедно“ – творчески забавления без компютър. \r\n \r\n*** \r\n \r\nОт 11.00 часа заместник-министърът на правосъдието проф. Николай Проданов ще открие новия арест в Сливен. \r\n \r\n*** \r\n \r\nОт 10.00 часа в зала 2 на Областна администрация ще се проведе заседание на Областната епизоотична комисия", "date": "2019.08.21", "title": "Предстоящи събития в страната за 22 август (Агенция „Фокус“)"}
{"url": "http://www.focus-news.net/news/2019/08/21/2691442/sliven-trafikat-po-patishtata-v-oblastta-e-intenziven-no-nyama-zadrastvaniya.html", "text": "Трафикът по пътищата в Сливенска област е интензивен, но няма задръствания. Пътнищата са сухи и нормално проходими,  съобщиха от  Областното пътно управление . \r\nВ участъка от пътя между Твърдица и Елена от км 47+800 до км 48+000 е пропаднала част от пътното платно и се извършват ремонтни дейности, които трябва да приключат до 31 август. \r\nЗатворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мост при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Двете ограничения са в сила до края на август.", "date": "2019.08.21", "title": "Сливен: Трафикът по пътищата в областта е интензивен, но няма задръствания"}
{"url": "http://www.focus-news.net/news/2019/08/21/2691429/blagoevgrad-normalno-natovaren-e-trafikat-po-osnovnite-patni-napravleniya-v-oblastta.html", "text": "Нормално натоварен е трафикът по основните пътни направления в област Благоевград. Това съобщиха за  Радио „Фокус“ – Пирин  от Областно пътно управление – Благоевград. Няма данни за образували се задръствания или колони от автомобили по автомагистрала „Струма“, главен път Е-79 и второкласен път 19 Симитли – Гоце Делчев. През деня обстановката по пътищата в региона е била спокойна и няма регистрирани тежки пътни инциденти. По пътнаТА мрежа не се извършват ремонтни дейности, няма и въведени ограничения за движението. Повишена е опасността от падащи камъни в Кресненското дефиле и в района на проходите Предел и Папаз Чаир. \r\nНатоварено е движението в областния център. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания има на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. Няма регистрирани тежки пътни инциденти. Всички светофарни уредби в града са изправни.  \r\nЛивия НИНОВА", "date": "2019.08.21", "title": "Благоевград: Нормално натоварен е трафикът по основните пътни направления в областта"}
{"url": "http://www.focus-news.net/news/2019/08/21/2691441/veliko-tarnovo-chast-ot-zabravenite-tsarkvi-i-manastiri-v-balgariya-shte-badat-pochisteni-ot-dobrovoltsi-uchastvali-v-poklonnicheskiya-pohod-svetiyat-pat.html", "text": "Част от забравените църкви и манастири в България ще бъдат почистени от доброволци, участвали в поклонническия поход „Светият път“. Шествието е преминало по маршрута, по който са пренесени мощите на св. Иван Рилски преди 550 години. Това съобщи в предаването  „Царевград Търнов – славата и величието на България“  на  Радио „Фокус“ Евгени Коев  от организаторите на инициативата. Той уточни, че идеята е възникнала, след като поклонниците са установили, че много от светите места у нас не се поддържат. „Ние минахме през благоустроени и добре поддържани храмове, но и през такива, които са забравени. Една от първите ни инициативи ще бъде свързана с почистване на пътеките към някой от старите манастири, поставяне на указателни табели, че те съществуват, защото някъде наистина не личи, че там е имало храм, манастир или, че е кипял духовен живот. Това са уникални места, които повече българи трябва да посетят и ние ще се погрижим да ги популяризираме“, коментира още Евгени Коев.  \r\nТой подчерта, че финансирането на похода, както и предстоящите дейности, е осигурено изцяло от доброволците. Първите места, които са набелязани, са Кайлъшкият манастир край Плевен, средновековният манастир до село Садовец, както и църквата до село Камено поле. Инициативата ще започне през септември. \r\nЛуиза ТРАНЧЕВА", "date": "2019.08.21", "title": "Велико Търново: Част от забравените църкви и манастири в България ще бъдат почистени от доброволци, участвали в поклонническия поход „Светият път“"}
{"url": "http://www.focus-news.net/news/2019/08/21/2691446/shumen-etnografski-urok-po-metoda-montesori-se-provede-v-kashta-muzey-panayot-volov.html", "text": "Етнографски урок по метода „Монтесори“ се проведе в къща музей „Панайот Волов“ в Шумен, предаде репортер на  Радио „Фокус“-Шумен . Занятието е част от програмата „Летен музей“ на Регионален исторически музей-Шумен. За малките гости от занималня „Защо“ уредникът д-р Милена Андреева беше подготвила под сянката на стария орех в двора кът на открито - с трикраки столчета, пейки, застлани с домашно тъкани шарени черги, богато везани пешкири, окачени на кладенеца и още вещи и предмети от бита на старите българи. На масичка, с помощта на вретена беше изписана и ключовата дума за урока - бит. В рамките на етнографския урок „Битът на старите българи“, организиран по метода „Монтесори“  децата имат възможност да научат старинни български думи и да се докоснат до съответстващите битови предмети в реална музейна среда.  \r\nГолям интерес по време на обучителната игра предизвика „Вълшебната торба“. „В нея децата могат да намерят чудни предмети, които да обследват, да разпознаят, а за непознатите от тях да научат как се наричат и за какво служат. Децата не бързат да вземат предмета от \"Вълшебната торба\" а първо го опипват, обследват, като се опитват да познаят какъв е той.  По този начин развиват своите сетива , сетивно абстрактно логическо възприятие и мислене. Децата имат възможност да проявяват своето откривателство, да пресътворяват предметите, които научат, да ги моделират, да апликират, да ги нарисуват, да попишат с паче перо и перодръжка. Да научат нещо ново за начина на живот на своите предци, да направят съпоставка колко е различно някога и днес, но и да открият магията на онова, което е било близо до природата, защото именно така са живеели техните предци, такъв е бил техният бит“, заяви д-р Милена Андреева.  \r\nВ началото на занятието малките любопитковци от „Защо“  изгледаха специално подготвената образователна презентация и кратък филм, а след това се разходиха из къщата музей. „В презентацията сме показали как се изписват думите на съответните старинни предмети, и на практика ги повтаряме и обследваме. Децата могат да видят какво означава мътилка, ямурлук, долап, който се е наричал юрук, могат да видят паламарка, сърп,  да разберат как се прави мътеница, как се бие чистото масло, да седнат на трикрако столче и на софричка, да усетят и да опитат как се преде - с жива вълна, с вретено, с дарак и чакрък. Всичко това те го виждат и експериментират“, каза д-р Милена Андреева. Летните занятия в къща музей „Панайот Волов“ продължават до 24 август.  \r\nИвелина ИВАНОВА", "date": "2019.08.21", "title": "Шумен: Етнографски урок по метода  „Монтесори“ се проведе в къща музей „Панайот Волов“"}
{"url": "http://www.focus-news.net/news/2019/08/21/2691440/the-telegraph-dvama-ubiti-v-prestrelka-v-indiyskiya-shtat-dzhamu-i-kashmir.html", "text": "Двама души, единият от които полицай, са били убити в индийския щат Джаму и Кашмир, след престрелка между силите на реда и бунтовници, пише британският вестник   The Telegraph  . \r\nПолицията съобщи, инцидентът се е случил, след като въоръжен мъж е стрелял по полицейски кордон.  \r\nВ последвалата престрелка той е загинал, а двама полицаи са били ранени, като единият е починал от раните си по пътя към болницата.  \r\nПолицията също така твърди, че е открила „инкриминиращи материали”, включително оръжие и боеприпаси от операционната база на бунтовниците. \r\n \r\n  Теодор Пенев", "date": "2019.08.21", "title": "The Telegraph: Двама убити в престрелка в индийския щат Джаму и Кашмир"}
{"url": "http://www.focus-news.net/news/2019/08/21/2691443/nimh-utre-otnovo-shte-e-slanchevo-sled-obyad-i-goreshto-s-maksimalni-temperaturi-mezhdu-32-i-37.html", "text": "През нощта над България ще бъде ясно и почти тихо. Утре отново ще е слънчево, след обяд и горещо. След пладне ще има временни увеличения на облачността, но ще е без валежи. Ще духа слаб, в Източна България -  умерен вятър от североизток. Максималните температури ще са между 32° и 37°. Атмосферното налягане ще остане без промяна, малко по-високо от средното за месеца. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) .  \r\nПо Черноморието ще е слънчево, около и след обяд с незначителна облачност. Ще духа умерен североизточен вятър. Максимални температури на въздуха между 28° и 31°. Температурата на морската вода е 26-27°. Вълнението на морето ще е 1 - 2 бала.  \r\nНад планините ще е слънчево, след обяд ще има временни увеличения на облачността, но ще е без валежи. Ще духа умерен североизточен, по високите и открити части - северен вятър. Максималната температура на височина 1200 метра ще е около 24°, на 2000 метра – около 16°. \r\nПрез следващите дни до края на седмицата ще остане предимно слънчево, в следобедните часове в низините - горещо. Преобладаващите максимални температури ще са между 32° и 37°. Ще духа слаб, в Северна и Източна България до умерен вятър, в петък север-североизточен, след това - от изток-североизток. В следобедните часове през почивните дни над планините и планинските райони в Западна България ще има временни увеличения на облачността, но вероятността за валежи е малка.", "date": "2019.08.21", "title": "НИМХ: Утре отново ще е слънчево, след обяд и горещо с максимални температури между 32° и 37°"}
{"url": "http://www.focus-news.net/news/2019/08/21/2691444/reuters-italianskata-opozitsiya-postavi-usloviya-za-formiraneto-na-pravitelstvo-s-dvizhenie-5-zvezdi.html", "text": "Опозиционната Демократическа партия на Италия заяви, че е готова да води преговори с Движение „5 звезди“ за съставяне на правителство след краха на предишната популистка коалиция, предава  Reuters . \r\nНикола Цингарети, ръководителят на лявоцентристката партия, заяви че е искал да проучи възможността за споделяне на властта с движението през последните три години. Ако тази оферта не бъде приета, ще трябва да се проведат предсрочни избори, каза той. \r\nТърсейки изход от политическа криза, предизвикана от оставката на премиера Джузепе Конте, президентът Серджо Матарела започна двудневни консултации с различни партийни ръководители. \r\nЦигнарети постави пет условия, които според него трябва да са гръбнака на всяко споразумение. Неговите изисквания са „лоялно членство“ в Европейския съюз, централна роля на парламента, икономическо развитие, основано на екологическа устойчивост, промяна на политиката на страната по отношение на мигрантите и реформи в икономическата политика за увеличаване на инвестициите. \r\n„Ако тези условия бъдат приети през следващите дни, въз основа на широка парламентарна база, ние сме готови да поемем отговорността да създадем правителство, което да промени цялото законодателство“, каза той. \r\nЦингарети добави, че това означава, че Конте не може да се върне като премиер. \r\n \r\n  Теодор Пенев", "date": "2019.08.21", "title": "Reuters: Италианската опозиция постави условия за формирането на правителство с Движение „5 звезди“"}
{"url": "http://www.focus-news.net/news/2019/08/21/2691445/veliko-tarnovo-regionalniyat-istoricheski-muzey-postavya-ukazatelni-tabeli-na-mestata-v-grada-na-koito-sa-snimani-filmi.html", "text": "Регионалният исторически музей поставя указателни табели на местата във Велико Търново, на които са снимани филми. Първото табло ще бъде поставено на крепостта Царевец, където са правени сцени от „Крадецът на праскови“, съобщи в предаването  „Царевград Търнов – славата и величието на България“  на  Радио „Фокус“  директорът на музея д-р Иван Църов. Той поясни, че идеята му е хрумнала благодарение на младия археолог, който работи в културната институция, Калин Чакъров. „Интересувайки се от надгробните плочи, които са вградени в северната кула на дворцовия комплекс на Царевец, той се сетил, че на времето във филма „Крадецът на праскови“ една от сцените е снимана точно пред тях. И наистина е издирил този епизод и го беше популяризирал в социалните мрежи. И от там, тъй като интересът беше доста голям, много хора бяха харесали публикацията, аз реших, че можем да издирим кои филми или части от тях са снимани по музейните обекти и съответно да маркираме местата с табели“, обяснява д-р Църов.  \r\nНа таблата ще има информация как филмите да се гледат онлайн чрез мобилните телефони на туристите. Първото ще е готово в началото на септември, а следващите ще бъдат поставени през пролетта на 2020 година. В обектите, стопанисвани от музея, са снимани около 50 филма. Сред тях са „Ивайло“, „Сватбите на Йоан Асен“, „Иван Кондарев“, „Търновската царица“, „Бъди щастлива Ани“  и други. Последната лента е съвместната българо-италианска продукция „Капитанската дъщеря“ от преди пет години. \r\nЛуиза ТРАНЧЕВА", "date": "2019.08.21", "title": "Велико Търново: Регионалният исторически музей поставя указателни табели на местата в града, на които са снимани филми"}
{"url": "http://www.focus-news.net/news/2019/08/21/2691447/pavlin-mihov-obshtina-burgas-za-pochistvane-prez-nastoyashtata-godina-obshtinata-razpolaga-s-49-miliona-leva.html", "text": "За почистване през настоящата година Общината разполага с 4,9 милиона лева. Това каза за  Радио „Фокус“ – Бургас  Павлин Михов, директор на Дирекция „Околна среда” към Община Бургас. По думите му всички дейности по чистотата на града включват почистване на улици, площади, метене, миене и тесане на растителност по тротоарите. „Предвид това, че по тротоарите по време на пролетно-летния сезон пониква трева, се налага те да бъдат обработвани с препарати, след което се почистват“, отбеляза Михов. Той добави, че по график редовно се извършва и почистване на уличните отоци, за да не се допуска наводняване на улиците при обилни дъждове. „Разбира се, при много голямо количество дъждове, това няма как да бъде предотвратено, защото канализацията не може да поеме количеството вода, което пада в подобни случаи. Това обаче са екстремни обстоятелства. Стремежът е да поддържаме дъждоприемната система в добро състояние и тя да не създава проблеми от такова естество“, посочи още Михов. \r\nМария ПОПЧЕВА", "date": "2019.08.21", "title": "Павлин Михов, Община Бургас: За почистване през настоящата година Общината разполага с 4,9 милиона лева"}
{"url": "http://www.focus-news.net/news/2019/08/21/2691448/ria-novosti-rusiya-e-zainteresovana-da-vazstanovi-diplomaticheskite-si-otnosheniya-s-es.html", "text": "Русия е заинтересована в това да възстанови напълно дипломатическите си отношения с Европейския съюз и очаква подобно отношение от Брюксел, заяви президентът на Руската Федерация Владимир Путин, цитиран от  РИА Новости . \r\n\"Наистина обсъдихме някои въпроси от международния дневен ред. Интересуваме се от цялостно възстановяване на отношенията с Европейския съюз. Надяваме се, че новото ръководство на съюза от своя страна ще покаже положително отношение към поддържането на взаимноизгодни партньорства с нашата страна\", каза Путин на пресконференция след преговорите с финландския президент Саули Нийнистьо. \r\nПутин се срещна с финландския си колега за да обсъдят сътрудничеството между двете страни в областта на сигурността, търговията и икономиката, както и за да се обсъди вероятното възстановяване на диалога между Брюксел и Москва.  \r\n \r\n  Теодор Пенев", "date": "2019.08.21", "title": "РИА Новости: Русия е заинтересована да възстанови дипломатическите си отношения с ЕС"}
{"url": "http://www.focus-news.net/news/2019/08/21/2691451/shumen-vavezhda-se-vremenna-organizatsiya-v-dvizhenieto-po-ul-saedinenie-na-22-avgust.html", "text": "Въвежда се временна организация в движението по ул. „Съединение“ в Шумен. Това съобщиха от  Община Шумен .  \r\nОт 8.00 до 16.30 часа на 22 август временно се затваря за движение ул. „Съединение“ в участъка от светофара при десен завой на ул. „Карел Шкорпил“ до ул. „Герила“ и южната част на прилежащия общински паркинг в района. Промяната се налага заради планирано намаляване на височината на дървета в тази част на улицата. Временната организация ще бъде обозначена с необходимата вертикална сигнализация.", "date": "2019.08.21", "title": "Шумен: Въвежда се временна организация в движението по ул. „Съединение“ на 22 август"}
{"url": "http://www.focus-news.net/news/2019/08/21/2691454/vidin-izvarshena-e-obrabotka-sreshtu-balhi-i-karlezhi-na-zeleni-ploshti-i-detski-ploshtadki-v-obshtinskiya-tsentar-grad-dunavtsi-i-selo-kapitanovtsi.html", "text": "Тази сутрин Община Видин предприе последваща обработка срещу бълхи и кърлежи на зелени площи и детски площадки в общинския център, в град Дунавци и село Капитановци. Това съобщиха за Радио „Фокус“ – Видин от Общината. Също така отново са третирани срещу бяла американска пеперуда силно засегнатите дървета в жилищните квартали във Видин „Ал. Стамболийски“, „Строител“ и „Вида“.  \r\nПри подходящи метеорологични условия на 22 август късно вечерта ще бъде извършена поредна аерозолна имагоцидна обработка срещу комари на територията на общинския център.", "date": "2019.08.21", "title": "Видин: Извършена е обработка срещу бълхи и кърлежи на зелени площи и детски площадки в общинския център, град Дунавци и село Капитановци"}
{"url": "http://www.focus-news.net/news/2019/08/21/2691449/tass-vanshnite-ministri-na-rusiya-i-germaniya-se-dogovoriha-za-severen-potok-2.html", "text": "Москва и Берлин се договориха да улеснят изпълнението на големи съвместни инвестиционни проекти, включително изграждането на газопровода „Северен поток 2“, предава  ТАСС . \r\nТова беше обявено от руския външен министър Сергей Лавров на съвместна пресконференция, след разговори с германския външен министър Хайко Маас. \r\n„Когато разглеждахме търговските и икономическите въпроси, ние изразихме интерес да задълбочим инвестиционното сътрудничество и да помогнем на нашите компании да изпълняват мащабни проекти, включително„ Северен поток-2 “, отбеляза Лавров. \r\n\"Ние приветстваме желанието на немския бизнес да работи активно с Руската федерация, което беше потвърдено по време на неотдавнашния Петербургски международен икономически форум, където германският бизнес беше един от най-представените\", добави той. \r\n  Теодор Пенев", "date": "2019.08.21", "title": "ТАСС: Външните министри на Русия и Германия се договориха за „Северен поток 2“"}
{"url": "http://www.focus-news.net/news/2019/08/21/2691457/sofiya-v-grada-startira-parvata-chastna-usluga-za-spodeleno-polzvane-na-elektricheski-trotinetki.html", "text": "От четвъртък, 22 август, започва работа първата компания за споделено ползване на електрически тротинетки в София. В същия ден от 11.30 ч. на ъгъла на ул. Париж и ул. Дондуков (от страната на Софийската опера и балет), кметът на София, г-жа Йорданка Фандъкова и представители на компанията предоставяща услугата, ще пояснят повече за новия начин на придвижване в града. Това съобщиха от пресцентъра на  Столична община .  \r\nВ подкрепа на засилващия се интерес на гражданите към алтернативите на придвижването с автомобил, в централната градска част на София вече започна обособяването на повече от 200 нови локации за безплатно паркиране на велосипеди, мотопеди и тротинетки. Това прави София един от първите градове в света, които определят специални места за паркиране на споделени превозни средства преди тяхното навлизане. Мярката е част и от стратегията на града да подобри качеството на въздуха в София. Един от основните замърсители е именно автомобилният трафик.  \r\nОпитът на редица други европейски столици показва, че нерегулираното паркиране на електрически тротинетки създава трудности на пешеходците и останалите участници в движението.  \r\nИнициативата за обособяване на места за безплатно паркиране на велосипеди, мотопеди и тротинетки е осъществена от “Зелена София”, “Софпроект” и Център за градска мобилност с подкрепата на Столична Община и цели да окуражи повече хора да избират този начин на придвижване.  \r\nДруга важна тема освен регламентиране на паркирането, е безопасността по време на движение. Столична община и Държавна агенция “Безопасност на движението по пътищата” работят съвместно по регламентиране на ползването на електрическите тротинетки чрез предложение за изменение в Закона за движение по пътищата. Междувременно всеки, който се възползва от услугите за споделено ползване на електрически тротинетки трябва да се съобразява с правилата за безопасност, които операторите на услугата ясно ще комуникират. \r\nВ последните години делът на хората, използващи велосипед за придвижване в града, се е повишил, като към момента той е малко под 2%. Пилотно проучване на “Визия за София” и “Зелена София” на нагласите на мениджъри и служители в големи компании в София показа, че пътуващите с велосипед до и от работното място, най-често изминават между 3 и 4 км.", "date": "2019.08.21", "title": "София: В града стартира първата частна услуга за споделено ползване на електрически тротинетки"}
{"url": "http://www.focus-news.net/news/2019/08/21/2691455/the-independent-boris-dzhonsan-zapochna-pregovorite-s-germanskiya-kantsler-angela-merkel-za-brekzit.html", "text": "Борис Джонсън пристигна в Берлин, за да проведе разговори с Ангела Меркел, пише британският вестник  The Independent . \r\nВ първото си европейско пътуване като министър-председател, Джонсън се среща с германския канцлер, като се очаква той да преговаря с нея във връзка с Брекзит. \r\nПопитан дали смята да обвини Европейския съюз за това, че не може да бъде постигната сделка по Брекзит, Джонсън заяви, че има достатъчно възможности за споразумение, но предпазната клауза за ирландската граница трябва да бъде премахната.  \r\n„Ако можем да я променим, можем да напреднем (в преговорите) много бързо“, заяви той.  \r\nТой добави, че е наблюдавал много преговори, които Брюксел е водил и обикновено се е стигало до консенсус между преговарящите. \r\nОт своя страна Меркел заяви, че ЕС внимателно наблюдава събитията в британския парламент и че може да се намери решение по въпроса за ирландската граница, но това още не се е случило, и че това може да стане през следващите няколко години или следващите 30 дни. \r\n„Имаме много за обсъждане“, каза канцлерът. \r\nТя добави, че очаква Великобритания да предложи алтернатива на клаузата и че не е задължение на германския канцлер да разбира взаимоотношенията между Северна Ирландия и Република Ирландия.  \r\n \r\n  Теодор Пенев", "date": "2019.08.21", "title": "The independent: Борис Джонсън започна преговорите с германския канцлер Ангела Меркел за Брекзит"}
{"url": "http://www.focus-news.net/news/2019/08/21/2691450/veliko-tarnovo-oblastnata-epizootichna-komisiya-razreshva-darzhavnite-gorski-stopanstva-v-oblastta-da-izvarshvat-vsichkite-si-deynosti-pri-striktno-spazvane-na-pravilata-za-biosigurnost.html", "text": "Редовно заседание на Областната епизоотична комисия  във връзка със заболяването африканска чума по свинете се проведе в Областна администрация – Велико Търново, съобщиха от пресцентъра на  Областната администрация . Комисията взе решение да разреши на Държавните горски стопанства да извършват всичките си дейности в горите, но при стриктно спазване на правилата за биосигурност. Експертите на Държавен фонд „Земеделие“ и Областна дирекция „Земеделие“ също ще бъдат задължени да спазват правилата за биосигурност, докато работят по време на теренните проверки на земеделските производители. \r\nВ срещата, която беше открита от областния управител проф. д-р Любомира Попова, участваха членовете на Областната епизоотична комисия и представители на Регионалната здравна инспекция, Регионалната дирекция по горите, Ловно-рибарско дружество „Сокол 1884“, Областната дирекция на МВР, Областна дирекция „Земеделие“, Регионална дирекция „Пожарна безопасност и защита на населението“, Областното пътно управление, на пристанищна инфраструктура, на Летище „Горна Оряховица“ и други структури, ангажирани с проблема. Всички представители на институциите, участващи, в срещата докладваха за постъпваща при тях информация и мерките, които се вземат ежедневно. \r\nПо време на заседанието беше взето решение всички списъци за доброволно заклани свине, изготвени от общините, да бъдат изпратени в Министерството на земеделието, храните и горите, за да могат собствениците на животните да получат обезщетение. Успоредно с това ще има и последващ контрол при стопаните за това дали коректно е подадена информацияра.", "date": "2019.08.21", "title": "Велико Търново: Областната епизоотична комисия разрешва държавните горски стопанства в областта да извършват всичките си дейности при стриктно спазване на правилата за биосигурност"}
{"url": "http://www.focus-news.net/news/2019/08/21/2691452/tanjug-sarbiya-sasht-imat-plan-kak-da-nakarat-prishtina-da-ottegli-mitata-sreshtu-sarbiya.html", "text": "Вашингтон има план, който ще спомогне за подновяването на диалога между Белград и Прищина и ще накара Косово да отмени стопроцентовите мита върху сръбските стоки, предава сръбската информационна агенция  Tanjug , като се позовава на местни медии. \r\nСъгласно плана, полученото споразумение ще бъде ратифицирано от сръбския парламент най-късно до юни следващата година, като опозицията също ще участва в дебата и гласуването, за да даде пълна легитимност на сделката, се посочва в доклада на Държавния департамент. \r\nНа срещата си с държавния секретар на САЩ Майк Помпео, сръбският президент Александър Вучич поиска Прищина да отмени митата и САЩ да вземат балансирана позиция за разрешаване на кризата в Косово. \r\nТой също така поиска защита за сърбите и сръбските манастири  в страната. \r\nСпоред неназован дипломатически източник,  Помпео е казал, че САЩ нямат нищо общо с косовските мита и че не подкрепят мярката, и  е обещал, че Вашингтон ще направи всичко, за да гарантира, че Прищина ще отмени митата възможно най-скоро. \r\nВучич заяви, че Белград е готов да се върне към преговорите, но и че, за да се случи това, тарифите трябва да бъдат отменени. \r\n \r\n  Теодор Пенев", "date": "2019.08.21", "title": "Tanjug (Сърбия): САЩ имат план как да накарат Прищина да оттегли митата срещу Сърбия"}
{"url": "http://www.focus-news.net/news/2019/08/21/2691458/vladimir-putin-rusiya-shte-razraboti-raketi-sas-sreden-i-malak-obseg.html", "text": "Русия ще разработва ракети със среден и малък обсег, заяви президентът на страната Владимир Путин по време на срещата с финландския си колега Саули Ниинистьо, пише електронното издание на вестник  „Московский комсомолец“ . \r\nПри това Русия няма да разполага оръжия от този вид, преди това да бъде направено от САЩ. Москва съжалява, че Вашингтон, в нарушение на Договора за ликвидация на ракетите със среден и малък обсег (ДРСМО), е започнал изптания на забранените ракети. По неговите думи, САЩ са излезли от Договора специално с целта да започнат изпитания на новото оръжие. \r\nПри това Путин изпитва тревога от това, че САЩ могат да изстрелват ракетите си от територията на Полша и Румъния, като за това е нужно само промяна на софтуера. \r\nМосква възнамерява да води диалог с Вашингтон за стратегическата стабилност, но ще обезпечи собствената си сигурност, увери Путин. Като цяло, Русия ще реагира огледално на заплахите, свързани с разработката на ракети от САЩ. \r\n \r\nПреводи редакция:", "date": "2019.08.21", "title": "Владимир Путин: Русия ще разработи ракети със среден и малък обсег"}
{"url": "http://www.focus-news.net/news/2019/08/21/2691453/shumen-zasedanie-na-oblastnata-epizootichna-komisiya-shte-se-provede-na-22-avgust.html", "text": "Заседание на Областната епизоотична комисия ще се проведе от 10.00 ч. на 22 август в зала 2 на Областна администрация - Шумен. Това съобщиха от пресцентъра на  Областната администрация . Участниците в срещата ще бъдат запознати с епизоотичната обстановка към настоящия момент, със заповедите и указанията на Министерството на земеделието, храните и горите, Българската агенция по безопасност на храните и Изпълнителната агенция по горите. От Североизточно държавно предприятие (СИДП), Държавно горско стопанство „Върбица“, ще докладват за хода на изпълнението на предприетите мерки в района на местността „Елешница“, община Върбица, област Шумен. Представителите на общините ще оповестят информация по отношение подготовката на заявления, констативни протоколи и списъци, отнасящи се до предстоящото изплащане на определените финансови средства, отпуснати за обеззаразяване на личните стопанства, в които бяха отглеждани свине. В дневния ред са включени още доклади от представителите на Областната дирекция по безопасност на храните, Областното пътно управление, Областната дирекция на МВР, Регионалната инспекция по околната среда и водите, Регионалната дирекция по горите, СИДП - Шумен, Областна дирекция „Земеделие“, „Шумен - Пътнически автотранспорт“ ООД и Регионалната здравна инспекция за изпълнението на решенията на Областната епизоотична комисия.", "date": "2019.08.21", "title": "Шумен: Заседание на Областната епизоотична комисия ще се проведе на 22 август"}
{"url": "http://www.focus-news.net/news/2019/08/21/2691463/daily-sabah-turtsiya-shte-provede-operatsiya-sreshtu-grupirovki-v-yugoiztochnata-chast-na-stranata.html", "text": "Турция ще проведе военна операция срещу обявената от Анкара за терористична групировка „Работническа партия на Кюрдистан“ (ПКК), пише вестник  Daily Sabah . \r\nОперацията ще бъде проведена в три югоизточни провинции на страната и ще продължи докато „и последният терорист не е изчистен от региона“, заяви турски офицер. \r\nВоенните действия ще се проведат в провинциите Ван, Хакари и Шърнак и целта ще бъде турската армия да поеме пълен и постоянен контрол над тях, според ръководителя на жандармерията Ариф Четин.  \r\nЧетин заяви, че борбата с тероризма ще продължи координирано с операции под директивата на президента Реджеп Тайип Ердоган. Той подчерта, че по-голямата част от терористите са елиминирани в планинската част на югоизточна Турция и скоро всички местни жители ще могат да се върнат към нормалния си начин на живот. \r\n\"Ще работим със силата си за развитието и просперитета на нашата страна\", добави Четин. \r\n \r\n  Теодор Пенев", "date": "2019.08.21", "title": "Daily Sabah: Турция ще проведе операция срещу групировки в югоизточната част на страната"}
{"url": "http://www.focus-news.net/news/2019/08/21/2691460/predstoyashti-mezhdunarodni-sabitiya-za-22-avgust-agentsiya-fokus.html", "text": "Премиерът Ли Къцян се среща с външните министри на Япония и Южна Корея \r\n*** \r\n \r\n Френският президент Еманюел Макрон се среща с премиера на Великобритания Борис Джонсън \r\n*** \r\n \r\n Косовските депутати гласуват разпускането на парламента и провеждането на нови избори \r\n*** \r\n \r\n Владимир Путин се среща с президента на Мозамбик Филипе Нюси \r\n*** \r\n \r\n Иранският външен министър Джавад Зариф на посещение в норвежката столица \r\n*** \r\n \r\n Френският президент Еманюел Макрон се среща с гръцкия министър председател Кириакос Мицотакис \r\n*** \r\n \r\n Нови преговори между представители на талибанското движение и САЩ", "date": "2019.08.21", "title": "Предстоящи международни събития за 22 август (Агенция „Фокус“)"}
{"url": "http://www.focus-news.net/news/2019/08/21/2691456/ekspert-rusiya-targovsko-primirie.html", "text": "Президентът на САЩ Доналд Тръмп премина в бързо настъпление в търговската война срещу целия свят, но много скоро обяви примирие за срок от четири месеца, давайки на противниците си възможност да си помислят, дали си струва да се сблъскат с него. Най-гръмкото заявление на Тръмп беше предупреждение за оттеглянето на САЩ от Световната търговска организация. „Ще си тръгнем, ако сме принудени. Знаем, че ни мамят от години и това няма да се повтори“, каза той. Ако САЩ се оттеглят от СТО, това ще удари не само Китай, но и повечето търговски партньори на Вашингтон. Тръмп отдавна критикува СТО за \"несправедливи\" търговски правила, а поредното му изказване е опит за промяна на съществуващите търговски споразумения. Например, по-силната, в сравнение с американската, автомобилна индустрия плаща мита 2,5% при износ в САЩ, а американските автомобилни производители (които и без това не са много конкурентоспособни) трябва да заплатят мито от 10%, за да попаднат на европейските пазари, пише руското списание  „Експерт“  в материал, представен без редакторска намеса. \r\nКакто обикновено, най-много внимание бе отделено на основния обект на нападките на американския президент - Китай. На 1 август Тръмп обяви въвеждането на мита от 10 септември върху вноса на стоки от Китай на стойност 300 милиарда долара. Вносът от 235 милиарда вече е наложен с 25-процентово мито и по този начин целият китайски износ за Съединените щати би бил наложен с повишени тарифи. Пекин, неспособен да реагира симетрично, започна постепенно да обезценява националната валута, за да подкрепи износа. Юанът едва успя да поевтинее от 6,9 до 7,0 за долар, когато Министерството на финансите на САЩ призна Китай за валутен манипулатор, което дава на Вашингтон правото да налага допълнителни глоби на китайските фирми. \r\nДве седмици по-късно обаче Тръмп замени гнева с милост и обяви отлагането на въвеждането на 10-процентовите мита от 1 септември до средата на декември. „Правим това за Коледния сезон, за да избегнем негативно влияние върху американските потребители“, обясни той подаръка си на китайците. По този начин Тръмп успокои борсите, които треперят от евентуален нов кръг на търговската война и накара китайците да се замислят: струва ли си да изтеглят от търговските преговори със САЩ? „Не мисля, че имат намерение да чакат до момента, когато демократите ще влязат във всичко това. Надявам се това да не се случи, защото, защото тогава икономиката им ще отиде в ада много бързо“, увери Тръмп китайските другари. Освен това американският президент заяви, че митата не са оказали никакво негативно влияние на световната търговия и са донесли на бюджета на САЩ около 60 милиарда долара. Действително, цените на китайските стоки в САЩ не са се повишили, а китайският износ в САЩ през 2018 година дори се е увеличил с 11%. Американският лидер се държи като собственик на голяма търговска мрежа: той извива ръцете на доставчиците на стоки, като ги принуждава да плащат повече ,за да бъдат представени в търговския център. Китай няма алтернатива на американския пазар, където могат да се продадат стоки за половин трилион долара. САЩ, от своя страна, няма да останат без внос, защото има множество развиващи се страни, които мечтаят да изтласкат Китай от американския пазар. \r\nВярно е, че новите американски мита, засягащи смартфоните и лаптопите, могат да засегнат и американските компании, например Apple, която събира продуктите си в Китай. Но проблемите на Apple едва ли ще спрат Тръмп: първо, той ги помоли да прехвърлят продукцията си в САЩ отдавна, и второ, Apple държи четвърт трилион долара в офшорка, като не иска да плаща данък общ доход в САЩ – нито „големият“ по-рано, 25%, нито „малкият“, който се плаща след данъчната реформа на Тръмп – само 10%. Данъчната реформа не даде очакваното възраждане на индустриалното производство в Съединените щати и Тръмп може да продължи да упражнява натиск върху Китай и други страни, печелейки точки в очите на американските избиратели в навечерието на президентските избори през 2020 г. \r\n \r\nПреводи редакция:", "date": "2019.08.21", "title": "\"Експерт\" (Русия): Търговско примирие"}
{"url": "http://www.focus-news.net/news/2019/08/21/2691461/varna-postavyat-shumyashta-markirovka-na-dve-patni-otsechki-s-kontsentratsiya-na-transportni-proizshestviya-v-oblastta.html", "text": "Шумяща маркировка предстои да бъде поставена на две пътни отсечки с концентрация на транспортни произшествия. Става въпрос за пътя Варна – Добрич и за направлението Варна – Кичево – Балчик. Това каза в интервю за  Радио „Фокус“ – Варна  директорът на Областното пътно управление инж. Румен Илиев. По думите му, в двата участъка ще бъде въведено и ограничение на скоростта. На връщане от Добрич към Варна, на деветия километър движението е трилентово, но само за една година са станали три катастрофи, обясни още той. Според началника на ОПУ – Варна, незнайно защо, много водачи предприемат изпреварване там, въпреки че е забранено. Също невралгична точка е пътят Варна – Кичево – Балчик. Там е предвидено да се направи също шумяща маркировка и да се ограничи скоростта. Според инж. Румен Илиев, предстои в цялата област да бъде извършена подмяна на пътната маркировка по третокласната пътна мрежа. На повечето места гаранционните срокове са изтекли и тя трябва да се поднови преди зимния период. Директорът на Областното пътно управление уточни, че всеки месец се извършва почистване на канавки, рязане на храсти и треви, всичко, което може да попречи на безопасността на движението. Той допълни, че с цел недопускане на инциденти още в началото на сезона е предприето изрязване на короните на дърветата и премахване на опасни клони на пътя Варна – Бургас, както и за курортните комплекси.", "date": "2019.08.21", "title": "Варна: Поставят шумяща маркировка на две пътни отсечки с концентрация на транспортни произшествия в областта"}
{"url": "http://www.focus-news.net/news/2019/08/21/2691462/pleven-na-pazarite-v-grada-se-predlagat-kakto-balgarski-taka-i-vnosni-plodove.html", "text": "На пазарите в Плевен се предлагат както български, така и вносни плодове. Това установи репортерска проверка на  Радио „Фокус“ . На централния пазар плодовете са предимно с български произход, а на друг, по-малък пазар в центъра на града, се срещат и такива с произход от съседни Гърция и Турция. В търговските вериги ясно е обозначен произходът на плодовете. Цените варират в относително тесни диапазони.  \r\nПрасковите и нектарините струват между 1 и 2.50 лв за кг. Сливите са предимно български и са на цена около 1.50 лв. Ябълките от Полша се предлагат за около 1.70 лв., българските - между 2.00 и 2.20 лв. за кг, а гръцките - за 2.20 лв. Гроздето се продава на цени между 2 и 3 лв. за кг - българско. Среща се и стафидно без семки от съседна Турция на цена около 3.50 лв./кг. Дините струват между 0.40 и 0.60 лв. за кг.  \r\nОт Областна дирекция по безопасност на храните-Плевен напомнят, че фолираните нарязани дини и пъпеши следва да се продават след измиване и подсушаване. Търговски обекти, в които се предлагат нарязани дини и пъпеши с кал под фолиото, извършват нехигиенична продажба, затова клиентите трябва да подадат сигнал до дирекцията. \r\nВиолета КРЪСТЕВА", "date": "2019.08.21", "title": "Плевен: На пазарите в града се предлагат както български, така и вносни плодове"}
{"url": "http://www.focus-news.net/news/2019/08/21/2691465/smolyan-v-chepelare-se-realizira-proektat-mladezhi-protiv-nasilieto-poday-raka-badi-priyatel.html", "text": "Между 11 и 19 август 2019 г. в град Чепеларе се реализира проектът „Младежи против насилието – Подай ръка, бъди приятел!” от програмата за превенция от насилието на Министерството на младежта и спорта. Това съобщиха от пресцентъра на  Община Чепеларе . Проектът е организиран и проведен от „Арт хаос НЕДА“ – София, със съдействието на българската секция на „Международната полицейска асоциация“ „ИПА – секция България“ и е реализиран с помощта на Национална програма за изпълнение на младежки дейности на  Министерството на младежта и спорта  по чл. 10А от Закона за хазарта за 2019 г. \r\nПроектът „Младежи против насилието“ събра заедно 55 младежи от цялата страна и беше  насочен към формиране на социално отговорно поведение и създаване на нулева толерантност към насилието посредством арт модел, основан на преживяванията на участниците – т. нар. сетивен театър „Лабиринт“, в който актьорът е само посредник, а зрителят-участник става герой на собствената си приказка. Посетителите минаваха през лабиринта на определени интервали и се срещаха с актьори в роля, като се акцентира на безсловесното общуване и въздействието върху отделните сетива – звук, докосване, мирис и вкус, много често, за сметка на зрението.", "date": "2019.08.21", "title": "Смолян: В Чепеларе се реализира проектът „Младежи против насилието – Подай ръка, бъди приятел!”"}
{"url": "http://www.focus-news.net/news/2019/08/21/2691464/rossiyskaya-gazeta-lavrov-otseni-perspektivite-za-zavrashtaneto-na-ruskata-federatsiya-v-g-8.html", "text": "Руският министър на външните работи Сергей Лавров оцени перспективите за завръщането на Москва в Г-8, пише електронното издание на вестник  “Российская газета“ . \r\nРусия ще разгледа призивите на страните от Г-7 да върнат страната в „Голямата осмица“, ако има такива, заяви министърът. \r\nДен преди това президентът на САЩ Доналд Тръмп и френският президент Еманюел Макрон заговориха за завръщането на Русия в Г-8. Тръмп първо заяви това на среща с президента на Румъния Клаус Йоханис, а след това повтори думите си пред репортери. Американският лидер смята, че участието на Москва в Г-8 ще има положително влияние върху обсъждането на международните проблеми. \r\nПо-рано френският президент Еманюел Макрон предложи да покани Русия на срещата на Г-7 през 2020 г., която ще се проведе в САЩ. По-късно стана известно, че в Париж този въпрос все пак е свързан с развитието на ситуацията в Украйна. \r\n \r\n  Теодор Пенев", "date": "2019.08.21", "title": "„Российская газета“: Лавров оцени перспективите за завръщането на Руската Федерация в Г-8"}
{"url": "http://www.focus-news.net/news/2019/08/21/2691459/sliven-dozhivoten-zatvor-za-ubietsa-na-7-godishnoto-momiche-ot-selo-sotirya-i-nakazanie-za-lekarya-okazal-parva-pomosht-na-deteto-iskat-protestirashti-v-grada.html", "text": "За промяна на закона и най-строго наказание на лекаря, транспортирал седемгодишната Кристин Георгиева до болницата, настояват близки и познати на убитото момиченце. Това заяви пред журналисти по време на третия протест пред областната болница бабата на жестоко убитото в село Сотиря момиченце Милка Георгиева, предаде репортер на  Радио \"Фокус\" - Сливен .  \r\nЗаради самопризнанието, присъдата на Мартин Трифонов, обвинен в престъплението, може да бъде намалена за срок от 20 до 30 години лишаване от свобода. Близките на детето са недоволни от този размер на наказанието и настояват той да получи доживотна присъда без право на замяна, а не след време да излезе и да посегне отново на нечий живот. Бабата коментира и думите на лекаря от ЦСМП Сливен д-р Недко Димитров, според който тя не му е дала възможност да прегледа Кристин. \"Този доктор трябва да бъде наказан, той не трябва да бъде доктор, а не да казва, че аз не съм му дала шанс да бъде при детето\", допълни Милка Георгиева.  \r\nТази вечер  пред областната болница на Сливен се състоя трети протест, на който отново бе поискан  доживотен затвор за убиеца на Кристин. В лечебното заведение е настанен с прострелни рани, получени при преследването, извършителят на тежкото престъпление Мартин Трифонов.  \r\nИсканията на протестиращите ще бъдат оформени в подписка.  \r\nЛюдмила ЙОРГОВА", "date": "2019.08.21", "title": "Сливен: Доживотен затвор за убиеца на 7-годишното момиче от село Сотиря и наказание за лекаря, оказал първа помощ на детето, искат протестиращи в града"}
{"url": "http://www.focus-news.net/news/2019/08/21/2691466/nimh-ekstremalen-indeks-za-pozharoopasnost-e-v-sila-na-mesta-v-deset-oblasti-na-stranata-za-22-avgust.html", "text": "Екстремален индекс за пожароопасност е в сила на места в десет области на страната за 22 август. Това сочи справка на сайта на  Националния институт по метеорология и хидрология (НИМХ) . Индексът обхваща територии от областите Плевен, Велико Търонов, Ловеч, Добрим, Варна, Бургас, Пазарджик, Стара Загора, Русе и Благоевград. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в почти цялата страна. Този индекс означава, че са възможни много силни пожари с частично или пълно въвличане на дървесните корони.", "date": "2019.08.21", "title": "НИМХ: Екстремален индекс за пожароопасност е в сила на места в десет области на страната за 22 август"}
{"url": "http://www.focus-news.net/news/2019/08/21/2691467/shumen-14-ognestrelni-orazhiya-i-nad-500-boepripasa-sa-izzeti-v-oblastta-za-parvite-6-mesetsa-na-godinata.html", "text": "Онестрелните оръжия, които се водят на отчет в служба „Контрол на общоопасните средства” при ОДМВР – Шумен по данни към края на месец юни са 7 123, 5 578 от тях - за ловни цели. Това съобщиха от  ОДМВР – Шумен . 1 545 оръжия са собственост на юридически лица и еднолични търговци, придобити от тях за служебни и граждански цели. За  същия период на 2018 г.  общия  брой  огнестрелно оръжие е  бил 6 882 броя. Иззети през първите шест месеца на годината са 9 огнестрелни незаконно притежавани оръжия и 551 боеприпаса.  Иззети са от четирима души и 5 огнестрелни оръжия, които не отговарят на изискванията на нормативната уредба по контрола на общоопасните средства. През отчетения  период няма регистрирани кражби на огнестрелно оръжие и боеприпаси.  \r\nСлужба „Контрол на общоопасните средства” при ОДМВР – Шумен осъществява контрол над 230 обекта, които извършват дейност  с общоопасни средства. Извършени са  630 планирани  и 182 внезапни проверки на лица и обекти осъществяващи дейности с взривни вещества, оръжия, боеприпаси и пиротехнически изделия. На територията на ОДМВР – Шумен има тринадесет магазина за търговия с оръжие, боеприпаси и пиротехнически изделия – единадесет в Шумен, един във Велики Преслав и един в  Нови пазар. Проверяват се всеки месец от полицейските служители. Собствениците и продавачите са инструктирани при извършването на търговската  дейност стриктно да спазват изискванията на нормативната уредба по контрола на общоопасните средства.  \r\nПрез  първото шестмесечие на 2019 г. са извършени 114 проверки в обектите за производство и съхранение на взривни материални и пиротехнически изделия  за съответствие на наличните количества с  отчетните документи. Нарушения не са констатирани. От януари до края на юни са  съставени  13 акта за нарушения на нормативната уредба по контрола на общоопасните средства. Проверени са 161 ловци по  време на ловните излетни дни. Нарушения не са констатирани.", "date": "2019.08.21", "title": "Шумен: 14 огнестрелни оръжия и над 500 боеприпаса са иззети в областта за първите 6 месеца на годината"}
{"url": "http://www.focus-news.net/news/2019/08/21/2691468/afp-dvama-amerikanski-voennosluzheshti-sa-ubiti-v-afganistan.html", "text": "Двама американски военнослужещи са били убити в Афганистан, предава  AFP , като се позовава на информация от изявление на НАТО.  \r\nИнцидентът се случва в разгара на преговорите между талибанското движение и Вашингтон, които ще продължат в Катар. Белият дом се опитва да договори споразумение и да изведе САЩ от една от най-дългите войни, в които страната е участвала.  \r\nСамоличностите на двамата военни няма да бъдат оповестени все още, се казва още в изявлението на организацията. \r\n  Теодор Пенев", "date": "2019.08.21", "title": "AFP: Двама американски военнослужещи са убити в Афганистан"}
{"url": "http://www.focus-news.net/news/2019/08/21/2691472/varna-publichni-izpalniteli-sa-izzeli-blizo-60-000-leva-ot-kasata-na-targovets-na-goriva-v-grada-s-prosrocheni-danachni-zadalzheniya.html", "text": "Над 59 000 лева са иззели публични изпълнители във Варна от касата на търговец с горива, който има просрочени данъчни задължения, но отказва да ги заплати доброволно. Това съобщиха от пресцентъра на  Териториалната дирекция на Националната агенция за приходите  (ТД на НАП).  \r\nДо налагането на тази крайна мярка се стига, след като данъчните инспектори установяват, че длъжниците разполагат с парични средства и  обороти и имат възможност да погасяват просрочените си задължения, но не го правят доброволно. При изземането на наличните пари от касите на обекти публичните изпълнители ги описват, след което ги превеждат по сметка на НАП за погасяване задълженията на лицата. Практиката показва, че след първото посещение на данъчните и изземане на касовата наличност, повечето търговци предприемат действия за обезпечаване на дълга и изплащането му.  \r\nПри посещението на обектите служителите на приходната агенция извършват и цялостна проверка на дейността им - издават ли се касови бележки при продажба на стоки и услуги, назначени ли са на трудови договори работещите в обектите и внасят ли се осигурителните им вноски.", "date": "2019.08.21", "title": "Варна: Публични изпълнители са иззели близо 60 000 лева от касата на търговец на горива в града с просрочени данъчни задължения"}
{"url": "http://www.focus-news.net/news/2019/08/21/2691470/vladimir-putin-protestite-v-drugite-strani-sa-mnogo-po-golemi-ot-mitingite-v-moskva.html", "text": "Масовите протести в различни страни по света имат много по-голям мащаб и тежки последици от митингите в Москва. Това заяви руският президент Владимир Путин на пресконференция след преговори с финландския президент Саули Нийнистьо, цитиран от  ТАСС . \r\n\"Събитията, които споменахте, протестите в Москва не са нещо уникално за света като цяло и за Европа в частност\", каза той, отговаряйки на въпрос за митингите в руската столица.  \r\n„Внимателно наблюдаваме подобни събития в много европейски столици.\" \r\nСпоред президента, събитията, които се случват в Европа \"също под политически лозунги\", са много по-амбициозни. Той отбеляза, че тези събития \"имат доста сериозни последици\" за участващите в тези демонстрации. \r\nПутин добави, че има предвид хилядите ранени демонстранти, значителен брой загинали и ранените служители на реда. В същото време той подчерта, че „Русия зачита правата на човека и зачита правата на своите граждани“. \r\n  Теодор Пенев", "date": "2019.08.21", "title": "Владимир Путин: Протестите в другите страни са много по-големи от митингите в Москва"}
{"url": "http://www.focus-news.net/news/2019/08/21/2691469/plovdiv-vazstanovyava-se-marshrutat-na-avtobusi-1-i-27-na-obshtestveniya-transport-v-grada.html", "text": "Възстановява се маршрутът на автобуси №1 и 27 от градския транспорт в Пловдив. Това съобщиха за  Радио „Фокус“ – Пловдив  от ОП „Организация и контрол на транспорта“. Маршрутът на двете автобусни линии се възстановява от утре – 22 август. Временната промяна се наложи заради текущ ремонт на бул. “Никола Вапцаров“ – северното платно  при кръстовището с бул. “Македония“.", "date": "2019.08.21", "title": "Пловдив: Възстановява се маршрутът на автобуси №1 и 27 на обществения транспорт в града"}
{"url": "http://www.focus-news.net/news/2019/08/21/2691471/blagoevgrad-17-svobodni-rabotni-mesta-za-spetsialisti-s-visshe-obrazovanie-sa-obyaveni-v-byuro-po-truda-razlog.html", "text": "117 свободни работни места за специалисти с висше образование са обявени в Бюро по труда-Разлог. Това съобщиха за  Радио „Фокус“-Пирин  от Бюрото по труда. Търсят се по двама анестезиолози, хирурзи, лекари в Спешен център, учители за теоретично обучение за двигатели с вътрешно горене, лекар по инфекциозни болести, учител по изобразително изкуство, учител по математика и информационни технологии, учител по български език и литература, учител по музика, учител по физика и информационни технологии, учител за практическо обучение за двигатели с вътрешно горене, консултант продажби и начален учител.  \r\n118 са обявените позиции за специалисти със средно и по-ниско образование. По традиция най-голямо е търсенето в сферата на шивашката промишленост. Обявени са 31 места за шивачи и 12 - за работници за спомагателни шивашки дейности, както и 5 - за пълначи. Търсят се кадри и в хранително-вкусовата промишленост. Обявени са 7 места за готвачи, 2 - за помощник-готвачи, 5 - за работници в кухня. и 4 - за миячи на съдове. Голямо е търсенето и в сферата на строителството. Обявени са по 5 позиции за арматуристи и кофражисти и 3 места за общи работници. \r\nНатали СТЕФАНОВА", "date": "2019.08.21", "title": "Благоевград: 17 свободни работни места за специалисти с висше образование са обявени в Бюро по труда-Разлог"}
{"url": "http://www.focus-news.net/news/2019/08/21/2691473/pleven-zapochnaha-deynosti-po-chastichna-restavratsiya-i-konservatsiya-v-panoramata-plevenska-epopeya.html", "text": "Започнаха дейности по частична реставрация и консервация в Панорамата „Плевенска епопея”. Това съобщиха от пресцентъра на  Общината Плевен . Със събраните средства от благотворителен концерт, организиран от търговска верига, ще бъде извършена реставрация и консервация на живописното платно и предметния план в зала Панорама „Трети щурм на Плевен 11-12 септември 1877 г.” с активното съдействие на Сдружение „Асоциация на реставраторите в България”. Предвид спецификата на обекта и специализираните дейности, които вече са започнали, са ангажирани два екипа реставратори. Единият ще работи по реставрация и консервация на живописното платно, а другият - по предметния план. Ръководители на екипите са доц. Иван Ванев – председател на Асоциацията на реставраторите в България, и доц. Стефан Белишки, реставратори с изключителни професионални качества и дългогодишен опит.  \r\nПанорама „Плевенска епопея 1877 г.” е открита на 10 декември 1977 г. по повод 100-годишнината от Освобождението на Плевен от турско робство. Живописното платно е изрисувано през 1977 г. от десет руски и двама български художници. Ръководител на художествения колектив е Николай Василиевич Овечкин от Московското студио за батална живопис „М. Б. Греков”, народен художник на Руската федерация. Панорамната композиция е изпълнена върху цяло платно с един вертикален шев. Платното е прикрепено в горната и долната част към два метални обръча, като фиксирането е извършено чрез подгъване и пришиване. Горният обръч е прикрепен към конструкцията на окачения таван, а долният виси свободно. За максимално изпъване на платното към долния обръч са окачени допълнителни тежести. Платното е с площ 1725 кв. м.  \r\nСлед оглед от специалисти-реставратори констатациите са, че текстилната основа на панорамната композиция е в добро състояние, като в настоящия момент не са установени аварийни механични увреждания. Върху няколко участъка на панорамната композиция се наблюдават следи от стичания, които са засегнали лака и живописния слой. Съществуват малки зони с липса на живописен слой и грунд. В средната част на платното има силно изразена конвексна деформация към зрителната площадка. В отделни зони се забелязват слаби диагонални деформации. Реставрационни намеси по платното са извършвани през годините, но цялостна реставрация и консервация в такъв мащаб не е правена от откриването на Панорамата през 1977 г.  \r\nПо предметния план ще бъде извършено специализирано почистване и профилактика. Предметният план също впечатлява с размерите си -  външната обиколка е 115 м, ширината му е 12 м, а площта - 1075 кв. м. Автори на проекта на предметния план и изпълнители са В. Есаулов и Г. Есаулов - художници от Московското студио за батална живопис „М. Б. Греков”. Към днешна дата констатациите са, че той е силно запрашен, с променен интензитет на колорита на ландшафта, затова е необходимо да бъдат извършени основно почистване и профилактика. Дейностите по реставрация и консервация ще бъдат изпълнени при функциониране на обекта.  \r\nНа 16 август 2019 г. е подписан протокол за започване на изпълнението на дейностите по реставрация и консервация на живописното платно и почистване и профилактика на предметния план в зала Панорама „Трети щурм на Плевен 11-12 септември 1877 г.”. Срокът за изпълнение е 45 дни от датата на подписване на протокола.", "date": "2019.08.21", "title": "Плевен: Започнаха дейности по частична реставрация и консервация в Панорамата „Плевенска епопея”"}
{"url": "http://www.focus-news.net/news/2019/08/21/2691474/ria-novosti-izraelskata-armiya-zaseche-novo-izstrelvane-na-raketi-ot-ivitsata-gaza.html", "text": "Израелските военни са засекли ново изстрелване на ракета от ивицата Газа, съобщава  РИА Новости , като се позовава на израелската армейска пресслужба. \r\n\"Преди малко засякохме изстрелване на ракета от територията на Ивицата Газа в посока Израел\", се казва в доклада. \r\nОтбелязва се, че това е петата ракета, изстреляна от Газа през последните шест дни. \r\nПо-рано изстреляните от територията на Палестинската автономия ракети станаха причина израелските военновъздушни сили да нанесат удари срещу бази на групировката „Хамас“ в Палестина. \r\n \r\n  Теодор Пенев", "date": "2019.08.21", "title": "РИА Новости: Израелската армия засече ново изстрелване на ракети от Ивицата Газа"}
{"url": "http://www.focus-news.net/news/2019/08/21/2691475/afp-makron-shte-podkrepi-vrashtaneto-na-rusiya-v-g-8-ako-krizata-v-ukrayna-bade-razreshena.html", "text": "Френският президент Еманюел Макрон ще подкрепи връщането на Русия в състава на Г-8, стига конфликтът в Украйна да бъде решен, предава  AFP . \r\nКоментарите на Макрон, който ще бъде домакин на срещата от високо равнище Г-7 в Биариц, дойдоха след като президентът Доналд Тръмп каза, че Москва трябва „със сигурност“ да бъде част от групата. \r\nРусия беше изключена от Г-8, след като през 2014 г. анексира черноморския полуостров Крим, което разгневи международната общност.  \r\n\"Би било редно Русия в крайна сметка да се присъедини отново и да бъде пресъздаден формата на Г-8\", каза Макрон пред журналисти в Париж. \r\n\"Разделението е влязло в сила при нахлуването в Украйна. Необходимото условие е да се намери решение за Украйна.\", добави той. \r\nВ Берлин канцлерът на Германия Ангела Меркел и гостуващият британски премиер Борис Джонсън не приеха идеята за скорошно приемане на Русия обратно в структурите на Г-8 с толкова голяма готовност. \r\nМакрон добави, че връщането на Русия организацията „без проблем“ би било „стратегическа грешка“, която би показала „слабост“ от страна на Г-7. \r\nНо интегрирането на Русия при евентуално решение на украинския конфликт  би било според него \"ефикасно и полезно\". \r\nТой каза, че решението за Украйна трябва да се основава на споразумението за прекратяване на огъня в Минск през 2015 г., договорено от Русия и Украйна, както и от Франция и Германия. \r\n \r\n  Теодор Пенев", "date": "2019.08.21", "title": "AFP: Макрон ще подкрепи връщането на Русия в Г-8 ако кризата в Украйна бъде разрешена"}
{"url": "http://www.focus-news.net/news/2019/08/21/2691476/the-guardian-angela-merkel-dade-na-boris-dzhonsan-30-dni-da-izmisli-reshenie-za-predotvratyavane-na-izlizaneto-na-velikobritaniya-ot-es-bez-sdelka.html", "text": "Германският канцлер Ангела Меркел даде на премиера на Великобритания Борис Джонсън 30 дни за измисли решение за сключване на сделка с Брюксел за Брекзит, пише британският вестник  The Guardian . \r\nСлед седмици на дипломатическо напрежение канцлерът използва първата си среща лице в лице с колегата си от Обединеното кралство, за да покаже предпазлив оптимизъм, че може да бъде постигната сделка. Тя загатна, че предпазната клауза за ирландската граница е нещо, „което вече няма да е необходимо\", ако може да се намери решение за излизането на Великобритания от структурите на Европейския съюз. \r\nТя намекна, че промените в политическата ситуация могат все пак да осигурят път към споразумение с Лондон, като каза, че то може да отнеме две години, „но може би можем да намерим това решение в следващите 30 дни“. \r\nИ двамата лидери се съгласиха, че е необходимо Обединеното кралство да измисли начин да съчетае желанието на Великобритания да напусне ЕС с необходимостта от предотвратяване на създаването на постоянна граница между Република Ирландия и Северна Ирландия, както е посочено в споразумението от 1997 г. \r\n \r\n  Теодор Пенев", "date": "2019.08.21", "title": "The Guardian: Ангела Меркел даде на Борис Джонсън 30 дни да измисли решение за предотвратяване на излизането на Великобритания от ЕС без сделка"}
