{"url": "http://www.focus-news.net/news/2019/11/17/2720426/gd-granichna-politsiya-silno-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-kgpp-lesovo.html", "text": "Силно интензивен е трафикът на изход за товарни автомобили на ГКПП „Капитан Андреево“ и КГПП „Лесово“ на границата с Република Турция. Това съобщиха от  ГД „Гранична полиция“ . На границата с Република Сърбия, Република Северна Македония, Република Гърция и Румъния трафикът е нормален на всички гранични контролно-пропускателни пунктове.", "date": "2019.11.17", "title": "ГД „Гранична полиция“: Силно интензивен е трафикът на изход за товарни автомобили на ГКПП „Капитан Андреево“ и КГПП „Лесово“"}
{"url": "http://www.focus-news.net/news/2019/11/17/2720428/nezavisimaya-gazeta-v-izrael-se-provedoha-ucheniya-za-borba-s-ruskite-raketni-sistemi-s-400.html", "text": "Военновъздушните сили на Израел, САЩ, Германия, Италия и Гърция проведоха мащабни военни учения, в рамките на които, наред с други задачи,отработваха противодействието срещу руските системи за противовъздушна отбрана С-300 и С-400, пише руският вестник  “Независимая газета“ .  \r\nВоенновъздушната база „Увда“, разположена близо до град Беер Шева, в пустинята Негев, беше използвана за разполагане на самолетите на страните от НАТО. Маневрите, наричани „Син флаг“, се проведоха в продължение на почти две седмици - от 3 до 14 ноември. В тях участваха 800 войници и около 100 самолета, включително изтребители-бомбардировачи от пето поколение F-35. Тъй като пилотите на израелските и натовските военновъздушни сили трябваше да усъвършенстват уменията си да проникват във вражеското въздушно пространство и да противодействат на системите за противовъздушна отбрана С-400 „Триумф“ и С-300 „Фаворит“, а страните от Алианса не разполагат със системата С-400, ролята на последната  по време на ученията се изпълнявала от американската зенитно-ракетна система „Пейтриът“ . Експертите отбелязват, че тази замяна на руските системи за противоракетна отбрана с американски прави тези военни учения безсмислени. Това ниво на условност не дава възможност за реално обучение на пилоти за противодействие на системите за противовъздушна отбрана и противоракетна отбрана на потенциален враг, коментират военни експерти. \r\n \r\n  Юлиян Марков", "date": "2019.11.17", "title": "„Независимая газета“ : В Израел се проведоха учения за борба с руските ракетни системи С-400"}
{"url": "http://www.focus-news.net/news/2019/11/17/2720431/kmetat-na-sofiya-yordanka-fandakova-vrachi-gramota-na-svetovnoizvestniya-tvorets-teodor-ushev.html", "text": "Кметът на София Йорданка Фандъкова връчи грамота за принос за опазване и развитие на културата в София на световноизвестния български творец Теодор Ушев, предаде репортер на  Агенция \"Фокус\" . Събитието се състоя преди премиерата на неговия филм “Физика на тъгата” по романа на Георги Господинов. \r\nФандъкова посочи, че Тео Ушев направи своя първи проект в София в общинската Софийска градска галерия – \"Като в тъмно огледало\", който предизвика голям интерес. \"Благодаря му и за това, че се включи в дискусиите за подготовката и превръщането на пространството на бившия мавзолей в галерия за съвременно изкуство\", каза също Йорданка Фандъкова.  \r\nВ дискусиите ще се включи и Георги Господинов. \"Благодаря на Теодор Ушев, че прие поканата ни да се включи в инициативата ни за провеждане на срещи на изявени творци с ученици и студенти и утре в СГХГ ще разговаря с младите хора, заинтригувани от съвременните визуални изкуства,\" допълни още Фандъкова. \r\nРени ТОМОВИЧ", "date": "2019.11.17", "title": "Кметът на София Йорданка Фандъкова връчи грамота на световноизвестния творец Теодор Ушев"}
{"url": "http://www.focus-news.net/news/2019/11/17/2720429/pod-mototo-zhivotat-ne-e-rezervna-chast-odmvr-burgas-otbelyaza-s-poreditsa-ot-sabitiya-svetovniya-den-za-vazpomenanie-na-zhertvite-ot-ptp-17-ti-noemvri.html", "text": "Под мотото „Животът не е резервна част” ОДМВР – Бургас отбеляза с поредица от събития Световния ден за възпоменание на жертвите от ПТП – 17-ти ноември. Това съобщиха от пресцентъра на  ОДМВР – Бургас .  \r\nПриключи срещата на комисар Неделчо Рачев – началник отдел „Охранителна полиция и КАТ” при ОДМВР – Бургас с възпитаниците на Неделното училище при храм „Св. Иван Рилски”, ръководени от г-жа Атанасия Петрова. Пред подрастващите комисар Рачев сподели наблюденията си за агресията на пътя, рисковите зони за пешеходци, велосипедисти и скейдбордисти, както и новите предизвикателства, поставяни с употребата на все по-популярните електрически тротинетки. Рязко бяха разграничени най-опасните ситуации на пътя, както и възможностите те да бъдат избягнати. Със забавни въпроси бяха проверени знанията на децата от Неделното училище за безопасността на пътното платно  - начините за пресичане и видовете пешеходни пътеки и светофари. В знак на благодарност малчуганите изненадаха комисар Неделчо Рачев и му подариха тематични рисунки, показващи различни ситуации на пътя. Такива рисунки са подредени и в нарочна изложба, посрещаща всеки прекрачил прага на Професионалната гимназия по туризъм. Там в края на седмицата комисар Неделчо Рачев и инспектора по превенция Цветелина Рандева се срещнаха с възпитаници на учебното заведение и съученици на трагично загиналия 16 годишен младеж, блъснат фатално точно преди две години на пешеходната пътека на кръстовището за с. Атия по пътя Созопол – Бургас. В срещата бяха обсъдени : липсата на толерантност между отделните групи участници в пътния трафик, гонките и дрифтирането, популярни особено сред младежката аудитория, както и отговорността, носена от пияните или дрогирани водачи, предизвикващи катастрофи със смърт или инвалидност. С превантивно полицейско занимание Световния ден за възпоменание на жертвите от ПТП – 17-ти ноември бе отбелязан и в детска градина „Звездица Зорница” с директор София Димитрова. Малчуганите от третите групи „Пингвинче” и „Русалка” се включиха с изключителна енергия в тематични игри, посветени на пътната безопасност, като безпогрешно демонстрираха,както тематични, така и практически познания. Подрастващите, участваха и във викторина, посветена на пътната безопасност, при която бяха оценени от инспектора по превенция към ОДМВР - Бургас Цветелина Рандева с отличен. С благодарност към гостите на заниманието – служителите от сектор „Пътна полиция” при ОДМВР – Бургас, децата представиха богата музикално-артистична програма, като ги поздравиха с тематични песни и стихчета. Малчуганите от детска градина „Звездица Зорница” се запознаха със спецификата в униформата на пътните полицаи, като освен светлооразителната жилетка, разбраха за какво служат: „СТОП” палката, радиостанцията, дрегера за тестване за алкохол, както и радарната система в колите на „Пътна полиция”. С готовност госпожа Калпакчиева бе тествана за употреба на алкохол, като дрегера отчете отрицателен резултат. Децата от сърце се зарадваха на звуковата и светлинна сигнализация, демонстрирана им от пътните полицаи на автомобила и мотора от „Сигма”-звеното, като си направиха и групови снимки за спомен.", "date": "2019.11.17", "title": "Под мотото „Животът не е резервна част” ОДМВР – Бургас отбеляза с поредица от събития Световния ден за възпоменание на жертвите от ПТП – 17-ти ноември"}
{"url": "http://www.focus-news.net/news/2019/11/17/2720427/nimh-utre-shte-bade-predimno-oblachno-v-ravninite-shte-ima-i-magli.html", "text": "През следващото денонощие над страната ще преобладава облачно, в равнините и мъгливо време.  Това съобщи за  Агенция „Фокус“  дежурният синоптик  Красимир Стоев от  Националния институт по метеорология и хидрология . На места в западните и южните райони ще превали слаб дъжд. Временни разкъсвания на облачността ще има над североизточните, а към края на деня и над югозападните райони. Вятърът ще се ориентира от юг-югоизток и ще е до умерен. Преобладаващите минимални температури ще бъдат между 8° и 13°, а максималните – между 15° и 20°. \r\nНад Черноморието облачността ще е значителна, без валежи. Ще духа до умерен юг-югоизточен вятър. Максимални температури на въздуха: 13°-15°. Температурата на морската вода е 18°. Вълнението на морето ще бъде 2-3 бала. \r\nНад планините ще преобладава облачно и мъгливо време. На места, главно в масивите от Западна и Южна България ще превали дъжд, над 2500 метра – сняг. Ще духа силен югозападен вятър. Максимална температура на височина 1200 метра около 11°, на 2000 метра – около 6°. \r\nАтмосферното налягане слабо ще се понижи, но ще остане малко по-високо от средното за ноември. \r\nВъв вторник южният вятър временно ще отслабне. Над по-голямата част от страната облачността ще е значителна, но ще е почти без валежи, само на отделни места в южните райони ще превали слаб дъжд. Временни разкъсвания и намаления на облачността ще има в Североизточна България. В сряда вятърът от югоизток отново ще се усили, особено в източната половина от страната. Ще преобладава облачно време и от запад на изток през деня и през нощта срещу четвъртък на много места ще превали дъжд. Температурите ще започнат да се понижават. В четвъртък от изток ще продължи да нахлува сравнително хладен въздух. Ще бъде предимно облачно, с прекъсвания и на места ще превалява дъжд, над около 1800 м - сняг. Температурите ще бъдат с малък дневен ход.", "date": "2019.11.17", "title": "НИМХ: Утре ще бъде предимно облачно, в равнините ще има и мъгли"}
{"url": "http://www.focus-news.net/news/2019/11/17/2720425/134-sa-vavedenite-v-eksploatatsiya-zhilishtni-sgradi-v-oblast-varna-prez-tretoto-trimesechie-na-godinata.html", "text": "По предварителни данни на Националния статистически институт броят на въведените в експлоатация жилищни сгради в област Варна през третото тримесечие на е 134, а новопостроените жилища в тях са 603. Това съобщиха за  Радио „Фокус“ – Варна   от Териториалното статистическо бюро във Варна.  Спрямо третото тримесечие на 2018 г. сградите са с 43 повече, a жилищата в тях нарастват с 44. \r\nОт въведените в експлоатация новопостроени жилищни сгради през третото тримесечие със стоманобетонна конструкция са 73.1%, с тухлена – 23.9%, а с друга – 3.0%. \r\nОбласт Варна е на първо място в страната по въведени в експлоатация жилищни сгради. След нея са областите Пловдив – 77 сгради с 217 жилища и Бургас и София с по 76 сгради със съответно 764 и 102 жилища в тях. \r\nНай-висок е делът на новопостроените жилища с две стаи (45.4%), следват тези с три стаи (28.4%), а най-нисък е делът на жилищата с шест и повече стаи – 4.6% \r\nДесислава ВАСИЛЕВА", "date": "2019.11.17", "title": "134 са въведените в експлоатация жилищни сгради в област Варна през третото тримесечие на годината"}
{"url": "http://www.focus-news.net/news/2019/11/17/2720430/afp-gradskata-uprava-na-parizh-zabrani-izpolzvaneto-na-divi-zhivotni-v-tsirkovete.html", "text": "Докато Франция обмисля дали да се присъедини към повечето държави от ЕС и да забрани използването на дивите животни в циркове, град Париж излезе със собствен план за тяхната забрана на фона на обществен натиск срещу жестоките практики на дресировка, предава  AFP .  \r\nОбщинският съвет прие предложение, което ще оттегли разрешенията от 2020 г. за цирковете, които искат да работят във френската столица, да използват екзотични животни. \r\n\"Можем да се поздравим с това решение, което е значителен обществен напредък, желан от всички французи\", каза Пенелопа Комитес, парижки съветник, отговарящ за природата в града, добавяйки, че се надява националното правителство да последва това решение. \r\nАнкетите показват, че голяма част от французите са против използването на не-домашни животни за развлечение, а десетки градове вече са забранили пътуващите циркове с диви животни. \r\nНо няма национална забрана и в страната все още има десетки циркове, използващи стотици животни - приблизително 500 според  кампанията срещу използването на диви животни в тях „Един глас“ и двойно повече според групата за правата на животните „ПЕТА“ , но официална статистика за това не съществува. \r\nПовечето циркови животни са лъвове, но има и тигри, слонове, два хипопотама, бабуини, макаци, змии и папагали, камили, мечки, щрауси и дори зебри. \r\n\"Броят на животните намаля драстично поради обществения натиск\", заяви президентът на „Един глас“ Мюриел Арнал пред AFP. \r\n \r\n  Юлиян Марков", "date": "2019.11.17", "title": "AFP: Градската управа на Париж забрани използването на диви животни в цирковете"}
{"url": "http://www.focus-news.net/news/2019/11/17/2720432/dimitar-glavchev-tsvetanov-ne-mishkuva-sreshtu-gerb-ne-ochakvam-da-e-zlonameren.html", "text": "Цветанов не „мишкува“ срещу ГЕРБ, не очаквам да е злонамерен. Това каза Димитър Главчев, председател на КК на ГЕРБ, експредседател на 44-то Народно събрание, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на  предаването . Главчев заяви позиции по следните теми: \r\nИзявлението на Бойко Борисов, че след завършването на АМ „Хемус“ може да мисли за оттегляне от поста на министър-председател. \r\n„Бойко Борисов каза, че като се завърши АМ „Хемус“, това ще бъде като някакъв дедлайн, в който той ще си помисли, цитирам го свободно, дали да продължи да бъде начело на партията. Модерна ли е тази тема вече в ГЕРБ, мисли ли се за прелокация на позициите?“, попита в началото на разговора водещата Илиана Беновска. Димитър Главчев отговори, че изказването на Борисов е било по-скоро, че ще си помисли дали да е министър-председател. „Но аз си мисля, че и след АМ „Хемус“ ще има доста работа за вършене, виждаме, че няма кой, всички казват, че няма алтернатива към момента, така че се надявам като си помисли слез завършването на АМ „Хемус“ да остане министър-председател, разбира се това зависи от българските граждани и от резултатите, които показваме на избори!“, добави той.  \r\n„Прав сте, като ме поправихте, той наистина каза, че ще си помисли дали да остане министър-председател. Това нали не го казвате като култ към вожда?“, попита водещата Илиана Беновска. Събеседникът й категорично заяви, че не е така и всички, които го познават, знаят, че той почти няма култове, освен разбира се към Господ. \r\nОт кои политици е – от „мишките“ или от „хората“? \r\n„В коментара си си позволих една алюзия с едно известно заглавие с американския автор Стайнбек „за мишките и хората“, Вие от кои политици сте – от „мишките“ или от „хората“?“, попита водещата Илиана Беновска. Димитър Главчев отговори: „Това отново ще кажат хората. Стремя се да не съм от „мишките“, надявам се и че ще го постигна, но оценката ще дойде от избирателите, от колеги, от опоненти, но най-вече от избирателите, тъй като в качеството си на народен представител представлявам всички избиратели, не само тези от ГЕРБ. Разбира се тези от ГЕРБ ме познават повече и се надявам да не ме причисляват към „мишките“!“, заяви той. \r\n„Казах, че наоколо се промъква и пленума на БСП, чакаме и гост оттам, но още не са приключили, доколко опозицията принадлежи към категорията „политици за хората“ или „политици – мишки“?“, попита водещата Илиана Беновска. Димитър Главчев отговори, че както за управляващите, така и за опозицията е важно какво казват хората. „Според мен е важно къде човек иска да се причисли, ако е политик то последствията от това да се причисли към „мишките“ са по-сериозни, тъй като последствията са за много хора. Иначе това е въпрос на личен избор. Човек знае какво върши, дали това, което върши, го характеризира като „мишка“ или като „човек“ вече е преплетено, самооценката и оценката на другите трябва да е съвместна, за да е точна!“, категоричен бе народният представител. \r\nМоже ли Цветан Цветанов да създаде алтернативен на ГЕРБ десен проект? \r\n„“Мишкува“ ли Цветанов, след като вече не е втория в ГЕРБ и не дирижира процесите в парламента, изборите и ред други процеси? Знаете, че негова визита в Америка май предизвика Борисов и той каза – „Ще проверя аз какво прави Цветанов в САЩ“?“, попита водещата Илиана Беновска. Димитър Главчев отговори, че се съмнява, че точно с това ще се занимава Борисов по време на визитата си при президента Тръмп. „Но дали „мишкува“, ако ме питате мен – не, защото аз не знам, поне от познанията, които имам в тази област!“, заяви той. „За „мишките и хората“ или за Цветанов?“, попита водещата. Събеседникът й отговори, че има предвид Цветанов и още веднъж подчерта, че няма такива сведения, но все пак трябва да се попита хората по места. „Откакто познавам Цветанов досега не е имало такъв случай!“, подчерта той.  \r\n„Да, но той си позволи, сега непосредствено преди Борисов да замине за среща с Тръмп, Цветанов си позволи да обърне внимание на енергийната сигурност, да спомене загрижено за интерконектора с Гърция, за „Белене“, за „Турски поток“ и т.н. Това не е ли форма на перфидно „мишкуване“?“, попита водещата Илиана Беновска. Гостът й отговори, че наистина напоследък Цветанов е доста активен. Водещата отбеляза, че той винаги е бил такъв, особено когато е бил вторият човек в партията. Главчев отвърна, че е нормално да си активен, когато си втори човек в партията и продължи, че наистина след местните избори Цветанов е имал буквално един „взрив“ от изяви. Народният представител поясни, че що се отнася до диверсификацията на газови доставки, то интерконекторът с Гърция се строи, така че темата не е от вчера и е един от приоритетите на Борисов. „Това винаги е било в програмата на ГЕРБ, така че колкото повече хора го потвърждават, толкова по-добре, но това не е някаква новост!“, категоричен бе народният представител.  \r\n„През миналата седмица си позволих един шеговит коментар, че Корнелия май остана „по парфюм“ след изборите, а Цветанов може би след излизането му от ГЕРБ, от ръководните постове на ГЕРБ, защото той продължава да е член, май остана „по асансьор“, някои колеги ме поправиха, че може би трябва да бъде „във асансьора“, нали разбирате тънката граница, но преди да преминем към Корнелия още две изречения за Цветанов – той ще остане ли само „по асансьор“, или ще създаде някаква алтернатива?“, попита водещата Илиана Беновска. Димитър Главчев отговори, че този въпрос би трябвало да бъде зададен на Цветанов, но доколкото знае до този момент той не е заявявал намерение да прави политически проект, а по-скоро ще остане начело на центъра, чиито създател и ръководител е. „А заплаха ли е, ако Цветанов създаде алтернатива на ГЕРБ, ако това е възможно? Първо възможно ли е да има такава дясна алтернатива на ГЕРБ и второ – ако Цветанов я предвожда?“, попита водещата Илиана Беновска. Събеседникът й отговори, че не смята, че това е някаква заплаха за ГЕРБ, а дори би могло да бъде и от помощ, ако е добронамерено направено, а няма причина Цветанов да е злонамерен. „Заедно сме работили и би трябвало да не е злонамерен и аз изхождам от тази презумпция, че няма да е злонамерен и всички анализи, които прави, би трябвало да са дори от помощ за ГЕРБ!“, категоричен бе народният представител.  \r\nРаботата на етичната комисия в ГЕРБ. \r\n „Вие ме посъветвахте да попитам разни хора по места, но аз ще Ви попитам друго, постепенно във времето назад Борисов обяви първо, че ще светне „синята“ и „червената“ лампичка за някои хора в ГЕРБ и тя тук там светна, на Цветанов например, създадохте етична комисия, която досега аз не съм видяла, простете, ако е имало, някакъв публичен резултат от работата й. Може и да е рано. А Вие като председател на Контролната комисия всъщност с какво се занимавате?“, попита водещата Илиана Беновска. Димитър Главчев отговори, че етичната комисия работи и той самият участва в някои от нейните заседания. „Има различни сигнали, които се разглеждат, имаше дори сигнал за представители на друга партия, няма да споменавам коя, чиито представители не се държали етично към нас и аз тогава възкликнах – ама вие не сте ли етична комисия на ГЕРБ, може ли да се грижите за нравите и етиката на друга партия! То е ясно, че въпросът е риторичен. Та работят, но замисълът на етичната комисия е да бъде като спомагателен орган на ИК, тоест разглежда какви са казусите и дава мнение как да бъдат решени от ИК!“, обясни народният представител. \r\n„Не искам да пришпорвам процеси в ГЕРБ, но кога ще има, може би е рано две седмици след изборите, кога ще има някакъв видим резултат, че ако е било необходимо се прави някаква реформа в ГЕРБ?“, попита водещата Илиана Беновска. Гостът й отговори, че е сигурен, че в ГЕРБ ще има реформи и ще се видят съвсем скоро. „Знаете нещо конкретно или теоретизираме?“, попита водещата. Събеседникът й отговори, че теоретизира, но и от председателя на партията е било заявено, че ще има „прочистване“ след изборите и всички трябва да са сигурни, че това ще се случи. А етичната комисия помага, само за два месеца сигналите са над 200. Доста от тези сигнали са на битово равнище и могат да се определят като междусъседски заяждания. „Вие почти сте се превърнали във Фейсбук, в социална мрежа!“, отбеляза водещата Илиана Беновска. Димитър Главчев отговори, че наистина има доста битови сигнали, но има и сериозни такива. Помолен да бъде по-конкретен народният представител даде пример, че да речем общински съветник е бил хванат от полицията след употреба на алкохол да шофира. Самият общински съветник е обяснил пред местната структура на партията, че жена му е шофирала, а той е хванат на паркинг и не е карал автомобила. „Това ли е най-фрапантният случай, мен не ме уплаши много!“, отбеляза водещата. Събеседникът й отговори: „Страшни случаи засега няма! Щом Ви давам този пример, значи представете си, че останалите не са чак толкова впечатляващи!“. \r\nПленума на БСП. \r\n„Хайде да поговорим малко за Корнелия Нинова, в момента тече пленум, който даде поредната заявка, че ей сега ще и „отрежат главата“, но доколкото разбрах той лека полека се е омаломощил, големите поборници са си тръгнали!“, насочи водещата разговора към пленума на БСП. Димитър Главчев отговори, че това вече е познато, а напоследък пленумите на социалистите добиват водевилен характер. „Не е ли кофти за вас, че имате такава опозиция насреща, която винаги е „победила“, дори когато вие сте победили на някои избори и винаги е безкритична към себе си вътрешнопартийно, защото доминантата е в ръководството на Нинова и нейното обкръжение?“, попита водещата Илиана Беновска. Събеседникът й отговори, че наистина не е добре да имаш такъв опонент. „От друга страна колеги се шегуват в Народното събрание и казват – хайде да направим инициативен комитет да е вечно председател на БСП Корнелия Нинова. Това в рамките на шегата разбира се, защото първо трябва да отпадне изискването за два мандата. Но тези пленуми наистина придобиха вид на сериал и откакто го няма „На всеки километър“ и „Черните ангели““, заяви той. „Извинете, но тези филми са хубави! Този филм с Нинова хубав ли е? Говоря за иронията Ви, на Корнелия сериалът не е на равнището на „Черните ангели“!“, попита водещата Илиана Беновска. Събеседникът й отговори, че в „Черните ангели“ и „На всеки километър“ има други недостатъци, а като кинематография и сценарий е било добро и добави: „Тук сценарият виждате, че е добър, и един добър професионалист може да направи добър сериал!“. \r\n„Тоест Корнелия ще продължи да ви бъде опонент?“, продължи водещата Илиана Беновска. Димитър Главчев отговори, че това си е вътрешнопартийна работа на БСП. \r\nПоведението на Демократична България на местните избори в София. \r\n„А какво ще кажете за така наречената градска десница? Няма да го забравя това, аз тогава си позволявах да казвам за така наречения Реформаторски блок, че „тропат с крачета като капризни деца за близалка пред Борисов“, това беше тяхното коалиционно партньорство!“, попита водещата Илиана Беновска. Събеседникът й припомни, че преди време част от представителите на РБ са били опозиция в управлението, така че случващото се сега в София си има своята предистория.  \r\n„Нараниха ли ви, много ли гласове отнеха от Йорданка Фандъкова?“, попита водещата Илиана Беновска. Димитър Главчев отговори, че изобщо не си е представял, че истински десни хора могат да гласуват за Мая Манолова. „Пак отидохме до „хората“ и до „мишките“, кои са истинските десни хора?“, продължи водещата Илиана Беновска. Събеседникът й отговори, че не са останали много, защото разликата между Фандъкова и Манолова е била твърде малка. „Те казват – ние сме анти-ГЕРБ, да не е ГЕРБ! Да, но ние бяхме в местна коалиция със СДС. Тоест хора от така наречената градска десница, която може би е градска, но не от София, а от един друг град, защото там гласуват по същия начин заедно с БСП!“, заяви народният представител. \r\n   „И може би, извинете за метафората, но понеже започнахме с метафори, може би тази десница е малко повече левица, вижте ми ръката!“, отбеляза водещата Илиана Беновска. Димитър Главчев отговори: „Те образуваха един нов отечествен фронт, който ми прилича на либерален отечествен фронт, който се състоя в София, тъй като гласуваха заедно БСП и части от Демократична България. Аз съм щастлив, че нормалните, честните десномислещи хора, те всички са нормални, да не ме разберете, че другите са ненормални, говоря за нормалното дясно мислене, частта, която си мисли нормално и истински десни хора от „Да, България“ все пак не подкрепиха Мая Манолова, за да може да бъде Йорданка Фандъкова кмет на София, защото от това по-естествено не виждам с оглед на резултатите, които е постигнала докато е била кмет.  \r\n„Сложихте ли си обица на ухото как да си избирате коалиционните партньори?“, попита водещата Илиана Беновска. Гостът й отговори, че според него сегашните коалиционни партньори на ГЕРБ са се представили добре, дори с тяхна подкрепа може да се каже, че Фандъкова е спечелила в София. Той обаче подчерта факта, че в 8-те района в столицата, където са спечелили кандидатите за кметове на Демократична България, това е станало с подкрепата на БСП. „Дори видях цитат на Румен Петков, който каза, че в „Триадица“ е гласувал за кандидата на Демократична България. Представяте ли си!“, заяви той. Водещата отбеляза, че може би Петков се е пошегувал. Народният представител от ГЕРБ отвърна, че не знае дали това е така, но ако погледнем резултатите ще видим, че наистина кандидатите на Демократична България са спечелили с подкрепата на БСП. „В това няма нищо лошо, но тук въпросът е и за активното и пасивното. Те казват, че активно няма да гласуват за БСП, макар че нещо друго се е случило, добре, че са били тези с нормални десни разбирания в рамките на тази формация, които са гласували все пак за Йорданка Фандъкова, за да стане тя кмет. Обратно обаче, да ги попитаме тези районни кметове харесва ли им, че са избрани с гласовете на БСП, защото това е 100%, дори от БСП не отричат, че е така!“, категоричен бе Главчев.  \r\nЩе се приеме ли предложението първият ден от болничните да не се заплаща? \r\n„Един въпрос от дневния ред на Народното събрание, Вие освен председател на Контролната комисия на ГЕРБ, сте и член на бюджетната комисия. Няма да Ви разпитвам за бюджета и малко се дразня от „кулинарните“ сравнения, ето и сега Менда Стоянова каза, че бил пица с не знам какво сирене, а ние веганите тогава този бюджет трябва да ни отблъсква, но това е шега! Но кажете ми за болничните, до 20-ти трябва да вземете решение, партийно решение, ако вече не сте го взели!“, насочи водещата Илиана Беновска разговора към темата за болничните. Димитър Главчев отговори, че вече има решение на коалиционния съвет. „Но виждате съпротивата, сега синдикатите ще протестират, доколко ще бъде ефективно е друга тема!“, отбеляза водещата Илиана Беновска. Събеседникът й отговори, че от решение на коалиционния съвет до превръщането му в закон има доста дълъг път. Той подчерта, че едва ли някой е против това да има борба с фалшивите болнични. „Каква ще е регулацията?“, попита водещата Илиана Беновска. Гостът й отговори, че това ще бъде определено от работната група. Народният представител отбеляза, че за не много дълъг период от време се наблюдава трикратно нарастване на болничните и особено около празници. \r\n„Това едва ли може да бъде представителна извадка, но хайде, не сте ли взимал понякога болничен лист? На Вас сигурно не Ви е трябвал, но сигурно знаете познати, които ги взимат с лекота от лекарите, защо лекарите ги дават, защото луд е не онзи, който иска, а онзи, който му дава?“, попита водещата Илиана Беновска. Събеседникът й отговори, че не е ставал свидетел на даване на фалшиви болнични. „Вашето мнение ще го изкажете ли сега, трябва ли да се плаща първия ден?“, попита водещата Илиана Беновска. Димитър Главчев отговори, че ще си изкаже мнението след дебата. Той продължи, че ГЕРБ са доказали, че се вслушват в мнението на хората и очаква и този път да стане така. Народният представител обърна внимание също така на факта, че на някои от хората работодател е държавата, така че в този случай държавата плаща. „Казват, че основно държавните служители са вашата основна избирателна маса, така че вие ще рискувате ли държавните служители да ги лишите от единия ден?“, попита водещата Илиана Беновска. Събеседникът й отговори, че иска да насочи разговора в друга посока. Той обърна внимание, че минималната пенсия става 250 лева, което води до повече разходи. „Теоретизирам в момента, ако това съотношение покаже, че повечето от тези болнични листове са в предприятия от публичния сектор, това да е един източник да се спестят разходи, защото работодател е държавата, да се спестят разходи, които ще спестят разхода, който ще бъде направен допълнително за пенсии. Така че нека да чуем в работната група за какво става въпрос в пълен обем, кой какво мисли и тогава ще се съобразим!“, завърши Димитър Главчев разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 17-ти ноември 2019 година.", "date": "2019.11.17", "title": "Димитър Главчев: Цветанов не „мишкува“ срещу ГЕРБ, не очаквам да е злонамерен"}
{"url": "http://www.focus-news.net/news/2019/11/17/2720434/sport-balgariya-pobedi-chehiya-s-10-v-kvalifikatsiya-za-evro-2020.html", "text": "Футбол: България победи Чехия с 1:0 в квалификация за Евро 2020, играна в София. Мачът се игра на празни трибуни заради наказанието, наложено от УЕФА за проява на дискриминация. Голмайстор на стадион „Васил Левски“ стана Васил Божиков в 56-ата минута, който засече с глава центриране на Кирил Десподов от наказателен удар. Представителният ни тим приключи участието си в груповата фаза с една победа, 3 равенства и 4 загуби. \r\nСега баражите в Лигата на нациите през март 2020 година останаха единственият шанс на трикольорите за класиране на Европейско  първенство.", "date": "2019.11.17", "title": "Спорт: България победи Чехия с 1:0 в квалификация за Евро 2020"}
{"url": "http://www.focus-news.net/news/2019/11/17/2720433/albin-kurti-vuchich-iska-parvo-podyalba-na-kosovo-a-sled-tova-i-na-bosna-i-hertsegovina.html", "text": "Кандидатът за министър-председател на Косово Албин Курти заяви, че към момента не е необходимо да се ускоряват разговорите между Белград и Прищина в интервю за всекидневника „Победа“, че приоритет трябва да бъде обсъждането на постигнатото. в преговорите досега и какво предстои, цитира думите му македонската агенция  “Макфакс“ .  \r\nКурти отхвърли идеята за размяна на територии, защото зад нея стои\"идеята на сръбския президент Александър Вучич за подялба първо на  Косово, а по-късно и на  Босна и Херцеговина чрез разграничаването с  хърватите\".         \r\n\"Всичко това благоприятства Русия\", добави той.         \r\nКурти предупреди, че нов конфликт между Косово и Сърбия не може да остане локализиран, най-вече защото \"албанците действат като нация срещу Сърбия, а не като крехката държава Косово\". \r\n \r\n  Юлиян Марков", "date": "2019.11.17", "title": "Албин Курти: Вучич иска първо подялба на Косово, а след това и на Босна и Херцеговина"}
{"url": "http://www.focus-news.net/news/2019/11/17/2720436/obshtinskiyat-uchenicheski-parlament-v-panagyurishte-podpomogna-semeystvo-v-zatrudneno-polozhenie.html", "text": "В рамките на две седмици Общински ученически парламент към Център за подкрепа за личностно развитие-Панагюрище проведе благотворителен книжен базар „Купи книга – дари надежда”, съобщиха от  общината . Със събраните средствата бяха  закупени дрехи, обувки, ученически пособия и неща от първа необходимост за тримата братя Денис, Стилян, Георги и тяхната майка, които живеят в неблагоприятни условия. С ентусиазъм и безкористност младите парламентаристи увлякоха в доброто си дело и други благодетели –  Димитър Попов, Цветелина Терзова и Надежда Борисова. Всички закупени подаръци бяха връчени на семейството вчера, 14 ноември, в Център за подкрепа за личностно развитие. Директорът на Центъра Недялка Наплатанова благодари на всички, включили се в каузата, като ги даде за пример за достойни граждани на общината. За да засвидетелства подкрепата си към членовете и ръководителя на Общински ученически парламент, общинското ръководство изпрати Поздравителен адрес, чрез който изказа своите искрени благопожелания. Благотворителният книжен базар бе първата инициатива на Общински ученически парламент за тази учебна година. Тя бе част и от Дни на духовността, посветени на будителството, които Община Панагюрище организира за шеста поредна година.", "date": "2019.11.17", "title": "Общинският ученически парламент в Панагюрище подпомогна семейство в затруднено положение"}
{"url": "http://www.focus-news.net/news/2019/11/17/2720438/", "text": "Известният археолог, писател  и журналист Георги  Кулов ще представи сборника си \"Кърджали на историческата карта\", предаде кореспондент на   Радио „Фокус“  . Той е съставен от 49 статии за историята на Кърджали и неговите жители от най-дълбока древност до наши дни. Автори на статиите са изтъкнати учени, краеведи, общественици. Георги Кулов като археолог е участник в много разкопки и изследвания на територията и историята на Област Кърджали, той е бил директор на Регионален исторически музей в Кърджали, пише книги, работи за различни медии, администрира сайта „Кърджали БГ Вести“. Сборникът съдържа различни по вид статии. Заедно с известни български академични учени, като проф. д-р Николай Овчаров, , проф. д-р Евгений Дайнов, доц. д-р Михаил Иванов, доц. д-р Катерина Венедикова, доц. д-р Георги Нехризовв него участват със свои разработки и местни изследователи като проф. д-р Тодор Черкезов, Вълчо Златилов - бивш директор на Държавен архив-Кърджали, Иванка Ангелова, Гергана Димитрова - директор на Държавен архив-Кърджали и други общественици и краеведи. Премиерата на книгата ще се състои в сряда 20 ноември 2019 г. от 17:30 ч. в големия салон на читалище \"Обединение 1913\" в Кърджали. \r\nДарина ДЕЕНИЧИНА", "date": "2019.11.17", "title": "Известният археолог и писател Георги Кулов ще представи сборника си \"Кърджали на историческата карта\""}
{"url": "http://www.focus-news.net/news/2019/11/17/2720435/bsp-s-otsenka-na-mestniya-vot-alternativen-byudzhet-i-otchetno-izboren-tsikal-obzor.html", "text": "Малко над 7 часа продължи неделният Пленум на БСП. Националният съвет прие алтернативния бюджет на партията за 2020 г.  Мерките ще бъдат предложени между първо и второ четене в Закона за държавния бюджет за следващата година.  Сред мерките, за които ще настояват социалистите са 650 лв. минимална заплата и диференцирани ДДС ставки и добавки за нощен труд. Пленумът на партията прие и да започне цикъл от избори в БСП. Той ще започне на 1 декември. Очаква се през месец април да се проведе пряк избор на председател на партията. Освен тези теми, Националният съвет одобри анализът на ръководството на БСП за местния вот. Социалистите определят резултата си като добър, но недостатъчен. Пред журналисти  лидерът на БСП Корнелия Нинова  заяви, че на върха на БСП има различия, но в никакъв случай партията не е разцепена. „Категорично не приемам аргумента за разцепление и разединение в партията. Обясних на другарите си защо. Щях да го приема и страшно да се разтревожа, ако зад тези 50 подписа, макар че се оказаха 21, ако зад тях стояха 21 или 50 партийни организации. Това щеше да е катастрофа на партията. Ако зад това писмо стоят 50 общински организации, това е тежко. В нито една от организациите не е приемано такова решение, не е обсъждан такъв доклад. Те не са упълномощавани да го изразяват. Казах им – другари, това е лично мнение на вас. Уважавам го, то е различно, но това не е разцепление в партията. Защото нито вие, нито аз съм партията. Партията са членовете, а те не са ви упълномощили да пишете това“, каза Нинова. „Никъде в структурите на партията не се говори за разделение, разцепление. Ние на върха се караме. Фактът, че 7 часа дискутираме, спорим, че пред медиите има алтернативен доклад, че всички вътрешни опозиционери говорят различни неща пред медиите, е опровержение на твърдението, че сме авторитарна партия“, каза Нинова и подчерта, че БСП е възможно най-демократичната партия. Тя посочи, че част от въпросното писмо е пълно с фалшиви новини и става въпрос за мъртви души. „Фалшива новина е в това писмо, че общинските ни съветници във Варна са гласували за председател от ГЕРБ. Фалшива новина е, че Градският съвет на Варна е искал оставката на ръководството. Показах им примери за мъртви души и ги призовах да изчистим този процес в партията, ако искаме да управляваме добре държавата. Само преди седмица в централата пристигнаха формуляри от Варна за регистрация на членове, за издаване на електронни карти. Тези регистрации са от 2010 г. При проверката се установи, че 7 души от заявените са починали преди няколко години. Казах на другарите си, че това е нетърпимо“, каза Нинова. Тя поясни, че такова писмо не приема и обърна внимание, че се правят заклинания, че партията никога няма да спечели. „Чакайте, как го разбрахте това? Това зависи от нас. Казах им, че не предлагат решения на проблемите. Ние имаме проблеми, разбира се, Не предлагат решения, освен едно – ако сте забелязали писмото завършва само с едно предложение за решение. Там се казва, че всички проблеми в партията ще се решат, ако сменим председателя. Т.е. не се дава обективна препоръка. Очевидно това е целта, защото предстои прекият избор на председател“, допълни още лидерът на БСП. Тя изтъкна, че за нейна оставка не е ставало дума на Пленума, а такова нещо е коментирано от отделни хора само пред журналистите. Нинова посочи, че това не е за пръв път. \"Почти седем часа продължи дискусията. Още не е приключила. Продължаваме с бюджета за 2020 г. Хубава дискусия, с различни мнения, с различни предложения и с конкретни решения накрая с гласуване. Националният съвет прие доклада на Националния предизборен щаб и Изпълнителното бюро за резултатите от местните избори, която е добро, но недостатъчно представяне. Добро представяне, но недостатъчно“, каза още Нинова. Тя посочи, че е имало различни предложения и алтернативен доклад за изборите. „Това решение беше отхвърлено. С 86 на 20 гласа взехме тези решения“, каза още Нинова.  Председателят на Градския съвет на БСП – София Калоян Паргов  изтъкна, че където е съгласието, там  победата. Тези думи той каза  в словото си пред Националния съвет, който бе закрит за медиите. Според Колоян Паргов отблъскването на общата опасност става със съгласие, а не със съглашателство. Той посочи, че гневът ражда омраза, а съгласието ражда любов. „Съгласието, както се казва в една латинска поговорка: „Където е съгласието, там е победата, са в основата на пътя, който ни предстои заедно да извървим“, посочи още Паргов. Той отчете, че в София ГЕРБ е намалила своето присъствие със СДС общо от 33 на 27, а БСП е увеличила с 8. „Двойно и един отгоре. Ако трябва да оценя резултата на София и се върна назад извън 2015 г, през 2007 София имаше 12 съветници, двама районни кметове. Сега има 15 съветници и 2-ма районни кмета“, посочи още лидерът на БСП – София. „Да се стигне дотам, че \"Граф Игнатиев\" реститути да търсят помощ от червените съветници, показва различна картина“, допълни той. Според него основното постижение е, че БСП е направила така, че десницата да има три плюс един кандидат, а в ляво да има само един. „В дясно имаха Фандъкова, Бонев, Игнатов и тази част от това ветрило, което разтворихме и подкрепяше Мая Манолова. Това си е постижение. Това, което пък ГЕРБ се опитваха да направят е как нас да разцепят“, обясни лидерът на БСП – София.„Резултатите на местните избори и каквито днес анализираме, тълкуваме и ще продължаваме да го правим, ще бъдат основата на предстоящите парламентарни“, допълни още той. Паргов коментира, че тенденцията се е запазила в летните месеци и на са успели да я пречупят напълно. „По отношение на резултатите, те се тълкуват нееднозначно. Аз между другото отварям една скоба. В София чух всякакви трактовки на резултатите. От провал, неуспех, на фона на последните 30 години до голям успех, голямо постижение. Слушайки трактовките в цялата страна, си мисля, че нито сме постигнали велики успехи, нито велики неуспехи. Резултатите на местните избори са пряко отражение на нашата работа. Те показват кой е работил дълго време и кой е разчитал само на един месец кампания. За пореден път може би ще кажа нещо, което сме си го казвали десетки, стотици пъти, че само с един месец кампания не става“, посочи още Паргов. Той отбеляза, че подготовката за следващите местни избори започва от днес. „Извън емоцията в тази зала мисля ,че някой правилно отбеляза, че трябва да разсъждаваме по отношение на следващите парламентарни избори. Това, което постигнахме на тези избори трябва да го капитализираме политически. За резултатите всички си носим своята вина, без значение кой от коя страна е на барикадата. По-скоро отговорност. За да има резултати, трябва да се работи“, обясни Паргов.  \r\nДеница КИТАНОВА", "date": "2019.11.17", "title": "БСП с оценка на местния вот, алтернативен бюджет и отчетно-изборен цикъл (ОБЗОР)"}
{"url": "http://www.focus-news.net/news/2019/11/17/2720439/veliko-tarnovo-vleze-kato-destinatsiya-v-katalozite-na-nay-golemiya-rumanski-turoperator.html", "text": "Общинската туристическа агенция „Царевград Търнов“ сключи договор с най-големият румънски туроператор „Christian Tours“, съобщиха от пресцентъра на  агенцията . Партньорските взаимоотношения са официализирани по време на  провеждащото се в румънската столица Букурещ Международно туристическо изложение Targul de Turism al Romaniei (TTR). \r\nНа борсата Общинската туристическа агенция „Царевград Търнов“ презентира Велико Търново като най-добрата дестинация за културен туризъм в България.„През последните две години сме в преговори с „Christian Tours“ и сега имаме конкретни резултати. Велико Търново е позната дестинация в северната ни съседка, но старата столица вече е включена в каталога на най-големият румънски туроператор за 2019/2020 година. Присъстваме с конкретни оферти за града и Арбанаси по време на коледните и новогодишни празници, както и с уикенд пакети. Офертите са за групови и индивидуални посещения в Архитектурно-музеен резерват „Царевец\", средновековните храмове  във Велико Търново и арбанашките църкви \"Рождество Христово\" и \"Св. Архангели Гавраил и Михаил\", съобщи Борислав Йорданов, управител на Общинската туристическа агенция „Царевград Търнов“. \r\nВъзможностите за съчетаване на културно-исторически и познавателни маршрути с различни артистични събития, атракции, кулинария и добра база за настаняване са привлекли вниманието на  туроператорите и масовите посетили на есенното издание на изложението TTR, което се провежда от 14 до 17 ноември. Това е поредното трайно навлизане на „Царевград Търнов“ на туристическия пазар в Румъния, след като по време на пролетното издание на Targul de Turism al Romaniei тази година бе сключен договор с големия румънски туроператор \"Gerada Tour\" за организирани групови посещение в старата столица. \r\nМеждународно изложение TTR е най-голямото туристическо изложение в Румъния, предназначено както за масовата публика, така и за професионалисти в бранша. То се провежда два пъти годишно и във всяко издание участват над 300 изложители.", "date": "2019.11.17", "title": "Велико Търново влезе като дестинация в каталозите на най-големия румънски туроператор"}
{"url": "http://www.focus-news.net/news/2019/11/17/2720440/sport-angliya-pobedi-kosovo-kato-gost-s-40.html", "text": "Футбол: Отборът на Англия победи Косово като гост в евроквалификация без значение в нашата група „А“. Головете вкараха Уинкс, Хари Кейн, Рашфорд и Моунт. Англия и Чехия, която загуби от България с 0:1 в София се класираха за ЕВРО 2020. Косово зае третото място в групата с 11 точки, следвано от България с шест точки и Черна гора с три точки. \r\nИзиграха се още две евроквалификации: \r\nЛюксембург – Португалия  0:2 \r\nСърбия – Украйна  2:2", "date": "2019.11.17", "title": "Спорт: Англия победи Косово като гост с 4:0"}
{"url": "http://www.focus-news.net/news/2019/11/17/2720292/pregled-na-osnovnite-temi-v-svetovniya-pechat-agentsiya-fokus.html", "text": "Отзвукът от срещата между Доналд Тръмп и Реджеп Тайип Ердоган в Турция, негативното отношение на американския президент Доналд Тръмп към Украйна и реакцията на Китай след намерението на американски парламентаристи да приемат закон в подкрепа на протестиращите в Хонконг са сред темите на световния печат.  \r\n*** \r\n \r\n Най-конкретното наблюдение от срещата между президента на Турция Реджеп Тайип Ердоган и президента на САЩ Доналд Тръмп на 13 ноември във Вашингтон е постоянният афинитет на  двамата политици един към друг, въпреки редица неразрешими разногласия, пише англоезичното издание на турския вестник  Hurriyet . \r\nПо време на пресконференцията и двамата лидери бяха много щедри в похвалите един към друг, но бяха резервирани, когато се стигна до ефективни начини за решаване на множество двустранни проблеми. \r\nИ все пак Ердоган изрази готовността на правителството си да отвори нова страница за връзките със САЩ, като подчерта важността на дългогодишните стратегически връзки между двете държави. \r\nОт своя страна Тръмп повтори значението на добрите връзки с Турция като втората по големина армия на НАТО, където двете държави работят заедно в различни антитерористични борби в различни части на света. \r\nХубавите думи обаче бяха недостатъчни за преодоляване на дългогодишни проблеми между двете страни. \r\nЕрдоган засили натиска си върху Тръмп да прекрати подкрепата на САЩ за Отрядите за народна самоотбрана (ОНС) в Северна Сирия, като се опита да убеди колегата си за терористичните актове и сепаратистката програма на групировката чрез нагледни документи и видеоматериали. Видеото, показано на Тръмп и на петима републикански сенатори, включва терористичното минало на лидера на ОНС Мазлум Кобани в редиците на ПКК, която е в списъка на терористичните организации и в САЩ. \r\nВъпреки че САЩ изтеглиха войските си от Североизточна Сирия след турската военна операция, партньорството им с ОНС продължава с нова цел. САЩ премества своите войски за защита на нефтените находища на Сирия и обяви плановете си да позволи на ОНС да се възползва от петролните приходи. Това представлява още една голяма загриженост за Турция, тъй като правителствените служители смятат, че облагите от доходоносен петролен бизнес биха увеличили още повече капацитета и амбициите на ОНС за създаване на автономен регион в Източна Сирия. \r\nНа дългогодишното искане на Турция за екстрадицията на Фетула Гюлен не беше възможно да се чуе положителен отговор от президента Тръмп. Но той с радост съобщи, че служителят на НАСА Серкан Гьолче, американски гражданин с турски произход, който беше вкаран в затвора след неуспешния преврат през юли 2016 г., скоро ще се завърне у дома. \r\nКакто бе обявено преди пътуването на Ердоган, Вашингтон отново постави разполагането на системите за противовъздушна отбрана С-400 от Русия като един от основните спорни проблеми между двете страни. \r\nВъпреки че Турция завърши прехвърлянето на системите от Русия и обяви, че те ще бъдат готови да бъдат активирани през пролетта на 2020 г., Ердоган и Тръмп се договориха да създадат нова комисия, която да обмисли начините за разрешаване на проблема. \r\nКомисията ще включва министъра на отбраната на САЩ Марк Еспър и министъра на отбраната на Турция Хулуси Акар, както и съветника по националната сигурност на Тръмп Робърт О’Брайън и главния съветник по външната политика на Ердоган Ибрахим Калън. \r\nВ сравнение с други висши турски служители, Калън и Акар са известни с по-меките си изявления за връзките си със САЩ, като амбицията  на последния да намери начини да запази Турция като част от съвместната изтребителна програма F-35 също е призната в турската столица. \r\nСъздаването на такава комисия не означава непременно, че Турция ще отмени разполагането на системите и няма да активира С-400 следващата година. \r\nПред репортерите си при завръщането си Ердоган подчерта значението на многопластовите отношения на Турция с Русия и като важни фактори посочи текущото сътрудничество в областта на енергетиката, шестте милиона руски туристи и близо 30 милиарда долара обем на търговията. \r\nИлюстрацията на Ердоган за естеството на турско-руските отношения очевидно е смутила един от сенаторите по време на срещата в Белия дом. „Няма да назова, но един от тях попита„ Кой е вашият враг: Русия или САЩ? “Разбирате ли, това са такива политици. Възможно ли е да има такова политическо разбиране? Казах им само едно: не искам да правя врагове. Искам да бъда приятел и с Америка, и с Русия “, подчерта Ердоган. \r\n„От една страна, ще кажете, че ще работите с нас въз основа на взаимна изгода, но от друга страна ще попитате„ Кой е вашият враг? Аз или те? “Няма такова нещо. Тази политика приключи “, добави той. \r\nТой очевидно говори за ерата на Студената война, в която световните сили бяха в два съпернически лагера. Ердоган иска да уточни, че Турция не е длъжна да избира своя страна и може да работи както с съюзниците от НАТО, така и с Русия едновременно. \r\nПрезидентът Ердоган повтори, че Турция е готова да закупи американски системи за ПВО „Пейтриът“, ако получи добро предложение от Вашингтон. „Но няма да сменя С-400 за „Пейтриът““, подчерта Ердоган и повтори още веднъж, че турската армия ще използва и двете системи наведнъж, въпреки че руската ще служи като самостоятелно оръжие. \r\nТурският лидер обърна внимание на нова реалност в този регион. Съюзникът от НАТО Турция и Русия разработват дългосрочна и съществена връзка така, че да разрушат всички остатъчни табута и баланса на силите от ерата на Студената война. \r\n*** \r\n \r\n След встъпването си в длъжност президентът Тръмп разкритикува Украйна за корупция и изрази съчувствие към историческите претенции на Русия към части от страната - възгледи, които са повлияли трайно отношението му към Украйна, пише американският вестник  The Wall Street Journal  . \r\nСкептицизмът на Тръмп към Украйна бе подхранван още преди той да встъпи в длъжност, когато в разгара на изборите през 2016 г. антикорупционната агенция на страната пусна информация за твърдения за плащания към ръководителя на кампанията на Тръмп Пол Манафорт. Възгледите на Тръмп за Украйна сега са важен фон за изслушванията за импийчмънт, които се провеждат в Камарата на представителите, като се фокусират върху това дали президентът се е опитал да окаже натиск върху Киев да разследва политическите му съперници. \r\nСпоред срещи и беседи на Белия дом с чуждестранни лидери, Тръмп многократно описва Украйна като \"напълно корумпирана\" и пълна с \"ужасни хора\" страна, според настоящи и бивши служители на администрацията. На първата си среща в Германия през 2017 г. президентът Владимир Путин призова Тръмп да признае претенцията на Русия за суверенитет над част от Украйна, позовавайки се на политическа федерация от 11-ти век, разположени в съвременна Украйна, Беларус и част от Русия. \r\nОттогава Тръмп често се оплаква от подкрепата на САЩ за Украйна, описвайки страната пред европейските лидери като \"вашата Украйна\" и \"част от Русия\", заявиха американски и чуждестранни служители. \r\nСпоред сегашните и бивши официални представители скептицизмът на президента към Украйна се е засилил в обсъжданията, в които той първоначално се противопоставя на продажбата на ракети в Украйна, за да засили защитата на нацията срещу Русия. Тръмп в крайна сметка одобри продажбата на ракетите, което администрацията на Обама отказа да направи. \r\nНедоверието му се прояви и в първоначалната му съпротива да се срещне с тогавашния президент на Украйна през 2017 г. в Белия дом, въпреки че по-късно отстъпи.  \r\nДемократите обвиниха президента в злоупотреба с власт, призовавайки новоизбрания президент на Украйна Владимир Зеленски да започне разследвания, които биха могли да допринесат за преизбирането на Тръмп,използвайки военната помощ като лост. Тръмп защити поведението си като правилно и заяви, че целта му е да насърчи Украйна да се бори с корупцията. \r\nПо време на президентските избори през 2016 г. независимото антикорупционно бюро в Украйна публикува извлечения от книга с тайни сметки, в която се твърди, че показва 12,7 милиона долара парични плащания от проруска украинска политическа партия към Пол Манафорт за работа като политически консултант. Бюрото заяви, че е публикувало информацията, защото е било залято с искания от репортери. \r\nВ резултат Манафорт подаде оставка от кампанията три месеца преди изборите. Тогава той отрече да е извършвал незаконни действия, но по-късно беше осъден за банкови измами и укриване на данъци, свързани с плащания за работата му в Украйна. Той се призна за виновен в конспирация и други обвинения и излежава присъда от седем и половина години затвор. Тръмп заяви, че вярва, че Манафорт е бил грубо третиран от Украйна. \r\nСлед избирането си Тръмп предприе стъпки за подобряване на отношенията на САЩ с Русия, като същевременно обвини Украйна, че се намесва в изборите през 2016 г., за да помогне на кандидата за демократ Хилари Клинтън. Американското разузнаване и специалният съветник Робърт Мюлер документираха, че Русия, а не Украйна, се е намесвала в изборите през 2016 г., за да помогнат на Тръмп - заключение, което самият Тръмп многократно поставя под въпрос. \r\nМнението на президента Тръмп за Украйна остава постоянно отрицателно. През юни 2018 г. на вечерята от групата на седемте в Канада той каза на колегите си, че Украйна е „една от най-корумпираните държави в света“, според чуждестранен служител. \r\nМиналия месец, защитавайки усилията на своя адвокат Руди Джулиани да предизвика разследвания в Украйна, Тръмп каза пред репортери: „Той търси корупция, където и да отиде. Всички разбират, че Украйна има големи проблеми в това отношение.\" \r\n*** \r\n \r\n Американски политици предлагат законопроект за натиск върху Хонконг, пише китайското англоезично издание  The Global Times , представен без редакторска намеса. \r\nПолитиците във Вашингтон ускоряват действията си за популяризиране на инструмента, който могат да използват, за да се намесят в законодателството на Хонконг. Сенатът на САЩ в четвъртък започна процес, известен като гореща линия, за ускоряване на приемането на Хонконгския закон за правата на човека и демокрацията в Сената още през следващия понеделник. Мярката позволява законопроекта да заобиколи нормалната процедура, ако има единодушен консенсус. В същия ден Комисията за преглед на икономиката и сигурността на САЩ и Китай в годишен доклад препоръчва на Конгреса да приеме законодателство, в което се посочва, че САЩ ще прекратят специалния търговски статус на Хонконг, ако Народноосвободителната армия или народната въоръжена полиция „се включат във въоръжена намеса в Хонконг.\" \r\nТези ходове на САЩ показват ясното му отношение: радикалните протестиращи в Хонг Конг могат да правят каквото си искат - да убиват хора с тухли, да подпалват или да бият хора, които не са съгласни с тях, и да хвърлят опасни отломки от мостове, докато всички действия, предприети от управляващите, за да спрат насилието и да сложат край на хаоса в съответствие с предложения закон ще бъдат признати за погром върху демокрацията и свободата. \r\nТова е най-безсрамната обида и подмяна на справедливостта и морала. Демокрацията и свободата трябва да се основават на върховенството на закона. Когато яростта порази Хонконг, подкрепата на Вашингтон за протестиращите се превърна в престъпление срещу града и неговите 7 милиона жители. Конгресът на САЩ иска да съсипе просперитета на Хонконг и да превърне града в хаос, която да повлече след себе си и развитието на Китай. \r\nВашингтон приветства вандализма на мафиотите за унищожаване на Хонконг и разглежда усилията на правителството на Хонконгския специален административен регион  като потискане на демокрацията и свободата. Колко безмилостно и лицемерно е. Политиката, подобно на отровата, убива човешкото у някои американски политици, карайки ги отчаяно да създават проблеми на Китай с цената на живота и бъдещето на хората от Хонконг. \r\nВъпреки това американските политици не могат да доминират в развитието на ситуацията в Хонконг. Накъде ще тръгне градът зависи от отношението на хонконгската общественост и основния закон. \r\nВсе повече и повече хонконгци са уморени от унищожаването на живота, причинено от насилието. Те не издържат да виждат домовете си съсипани от безредици и западни сили и са разбрали, че Хонконг е достигнал безпрецедентен критичен момент. Много жители доброволно почистват барикадите по улиците днес, изразявайки противопоставянето си на мафиотите. Мълчаливото мнозинство вече няма да мълчи. \r\nПравителството и полицията на автономния район са решени да спрат насилието и да прекратят хаоса според закона, а централното правителство им предлага непоколебима подкрепа. Китайското правителство твърдо ще защити националните интереси за суверенитет, сигурност и развитие и решително ще се противопостави на всяка намеса на външни сили в делата на Хонконг. \r\nПризоваваме всички миролюбиви и поддържащи развитието сили по света да осъдят хонконгските безредици, намесата в хонконгските дела на държави като САЩ и Великобритания и подкрепата им за мафиотите. Ако интервенционистките актове на Запада успеят, това ще бъде дългосрочна заплаха за световния мир и стабилност и ще представлява общо предизвикателство за развиващите се страни.", "date": "2019.11.17", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/11/17/2720294/pregled-na-osnovnite-temi-v-britanskiya-pechat-agentsiya-fokus.html", "text": "Готовността на ЕК да води търговски преговори с Великобритания след Брекзит, обвиненията на Найджъл Фарадж срещу Консервативната партия за опит за подкуп на кандидати на Брекзит партията с места в Камарата на лордовете и шансовете на либералдемократите на предстоящите  избори са сред темите на британския печат. \r\n*** \r\n \r\n  Избраният за ръководител на Европейския съвет Шарл Мишел заяви, че Брюксел ще е готов да преговаря търговска сделка с Великобритания  веднага след като приключи Брекзит, пише вестник  London Evening Standard . \r\nМишел не пожела да коментира дали споразумение ще може да бъде подписано в рамките на 11 месеца между сегашната дата за Брекзит – януари 2020 г. и края на транзитния период, който е декември 2020 г.  \r\n„Ще видим, не е желаят да предвещавам“, заяви той по време на визитата си в Дъблин. \r\nБившият белгийски министър-председател изрази надежда, че сделка може да бъде постигната в рамките на „месеци“, макар и да загатна, че това все пак ще зависи до голяма степен от изборите във Великобритания.  \r\nМакар Обединеното кралство да се готви да напусне ЕС до края на януари 2020 г., премиерът Борис Джонсън още не е ратифицирал своята сделка за Брекзит в парламента.  \r\nТой се надява, че ще успее да си осигури мнозинство след общите избори във Великобритания на 12 декември, за да може да осъществи тази си цел.  \r\n„Не знам какво ще стане през декември, ще видим каква е ситуацията тогава след тези британски избори“, заяви Мишел. \r\n„Но ще е много важно за нас да сме готови и ние сме готови (…) да преговаряме, ние сме лоялни на тези преговори  и ние ще сме прозрачни“, заяви той. \r\nМишел добави, че ЕС ще продължи да бъде посветен на намирането на най-доброто решение за защитата на единния пазар на Европа и най-доброто споразумение за бъдещите взаимоотношения между Лондон и Брюксел. \r\n„И се надявам, че ще е възможно в следващите месеци да постигнем споразумение, мисля, че ще е отлично за нашето общо бъдеще“, добави той.  \r\nМишел беше на визита в Дъблин за преговори с ирландския премиер Лео Варадкар. \r\nПо-рано Варадкар посети срещата от високо равнище на Британскио-ирландския съвет и заяви, че би било „трудно, но не невъзможно“ да се постигне подобно споразумение за бъдещите взаимоотношения след Брекзит до 11 месеца. \r\nНа съвместна пресконференция с Варадкар, Мишел се зарече да поддържа единството сред останалите 27 държави-членки на ЕС, докато Общността предвижда провеждането на потенциалните търговски преговори с Великобритания през 2020 г.  \r\n„Това е труден въпрос (Брекзит), ни ще следваме резултатите от следващите избори във Великобритания, но е важно да запазим силно единството между 27-те държави-членки. Също така искам та потвърдя своята подкрепа за сътрудничеството с вашата страна (Ирландия), защото ние знаем, че е важно да се опитаме да проведем Брекзит без инциденти“, добави той. \r\n„Ще поддържаме силен диалог за да се опитаме да направим правилните решения по въпроса“, каза още Мишел. \r\nТой не пожела да коментира въпроса дали ЕС ще обмисли допълнителни изменения в споразумението за Брезкит след изборите.  \r\n„Нашите намерения са много ясни“, каза той. \r\n„Имаме (…) споразумение. Има силна позиция от 27-те държави и е важно да имаме и яснота, има избори и решение на британско ниво да се организират избори през декември“, добави Мишел. \r\n„Ние ще погледнем резултатите, със сигурност ще уважим резултата от изборите, но не е искам да правя предсказания какво ще стане през декември“, заяви още той. \r\n„Ще е много важно да работим в ралични сфери заедно с Великобритания – в търговско, икономическо ниво, по въпросите за нашата обща сигурност и защото споделяме еднакви ценности“, добави още Мишел. \r\nВарадкар от своя страна заяви, че е уверен, че бъдещият председател на Европейския съвет ще е добър наследник на Доналд Туск. \r\n„Ние сме късметлии, че имаме чудесен председател в (лицето) на Доналд Туск, но съм абсолютно уверен, че следващият ръководител Мишел ще запълни обувките му ще свърши толкова добра работа, колкото и той“, каза Варадкар. \r\n„Смятам, че има специфична роля за председателя на Европейския съвет в това  да разглежда Общността като клуб от 27 или 28 (държави), който отделя специално внимание на интересите на малките страни-членки.“ \r\n„Председателят Туск се справи с това много добре и знам, че Шарл Мишел, идващ от Белгия, малка или среда страна, ще разбере тези въпроси и това ни дава голяма увереност, че този оперативен метод ще продължи“, добави ирландският премиер.  \r\n*** \r\n \r\n  Премиерът на Великобритания Борис Джонсън е изправен пред разследване за изборна измама по обвинения в опит за подкуп на кандидати на „Партия Брекзит“, пише лондонското издание  The Independent . \r\nПолицейските служители от „Скотланд ярд“ заявиха, че разследват две обвинения, отправени от председателя на „Партия Брекзит“ Найджъл Фараж, който твърди, че консерваторите са предложили места в Камарата на лордовете на него и осем негови колеги, ако се откажат от участие в изборите на 12 декември. \r\nАко обвиненията бъдат доказани срещу Консервативната партия може да бъдат повдигнати обвинения в подкуп. Джонсън отхвърли твърденията на Фараж по-рано. \r\nНовините идват след като бивш високопоставен служител в Камарата на лордовете е изпратил писмо до полицията и прокуратурата на Великобритания, като ги е призовал да разследват „изключително сериозните обвинения“ в корупция.  \r\n„Вярвам, че тези обвинения повдигат сериозни въпроси за интегритета на предстоящите общи избори и особено дали висши служители от (Консервативната партия) или правителството не са нарушили два члена от (избирателния закон)“, пише в писмото на лорд Чарли Фалкънър. \r\n„Това са особено сериозни обвинения които прокуратурата трябва, съгласно дълга си, изцяло да разследва спешно“, се казва още в писмото. \r\n„В допълнение, за да бъде запазено публичното доверие в интегритета на нашия изборен процес и тези избори, е от особена важност (…) полицията също да разгледа тези обвинения“. \r\nГоворител на органите на реда потвърди, че консерваторите могат да бъдат обвинени в изборна измама и заяви, че в момента въпроса се проучва. \r\nПо-рано Джонсън потвърди, че е имало „разговори“ между представители на торите и „Партия Брекзит, но отхвърли твърдението, че е предлагал на Фараж и неговите колеги места в Камарата на лордовете, като добави, че „това просто не е начина, по който работим“. \r\nНачалникът на правителствената служба Майкъл Гоув заяви, че твърденията на лорд Фалкънър са „доста безсмислени. \r\nТой освен това отхвърли и обвиненията на бившия министър в консервативното правителство Ан Уидкомб, сега кандидат на „Партия Брекзит“. Тя твърдеше, че й е предложена роля в следващите преговори за Брекзит, ако се оттегли от изборите. \r\n„Не съм говорил с Ан и не знам някой да е разговарял с нея от месеци. Не мога да си представя и за секунда, че това е вярно. Мисля, че премиерът беше съвсем ясен, че ние не се занимаваме с пактове или преговори“, каза той в ефира на  BBC Radio 4 . \r\n“Решението на „Партия Брекзит“ да се откаже (от част от местата си) беше, доколкото разбирам, едностранно решение, което беше взето, защото лидерството им разбра, че ако се опитат да вземат голям брой места (в парламента) ще попречат на шансовете за консервативно правителство“, твърди още Гоув.  \r\n*** \r\n \r\n Освен ако не стане извънредно политическо земетресение преди 12 декември, няма как Джо Суинсън и либералдемократите да формират следващото правителство, пише британският вестник  The Times . \r\nНо това не означава, че те не са важни и не означава непременно, че вотът за тях е пропилян вот. \r\nПодобно на тези избори, влиянието на един вот зависи от това къде живее избирателят и дали гласува съгласно своите принципи - или се опитва да се увери, че неговият глас се отчита спрямо предпочитания от него избор. \r\nМного избиратели, които смятат да гласуват за либералдемократите може да го правят отчасти заради ясната им позиция по отношение на Брекзит. \r\nТе единствени сред трите големи национални партии, казват, че просто ще отменят Брекзит, ако дойдат на власт и ще направят вторият референдум ключово искане за подкрепа на всяко правителство на малцинството. \r\nНо има един проблем за избирателите, които обмислят да подкрепят либералдемократите, за да спрат Брекзит. \r\nНа последните избори либералдемократите останаха втори след консерваторите само на 29 места, докато лейбъристите си осигуриха втора позиция с 273 места. \r\nИ има само 22 места, където либералдемократите бяха на второ място през 2017 г. и бяха с не повече от 25 пункта зад победителя. \r\nПовечето от тях, 16, се държат от торите, а четири са от лейбъристите и две от Шотландската народна партия. Накратко, дори доста драматично наклоняване от страна на която и да е от другите партии към либералдемократите би получило малка възвращаемост. \r\nНе само това, но в почти половината от 22-те места, които изглежда са най-ярките перспективи на партията, повечето гласоподаватели гласуваха за напускане на референдума за ЕС през 2016 г. \r\nТова би могло да означава, че лейбъристките избиратели, които искат оставане в ЕС с преминаването към либералдемократите може да направят консервативното мнозинство много по-вероятно. \r\nНо за да се усложнят въпросите, по-нататъшните сравнения с 2017 г. могат да бъдат подвеждащи. Либералдемократите са по-силни, а лейбъристите по-слаби от 2017 г. \r\n \r\nИзборният експерт сър Джон Къртис очаква либералдемократите да заемат  второ място на 105 от местата, които торите може да се очаква да спечелят, спрямо 193-ма лейбъристи. \r\nВъзможен е дори случаят на някои места либералдемократите да имат шанс да прескочат лейбъристите и да предизвикат консерваторите на някои от тези места. \r\nСър Джон също казва, че по-малките партии биха могли да играят решаваща роля в следващия парламент. „Мисля, че най-сигурното прогнозиране е, че в този парламент ще имаме рекорден брой не-консерватори и не-лейбъристи,“ каза той пред LBC. \r\n„Шотландската народна партия се готви да спечели огромното мнозинство от местата в Шотландия. Либералдемократите предвид позицията си в анкетите трябва да се справят изключително добре. „Бихме могли да имаме повече от 100 депутати, които не принадлежат на никоя от двете големи партии.“ \r\nИ това би имало значение, тъй като би затруднило както консерваторите, така  и лейбъристите да спечелят мнозинство. \r\nТака че дори либералдемократите да не могат да сформират правителство, те биха могли, например, както  през 2010 г., да станат незаобиколим брокер. И това може да окаже много решаващо влияние върху Брекзит.", "date": "2019.11.17", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/11/17/2720293/predstoyashti-sabitiya-v-stranata-za-17-noemvri-agentsiya-fokus.html", "text": "*** \r\n   \r\nОт 13.00 ч. в РИУ Правец  председателят на Народното събрание Цвета Караянчева ще открие Националната програма „Управленски умения” на Българското училище за политика „Димитър Паница” за 2019/2020.  \r\n \r\n*** \r\n \r\nОт 11.00 ч. в зала \"Александър Лилов\" на ул. „Позитано 20” ще се проведе разширено заседание на Националния съвет на БСП. \r\n \r\n*** \r\n \r\nот 10.30 часа в храм-паметник „Св. Александър Невски“ ще бъде отслужена панихида за упокоение на душите на загиналите при инциденти на пътя и за измолване на скорошно оздравяване на пострадалите. \r\n \r\n*** \r\n \r\nОт 10:00 ч. в спортна зала „Христо Ботев” ще се проведе VІII международен турнир по карате за купа „Ронин”. \r\n \r\n*** \r\n \r\nОт 17.00 ч. в Литературен клуб „Перото” в НДК ще се проведе дискусия за идеите без граници. \r\n \r\n*** \r\n \r\nот 11.00 до 13.00 часа в неделната работилничка \"Арт-И-Факти\" в Бургас малките творци ще изработват рибки и други блестящи фигурки, подходящи за украса на коледната елха.  \r\n \r\n*** \r\n \r\nЗа поредна година Регионален исторически музей – Благоевград се включва в инициативата „Седмица на бащата”. \r\n \r\n*** \r\n \r\nОт 10.30 ч. в храмовете във Варненска ще бъде отслужена литургия по повод Световния ден на възпоменание на жертвите от ПТП.  \r\n \r\n*** \r\n \r\nОт 10.30 часа в Читалище „Напредък“ ще се проведе отбелязване на 30 години от основаването на Клуб на пенсионера – с. Шемшево.   \r\n \r\n*** \r\n \r\nОт 20.00 часа крепостта Царевец ще бъде обагрена в лилаво за Световния ден в подкрепа на недоносените деца.  \r\n \r\n*** \r\n \r\nОт 13.00 ч. в парка до спортен комплекс „Христо Ботев“ за четвърти път град Враца ще бъде домакин на Национален университетски шампионат по лекоатлетически крос. \r\n \r\n*** \r\n \r\nОт 19.00 ч. сградата на общинската администрация ще бъде осветена в лилаво в знак на съпричастност на преждевременно родените бебета. \r\n \r\n \r\nОт 11.00 до 12.00 часа на бул. „Хаджи Димитър”, в района на кръстовището с бул. „Бр. Миладинови”, екип на „Пътна полиция”, доброволци от Българския младежки Червен кръст и представители на РЗИ ще напомнят на водачите за важността да бъдат внимателни и толерантни на пътя. \r\n \r\n*** \r\n \r\nОт 11.00 ч. пред храм „Света Троица“, гр. Добрич, ще бъде отслужена панихида в памет на жертвите от пътнотранспортни произшествия, на която всеки може да присъства. \r\n \r\n*** \r\n \r\nОт 11.00 ч. в Държавен куклен театър „Дора Габе“ ще се проведе куклен спектакъл „Забързана приказка“. \r\n*** \r\n \r\nОт 10.30 часа в манастирския комплекс „Свети Йоан Предтеча“ в Кърджали отец Николай Величков ще прочете молитва в памет на жертвите на пътнотранспортни произшествия. \r\n \r\n*** \r\n   \r\nОт  10.00 часа в храм „Св. Иван Рилски\" ще се проведе заупокойна молитва в памет на жертвите от катастрофи и молебен за здраве за запазване живота на хората, които участват в движението. \r\n \r\n*** \r\n \r\nОт 11,00 до 12,00 часа на бул.”Хаджи Димитър”, в района на кръстовището с бул.”Бр.Миладинови, екип на Пътна полиция, доброволци от МБЧК и представители на РЗИ ще напомнят на водачите за важността да бъдат внимателни и толерантни на пътя.  \r\n \r\n*** \r\n \r\nОт 10.00 ч. в НЧ „Св. Климент Охридски 1858“ ще се проведе трети национален конкурс на забавната песен и танц на българска фолклорна основа „Песен от извора“.  \r\n \r\n*** \r\n \r\nОт 11.00 ч. в Кукления театър ще се проведе спектакъл за деца „Задави се меца“ по Ран Босилек.", "date": "2019.11.17", "title": "Предстоящи събития в страната за 17 ноември (Агенция „Фокус“)"}
{"url": "http://www.focus-news.net/news/2019/11/17/2720295/tarzhestveno-be-otkrit-pametnik-na-kapitan-petko-voyvoda-na-granitsata-s-gartsiya-obzor.html", "text": "В условията на тържественост, масовост и уважение към личността на Петко войвода премина откриването на паметника му. Паметникът е изработен от скулптура Стою Тодоров и е преместен от алеята на бележитите българи в София на ГКПП „Капитан Петко войвода“. Това се случва със съдействието на Община Свиленград, на Националната агенция „Митници“ и на Гранична полиция и с активното участие на тракийци от цяла България. На събитието присъстваха вицепрезидентът Илияна Йотова и председателят на Съюза на тракийските дружества Красимир Премянов. На място бяха и много тракийци и народни представители. По повод откриването на паметника  вицепрезидентът Илияна Йотова  написа в социалната мрежа, че всеки, който минава през граничния пункт, ще отправя взор към внушителната фигура на Капитан Петко войвода и ще се пита – достоен ли съм за този герой. „Верният отговор ще бъде и отговорът за бъдещето ни“, пише още Йотова. За „Фокус“  Красимир Премянов  обясни, че мястото на поставяне на паметника на граничния пункт не е случайно. Той поясни, че с паметника на Петко войвода на граничния пункт е сложен своеобразен страж да пази границата ни и да напомня, че българите са се борили за освобождението си. „Посланието на откриването на паметника на Петко войвода на границата с Гърция е, че за свободата няма националност. За свободата на народите на Балканския полуостров българите и лично капитан Петко войвода имат личен принос. Следващо - борим се за свобода не за да ползваме облаги след нейното получаване, а да я дадем на всички българи и целия народ“, каза Премянов. Той посочи, че Петко Войвода е един пример за безкористие, за алтруизъм, за всеотдайност и висок патриотизъм. „Рано си е отишъл, но колкото години е живял е достатъчно, за да бъде неугасващ пример за младото поколение и то да следва неговия път“, допълни още председателят на Съюза на тракийските дружества.  \r\n \r\nДеница КИТАНОВА", "date": "2019.11.17", "title": "Тържествено бе открит паметник на капитан Петко войвода на границата с Гърция (ОБЗОР)"}
{"url": "http://www.focus-news.net/news/2019/11/17/2720296/v-pleven-be-otkrit-pametnik-na-deveta-pehotna-plevenska-diviziya-obzor.html", "text": "В Плевен бе открит паметник на Девета пехотна Плевенска дивизия. Мемориалът е първият от такъв мащаб, издиган през последните 75 години и посветен на една от най-големите победи на Българската армия през Първата световна война – битката при Дойран. \r\nМемориалът представлява архитектурно художествена композиция от пет скулптури - на ген. Владимир Вазов и четирима от неговите войници. Министърът на отбраната Красимир Каракачанов е патрон на инициативата за изграждането на паметника. Фигурата на генерал Владимир Вазов гледа на Запад към Македония, а идеята за изграждане на този паметник е на основателя на Радио и Агенция \"Фокус\" Красимир Узунов. Събитието започна с приемане на почетния караул от министъра на отбраната Красимир Каракачанов на пл. \"Свободата\" в Плевен. Присъстваха още народни представители, кметът на Плевен Георг Спартански, областният управител Мирослав Петров и стотици родолюбиви граждани. Плевенски свещеници отслужиха водосвет, а венци и цветя бяха поднесени от официалните гости и гражданите. \r\n Министърът на отбраната Красимир Каракачанов  каза, че за него е чест днес да открие този паметник, който град Плевен отдавана заслужаваше. „Преди повече от година и половина идеята за изграждане на този паметник даде един човек, който вече не е между нас, Красимир Узунов, известен на обществото като Поручик Узунов. От там инициативният комитет се обърна към мен като министър на отбраната с поканата да стана патрон на инициативния комитет“, каза Красимир Каракачанов. Той изрази благодарност към тях.  По думите му инициативата за издигането на този паметник е още от 30-те години на миналия век. \"След превратностите на 9 септември парите за паметника изчезват. Щастлив съм, че можем да открием паметника на прославения български командир ген. Владимир Вазов и на всички войни, които проливаха кръвта си за освобождението на останалите под турско робство български земи в Македония и Тракия\", каза Каракачанов.  \r\n Кметът Георг Спартански  каза, че вече 101 години сме длъжници на онези наши прадеди, които оставиха костите си, за да я има България. \"Днес е ден, в който почитаме героизма, делото и паметта на наши и не само наши съграждани. В този континент Европа има една държава, която е най-старата съвременна, нарича се България. Ние, уважаваме всички национални символи, но обичаме българския национален химн. Ние се прекланяме пред героизма на славната Българска армия, която за повече от 1300 години е спечелила хиляди битки, но нито веднъж българско знаме не е попадало в плен“, каза Георг Спартански. По думите му войните са били за обединение на българите в националните етнически граници и запазване целостта и независимостта на Отечеството. \"Нашите герои направиха това, което удиви целия свят. В окопа всички са били българи\", каза Спартански.", "date": "2019.11.17", "title": "В Плевен бе открит паметник на Девета пехотна Плевенска дивизия (ОБЗОР)"}
{"url": "http://www.focus-news.net/news/2019/11/17/2720297/kathimerini-gratskata-politsiya-shte-prilozhi-spetsialen-plan-vav-vrazka-s-godishninata-ot-studentskoto-vastanie-sreshtu-huntata-prez-1973-godina.html", "text": "Повече от пет хиляди полицейски служители ще дежурят през уикенда във връзка с очакваните събития в чест на 46-та годишнина от студентското въстание срещу хунтата в Гърция, пише електронното издание на гръцкия вестник  Kathimertini . \r\nГръцката полиция  има „специално формулирани“ планове за всеки университет и „конкретни заповеди и инструкции“, каза в петък пред парламента заместник-министърът на защитата на гражданите Елефтериос Иконому, бивш началник на полицията. \r\nТой каза, че гръцката полиция поддържа контакт с академичните власти в университетите, за да гарантира, че няма да има проблеми. \r\nГодишнината традиционно се отбелязва от сблъсъци между полицията и анархисти. Властите са особено предпазливи през тази година, след като така нареченият закон за убежище, който забраняваше полицията да влиза в университетските кампуси, беше отменен от консервативното правителство през август. \r\nВ отговор на въпроси на депутатите от опозицията относно това дали полицията ще влезе в университетите Иконому каза, че ще има намеса в случай на извършване на наказуеми престъпления, било то приготвяне на запалителни бомби, търговия с наркотици, вандализъм или актове на насилие. \r\nВъпреки това той каза, че всяко действие на полицията ще бъде „премерен отговор“. \r\nОтделно, в писмо до премиера Кириакос Мицотакис и министъра на образованието Ники Керамеус, студенти от юридическия факултет на Атинския университет се оплакаха от продължаващи стачки във факултета си от малцинство студенти. \r\nОписвайки себе си като „мълчаливото мнозинство на факултета“, студентите попитаха колко време ще трябва да се примиряват с „незаконните и неконституционни процедури“. \r\n \r\n  Юлиян Марков", "date": "2019.11.17", "title": "Kathimerini: Гръцката полиция ще приложи специален план във връзка с годишнината от студентското въстание срещу хунтата през 1973 година"}
{"url": "http://www.focus-news.net/news/2019/11/17/2720298/the-wall-street-journal-donald-tramp-otdavna-smyata-ukrayna-za-korumpirana-strana.html", "text": "След встъпването си в длъжност президентът Тръмп разкритикува Украйна за корупция и изрази съчувствие към историческите претенции на Русия към части от страната - възгледи, които са повлияли трайно отношението му към Украйна, пише американският вестник  The Wall Street Journal  . \r\nСкептицизмът на Тръмп към Украйна бе подхранван още преди той да встъпи в длъжност, когато в разгара на изборите през 2016 г. антикорупционната агенция на страната пусна информация за твърдения за плащания към ръководителя на кампанията на Тръмп Пол Манафорт. Възгледите на Тръмп за Украйна сега са важен фон за изслушванията за импийчмънт, които се провеждат в Камарата на представителите, като се фокусират върху това дали президентът се е опитал да окаже натиск върху Киев да разследва политическите му съперници. \r\nСпоред срещи и беседи на Белия дом с чуждестранни лидери, Тръмп многократно описва Украйна като \"напълно корумпирана\" и пълна с \"ужасни хора\" страна, според настоящи и бивши служители на администрацията. На първата си среща в Германия през 2017 г. президентът Владимир Путин призова Тръмп да признае претенцията на Русия за суверенитет над част от Украйна, позовавайки се на политическа федерация от 11-ти век, разположени в съвременна Украйна, Беларус и част от Русия. \r\nОттогава Тръмп често се оплаква от подкрепата на САЩ за Украйна, описвайки страната пред европейските лидери като \"вашата Украйна\" и \"част от Русия\", заявиха американски и чуждестранни служители. \r\nСпоред сегашните и бивши официални представители скептицизмът на президента към Украйна се е засилил в обсъжданията, в които той първоначално се противопоставя на продажбата на ракети в Украйна, за да засили защитата на нацията срещу Русия. Тръмп в крайна сметка одобри продажбата на ракетите, което администрацията на Обама отказа да направи. \r\nНедоверието му се прояви и в първоначалната му съпротива да се срещне с тогавашния президент на Украйна през 2017 г. в Белия дом, въпреки че по-късно отстъпи.  \r\nДемократите обвиниха президента в злоупотреба с власт, призовавайки новоизбрания президент на Украйна Владимир Зеленски да започне разследвания, които биха могли да допринесат за преизбирането на Тръмп,използвайки военната помощ като лост. Тръмп защити поведението си като правилно и заяви, че целта му е да насърчи Украйна да се бори с корупцията. \r\nПо време на президентските избори през 2016 г. независимото антикорупционно бюро в Украйна публикува извлечения от книга с тайни сметки, в която се твърди, че показва 12,7 милиона долара парични плащания от проруска украинска политическа партия към Пол Манафорт за работа като политически консултант. Бюрото заяви, че е публикувало информацията, защото е било залято с искания от репортери. \r\nВ резултат Манафорт подаде оставка от кампанията три месеца преди изборите. Тогава той отрече да е извършвал незаконни действия, но по-късно беше осъден за банкови измами и укриване на данъци, свързани с плащания за работата му в Украйна. Той се призна за виновен в конспирация и други обвинения и излежава присъда от седем и половина години затвор. Тръмп заяви, че вярва, че Манафорт е бил грубо третиран от Украйна. \r\nСлед избирането си Тръмп предприе стъпки за подобряване на отношенията на САЩ с Русия, като същевременно обвини Украйна, че се намесва в изборите през 2016 г., за да помогне на кандидата за демократ Хилари Клинтън. Американското разузнаване и специалният съветник Робърт Мюлер документираха, че Русия, а не Украйна, се е намесвала в изборите през 2016 г., за да помогнат на Тръмп - заключение, което самият Тръмп многократно поставя под въпрос. \r\nМнението на президента Тръмп за Украйна остава постоянно отрицателно. През юни 2018 г. на вечерята от групата на седемте в Канада той каза на колегите си, че Украйна е „една от най-корумпираните държави в света“, според чуждестранен служител. \r\nМиналия месец, защитавайки усилията на своя адвокат Руди Джулиани да предизвика разследвания в Украйна, Тръмп каза пред репортери: „Той търси корупция, където и да отиде. Всички разбират, че Украйна има големи проблеми в това отношение.\" \r\n \r\n  Юлиян Марков", "date": "2019.11.17", "title": "The Wall Street Journal: Доналд Тръмп отдавна смята Украйна за корумпирана страна"}
{"url": "http://www.focus-news.net/news/2019/11/17/2720299/the-global-times-amerikanski-polititsi-predlagat-zakonoproekt-za-natisk-varhu-honkong.html", "text": "Американски политици предлагат законопроект за натиск върху Хонконг, пише китайското англоезично издание  The Global Times , представен без редакторска намеса. \r\nПолитиците във Вашингтон ускоряват действията си за популяризиране на инструмента, който могат да използват, за да се намесят в законодателството на Хонконг. Сенатът на САЩ в четвъртък започна процес, известен като гореща линия, за ускоряване на приемането на Хонконгския закон за правата на човека и демокрацията в Сената още през следващия понеделник. Мярката позволява законопроекта да заобиколи нормалната процедура, ако има единодушен консенсус. В същия ден Комисията за преглед на икономиката и сигурността на САЩ и Китай в годишен доклад препоръчва на Конгреса да приеме законодателство, в което се посочва, че САЩ ще прекратят специалния търговски статус на Хонконг, ако Народноосвободителната армия или народната въоръжена полиция „се включат във въоръжена намеса в Хонконг.\" \r\nТези ходове на САЩ показват ясното му отношение: радикалните протестиращи в Хонг Конг могат да правят каквото си искат - да убиват хора с тухли, да подпалват или да бият хора, които не са съгласни с тях, и да хвърлят опасни отломки от мостове, докато всички действия, предприети от управляващите, за да спрат насилието и да сложат край на хаоса в съответствие с предложения закон ще бъдат признати за погром върху демокрацията и свободата. \r\nТова е най-безсрамната обида и подмяна на справедливостта и морала. Демокрацията и свободата трябва да се основават на върховенството на закона. Когато яростта порази Хонконг, подкрепата на Вашингтон за протестиращите се превърна в престъпление срещу града и неговите 7 милиона жители. Конгресът на САЩ иска да съсипе просперитета на Хонконг и да превърне града в хаос, която да повлече след себе си и развитието на Китай. \r\nВашингтон приветства вандализма на мафиотите за унищожаване на Хонконг и разглежда усилията на правителството на Хонконгския специален административен регион  като потискане на демокрацията и свободата. Колко безмилостно и лицемерно е. Политиката, подобно на отровата, убива човешкото у някои американски политици, карайки ги отчаяно да създават проблеми на Китай с цената на живота и бъдещето на хората от Хонконг. \r\nВъпреки това американските политици не могат да доминират в развитието на ситуацията в Хонконг. Накъде ще тръгне градът зависи от отношението на хонконгската общественост и основния закон. \r\nВсе повече и повече хонконгци са уморени от унищожаването на живота, причинено от насилието. Те не издържат да виждат домовете си съсипани от безредици и западни сили и са разбрали, че Хонконг е достигнал безпрецедентен критичен момент. Много жители доброволно почистват барикадите по улиците днес, изразявайки противопоставянето си на мафиотите. Мълчаливото мнозинство вече няма да мълчи. \r\nПравителството и полицията на автономния район са решени да спрат насилието и да прекратят хаоса според закона, а централното правителство им предлага непоколебима подкрепа. Китайското правителство твърдо ще защити националните интереси за суверенитет, сигурност и развитие и решително ще се противопостави на всяка намеса на външни сили в делата на Хонконг. \r\nПризоваваме всички миролюбиви и поддържащи развитието сили по света да осъдят хонконгските безредици, намесата в хонконгските дела на държави като САЩ и Великобритания и подкрепата им за мафиотите. Ако интервенционистките актове на Запада успеят, това ще бъде дългосрочна заплаха за световния мир и стабилност и ще представлява общо предизвикателство за развиващите се страни. \r\n \r\n  Юлиян Марков", "date": "2019.11.17", "title": "The Global Times: Американски политици предлагат законопроект за натиск върху Хонконг"}
{"url": "http://www.focus-news.net/news/2019/11/17/2720300/nova-makedoniya-makedoniya-samoopredelenie-zagubi-tri-mesta-v-kosovskiya-parlament.html", "text": "Върховният съд на Косово обезсили над 3700 плика с гласове, получени от Сърбия за предсрочните парламентарни избори на 6 октомври, като коалицията на Социалдемократическата инициатива (НИСМА) получи шест места в новия парламент за сметка на другите партии, пише скопският вестник  ”Нова Македония“ . \r\nЧленът на Централната избирателна комисия в Косово Стеван Веселинович каза за сръбската телевизия „РТС“, че решението на Върховния съд на Косово е политическо и нарушава закона и избирателните права на гражданите. \r\n\"Има трета инстанция и това е Конституционният съд, но що се отнася до правилата и процедурите за избор, решението на Върховния съд е окончателно\", каза Веселинович. \r\nТой посочи факта, че процедурата на гласуване от Сърбия по пощата не се е променила и е същата като на предишните избори. Тези гласове бяха признати и преброени в крайните резултати за предишните избори. \r\nРешението няма да засегне броя на депутатите от „Сръбска листа“ спечелили максимума от десет места, но ще повлияе на преразпределението на местата на албанските партии и ще позволи на някои да влязат в бъдещия състав на косовския парламент. \r\nВърховният съд в Косово отхвърля всички обжалвания по повод решение на Панела по жалби и апелации на изборите , който разпореди Централната избирателна комисия (ЦИК) в понеделник да заличи окончателните резултати от гласовете на Сърбия, както поиска коалицията на НИСМА и Алиансът Ново Косово. \r\nДвижението „Самоопределение\", което спечели изборите на 6 октомври вместо 32-те депутати, които имаше според окончателните резултати, обявени от ЦИК на 7 ноември, вече ще има 29. Демократическата лига на Косово (ДЛК) - 28 вместо първоначалните 29, Демократическата партия на Косово (ДПК) - имаше 25, сега остава с 24, и Алиансът за бъдещето на Косово (AБK), който сега ще има 13 депутати вместо 14. \r\n \r\n  Юлиян Марков", "date": "2019.11.17", "title": "„Нова Македония“ (Македония): „Самоопределение“ загуби три места в косовския парламент"}
{"url": "http://www.focus-news.net/news/2019/11/17/2720301/hurriyet-erdogan-se-oplaka-ot-ostaryalo-mislene-ot-epohata-na-studenata-voyna-v-sasht.html", "text": "Най-конкретното наблюдение от срещата между президента на Турция Реджеп Тайип Ердоган и президента на САЩ Доналд Тръмп на 13 ноември във Вашингтон е постоянният афинитет на  двамата политици един към друг, въпреки редица неразрешими разногласия, пише англоезичното издание на турския вестник  Hurriyet . \r\nПо време на пресконференцията и двамата лидери бяха много щедри в похвалите един към друг, но бяха резервирани, когато се стигна до ефективни начини за решаване на множество двустранни проблеми. \r\nИ все пак Ердоган изрази готовността на правителството си да отвори нова страница за връзките със САЩ, като подчерта важността на дългогодишните стратегически връзки между двете държави. \r\nОт своя страна Тръмп повтори значението на добрите връзки с Турция като втората по големина армия на НАТО, където двете държави работят заедно в различни антитерористични борби в различни части на света. \r\nХубавите думи обаче бяха недостатъчни за преодоляване на дългогодишни проблеми между двете страни. \r\nЕрдоган засили натиска си върху Тръмп да прекрати подкрепата на САЩ за Отрядите за народна самоотбрана (ОНС) в Северна Сирия, като се опита да убеди колегата си за терористичните актове и сепаратистката програма на групировката чрез нагледни документи и видеоматериали. Видеото, показано на Тръмп и на петима републикански сенатори, включва терористичното минало на лидера на ОНС Мазлум Кобани в редиците на ПКК, която е в списъка на терористичните организации и в САЩ. \r\nВъпреки че САЩ изтеглиха войските си от Североизточна Сирия след турската военна операция, партньорството им с ОНС продължава с нова цел. САЩ премества своите войски за защита на нефтените находища на Сирия и обяви плановете си да позволи на ОНС да се възползва от петролните приходи. Това представлява още една голяма загриженост за Турция, тъй като правителствените служители смятат, че облагите от доходоносен петролен бизнес биха увеличили още повече капацитета и амбициите на ОНС за създаване на автономен регион в Източна Сирия. \r\nНа дългогодишното искане на Турция за екстрадицията на Фетула Гюлен не беше възможно да се чуе положителен отговор от президента Тръмп. Но той с радост съобщи, че служителят на НАСА Серкан Гьолче, американски гражданин с турски произход, който беше вкаран в затвора след неуспешния преврат през юли 2016 г., скоро ще се завърне у дома. \r\nКакто бе обявено преди пътуването на Ердоган, Вашингтон отново постави разполагането на системите за противовъздушна отбрана С-400 от Русия като един от основните спорни проблеми между двете страни. \r\nВъпреки че Турция завърши прехвърлянето на системите от Русия и обяви, че те ще бъдат готови да бъдат активирани през пролетта на 2020 г., Ердоган и Тръмп се договориха да създадат нова комисия, която да обмисли начините за разрешаване на проблема. \r\nКомисията ще включва министъра на отбраната на САЩ Марк Еспър и министъра на отбраната на Турция Хулуси Акар, както и съветника по националната сигурност на Тръмп Робърт О’Брайън и главния съветник по външната политика на Ердоган Ибрахим Калън. \r\nВ сравнение с други висши турски служители, Калън и Акар са известни с по-меките си изявления за връзките си със САЩ, като амбицията  на последния да намери начини да запази Турция като част от съвместната изтребителна програма F-35 също е призната в турската столица. \r\nСъздаването на такава комисия не означава непременно, че Турция ще отмени разполагането на системите и няма да активира С-400 следващата година. \r\nПред репортерите си при завръщането си Ердоган подчерта значението на многопластовите отношения на Турция с Русия и като важни фактори посочи текущото сътрудничество в областта на енергетиката, шестте милиона руски туристи и близо 30 милиарда долара обем на търговията. \r\nИлюстрацията на Ердоган за естеството на турско-руските отношения очевидно е смутила един от сенаторите по време на срещата в Белия дом. „Няма да назова, но един от тях попита„ Кой е вашият враг: Русия или САЩ? “Разбирате ли, това са такива политици. Възможно ли е да има такова политическо разбиране? Казах им само едно: не искам да правя врагове. Искам да бъда приятел и с Америка, и с Русия “, подчерта Ердоган. \r\n„От една страна, ще кажете, че ще работите с нас въз основа на взаимна изгода, но от друга страна ще попитате„ Кой е вашият враг? Аз или те? “Няма такова нещо. Тази политика приключи “, добави той. \r\nТой очевидно говори за ерата на Студената война, в която световните сили бяха в два съпернически лагера. Ердоган иска да уточни, че Турция не е длъжна да избира своя страна и може да работи както с съюзниците от НАТО, така и с Русия едновременно. \r\nПрезидентът Ердоган повтори, че Турция е готова да закупи американски системи за ПВО „Пейтриът“, ако получи добро предложение от Вашингтон. „Но няма да сменя С-400 за „Пейтриът““, подчерта Ердоган и повтори още веднъж, че турската армия ще използва и двете системи наведнъж, въпреки че руската ще служи като самостоятелно оръжие. \r\nТурският лидер обърна внимание на нова реалност в този регион. Съюзникът от НАТО Турция и Русия разработват дългосрочна и съществена връзка така, че да разрушат всички остатъчни табута и баланса на силите от ерата на Студената война. \r\n \r\n  Юлиян Марков", "date": "2019.11.17", "title": "Hurriyet: Ердоган се оплака от остаряло мислене от епохата на Студената война в САЩ"}
{"url": "http://www.focus-news.net/news/2019/11/17/2720304/predstoyashti-sabitiya-v-stranata-za-17-noemvri-agentsiya-fokus.html", "text": "*** \r\n   \r\nОт 13.00 ч. в РИУ Правец  председателят на Народното събрание Цвета Караянчева ще открие Националната програма „Управленски умения” на Българското училище за политика „Димитър Паница” за 2019/2020.  \r\n \r\n*** \r\n \r\nОт 11.00 ч. в зала \"Александър Лилов\" на ул. „Позитано 20” ще се проведе разширено заседание на Националния съвет на БСП. \r\n \r\n*** \r\n \r\nот 10.30 часа в храм-паметник „Св. Александър Невски“ ще бъде отслужена панихида за упокоение на душите на загиналите при инциденти на пътя и за измолване на скорошно оздравяване на пострадалите. \r\n \r\n*** \r\n \r\nОт 10:00 ч. в спортна зала „Христо Ботев” ще се проведе VІII международен турнир по карате за купа „Ронин”. \r\n \r\n*** \r\n \r\nОт 17.00 ч. в Литературен клуб „Перото” в НДК ще се проведе дискусия за идеите без граници. \r\n \r\n*** \r\n \r\nот 11.00 до 13.00 часа в неделната работилничка \"Арт-И-Факти\" в Бургас малките творци ще изработват рибки и други блестящи фигурки, подходящи за украса на коледната елха.  \r\n \r\n*** \r\n \r\nЗа поредна година Регионален исторически музей – Благоевград се включва в инициативата „Седмица на бащата”. \r\n \r\n*** \r\n \r\nОт 10.30 ч. в храмовете във Варненска ще бъде отслужена литургия по повод Световния ден на възпоменание на жертвите от ПТП.  \r\n \r\n*** \r\n \r\nОт 10.30 часа в Читалище „Напредък“ ще се проведе отбелязване на 30 години от основаването на Клуб на пенсионера – с. Шемшево.  \r\n \r\n*** \r\n \r\nОт 20.00 часа крепостта Царевец ще бъде обагрена в лилаво за Световния ден в подкрепа на недоносените деца.  \r\n \r\n*** \r\n \r\nОт 13.00 ч. в парка до спортен комплекс „Христо Ботев“ за четвърти път град Враца ще бъде домакин на Национален университетски шампионат по лекоатлетически крос. \r\n \r\n*** \r\n \r\nОт 19.00 ч. сградата на общинската администрация ще бъде осветена в лилаво в знак на съпричастност на преждевременно родените бебета. \r\n \r\n \r\nОт 11.00 до 12.00 часа на бул. „Хаджи Димитър”, в района на кръстовището с бул. „Бр. Миладинови”, екип на „Пътна полиция”, доброволци от Българския младежки Червен кръст и представители на РЗИ ще напомнят на водачите за важността да бъдат внимателни и толерантни на пътя. \r\n \r\n*** \r\n \r\nОт 11.00 ч. пред храм „Света Троица“, гр. Добрич, ще бъде отслужена панихида в памет на жертвите от пътнотранспортни произшествия, на която всеки може да присъства. \r\n \r\n*** \r\n \r\nОт 11.00 ч. в Държавен куклен театър „Дора Габе“ ще се проведе куклен спектакъл „Забързана приказка“. \r\n*** \r\n \r\nОт 10.30 часа в манастирския комплекс „Свети Йоан Предтеча“ в Кърджали отец Николай Величков ще прочете молитва в памет на жертвите на пътнотранспортни произшествия. \r\n \r\n*** \r\n   \r\nОт  10.00 часа в храм „Св. Иван Рилски\" ще се проведе заупокойна молитва в памет на жертвите от катастрофи и молебен за здраве за запазване живота на хората, които участват в движението. \r\n \r\n*** \r\n \r\nОт 11,00 до 12,00 часа на бул.”Хаджи Димитър”, в района на кръстовището с бул.”Бр.Миладинови, екип на Пътна полиция, доброволци от МБЧК и представители на РЗИ ще напомнят на водачите за важността да бъдат внимателни и толерантни на пътя.  \r\n \r\n*** \r\n \r\nОт 10.00 ч. в НЧ „Св. Климент Охридски 1858“ ще се проведе трети национален конкурс на забавната песен и танц на българска фолклорна основа „Песен от извора“.  \r\n \r\n*** \r\n \r\nОт 11.00 ч. в Кукления театър ще се проведе спектакъл за деца „Задави се меца“ по Ран Босилек.", "date": "2019.11.17", "title": "Предстоящи събития в страната за 17 ноември (Агенция „Фокус“)"}
{"url": "http://www.focus-news.net/news/2019/11/17/2720302/pregled-na-mezhdunarodnite-novini-do-6-chasa-agentsiya-fokus.html", "text": "Американският държавен секретар Майк Помпео обвини Иран, че стои зад последните палестински атаки срещу Израел. \r\nНай-голямото изостряне на обстановката на границите на палестинския анклав през последните месеци настъпи, след като израелските военновъздушни сили ликвидират командира на групировката „Исламски джихад“ в Газа, Бахи Абу ал-Ата. В отговор бяха изстреляни около 450 ракети за два дни в посока Израел, предава  РИА Ноовсти \r\n\"Иран използва своя палестински сателит „Ислямски джихад“, за да нанесе удар върху нашия прекрасен съюзник, Израел. Иран не иска мир в региона ... Докато не реагираме на заплахите от Иран, насилието ще продължи\", написа Помпео в социалната мрежа „Туитър“ в събота. \r\nВ тази връзка Помпео заяви, че единственият вариант е да продължи да оказва натиск върху Иран, докато не седне на масата за преговори по споразумение, което ще включва прекратяване на подкрепата за „Ислямски джихад“. \r\n*** \r\n \r\n Десетки протестиращи се събраха на централната жп гара на Барселона в знак на несъгласие, протестирайки срещу решението на  испанския съд да наложи строги присъди на девет каталунски сепаратистки лидери, предава  Reuters . \r\nПротестиращите се събраха на централната гара в Барселона, като някои организираха седящ протест. Сепаратистката организация CDR призова хората да се съберат на девет железопътни гари в Барселона с надеждата да предизвикат „пълно блокиране“ на железопътния транспорт. \r\nПолицията заяви, че протестът е ограничен до една гара и протестиращите са отстранени след около час. Не са били извършени арести и транзитните услуги не са били прекъсвани, добавиха властите. \r\n*** \r\n \r\n Повече от 200 хилияди чехи се събраха в центъра на Прага, за да отбележат 30 години от „Кадифената революция“ , като протестиращите поискаха премиерът-милиардер Анджей Бабиш да си подаде оставката заради обвинения в корупция, предава  AFP . \r\nЧешката полиция написа в социалната мрежа „Туитър“ че са се събрали \"над 200 000 души, докато други все още идват\" на протеста в парка „Летна“ в центъра на Прага. \r\nБивш комунист, популистът Бабиш е изправен пред редица обвинения за корупция и е разследван за конфликт на интереси от Европейската комисия, заради фирмата „Агроферт“, но той отрича всякакви неправомерни действия. \r\nБабиш е обвиняван, че е служил като агент на тайната полиция от 80-те години на миналия век, нещо, което той също напълно отхвърля. \r\n*** \r\n \r\n Повече от пет хиляди полицейски служители ще дежурят през уикенда във връзка с очакваните събития в чест на 46-та годишнина от студентското въстание срещу хунтата в Гърция, пише електронното издание на гръцкия вестник  Kathimertini . \r\nГръцката полиция  има „специално формулирани“ планове за всеки университет и „конкретни заповеди и инструкции“, каза в петък пред парламента заместник-министърът на защитата на гражданите Елефтериос Иконому, бивш началник на полицията. \r\nТой каза, че гръцката полиция поддържа контакт с академичните власти в университетите, за да гарантира, че няма да има проблеми. \r\nГодишнината традиционно се отбелязва от сблъсъци между полицията и анархисти. Властите са особено предпазливи през тази година, след като така нареченият закон за убежище, който забраняваше полицията да влиза в университетските кампуси, беше отменен от консервативното правителство през август. \r\nВ отговор на въпроси на депутатите от опозицията относно това дали полицията ще влезе в университетите Иконому каза, че ще има намеса в случай на извършване на наказуеми престъпления, било то приготвяне на запалителни бомби, търговия с наркотици, вандализъм или актове на насилие. \r\nВъпреки това той каза, че всяко действие на полицията ще бъде „премерен отговор“. \r\nОтделно, в писмо до премиера Кириакос Мицотакис и министъра на образованието Ники Керамеус, студенти от юридическия факултет на Атинския университет се оплакаха от продължаващи стачки във факултета си от малцинство студенти. \r\nОписвайки себе си като „мълчаливото мнозинство на факултета“, студентите попитаха колко време ще трябва да се примиряват с „незаконните и неконституционни процедури“. \r\n*** \r\n \r\n Хиляди привърженици на опозиционния лидер на Венецуела Хуан Гуайдо излязоха на улиците на Каракас, като поискаха оттеглянето на президента Николас Мадуро, който също събра своите привърженици на друго място в столицата, предава  AFP . \r\nОпозиционните демонстранти носят национални знамена и транспаранти с лозунги като „Мадуро вън!“ и „Следвайте примера на Боливия!“ - препратка към оставката на лидера на тази страна Ево Моралес  след обвинения в изборни злоупотреби.. \r\n\"Днес е голяма победа за Венецуела\", написа в социалната мрежа Хуан Гуайдо показвайки  снимки на протестиращи в други венецуелски щати, включително Мерида, Зулия и Фалкон. \r\n*** \r\n \r\n По предварителни данни трима чужденци са ранени в центъра на белгийския град Кортрейк след нападение от жител на Гана, съобщиха местните медии в събота, позовавайки се на органите на реда, цитирани от  РИА Новости . \r\nСпоред изданието Nieuwsblad, нападателят е нападнал случайни минувачи с палка. \"Двама от пострадалите са сериозно ранени\", заяви прокурорът на провинция Западна Фландрия. \r\nНападателят е задържан от полицията, той е родом от Гана и живее легално в Белгия. Пострадалите също са чужденци, но тяхното гражданство не е уточнено. \r\nМотивите за нападението се установяват от разследването. По предварителни данни нападателят страда от психическо разстройство. \r\n*** \r\n \r\n Върховният съд на Косово обезсили над 3700 плика с гласове, получени от Сърбия за предсрочните парламентарни избори на 6 октомври, като коалицията на Социалдемократическата инициатива (НИСМА) получи шест места в новия парламент за сметка на другите партии, пише скопският вестник  ”Нова Македония“ . \r\nЧленът на Централната избирателна комисия в Косово Стеван Веселинович каза за сръбската телевизия „РТС“, че решението на Върховния съд на Косово е политическо и нарушава закона и избирателните права на гражданите. \r\n\"Има трета инстанция и това е Конституционният съд, но що се отнася до правилата и процедурите за избор, решението на Върховния съд е окончателно\", каза Веселинович. \r\nТой посочи факта, че процедурата на гласуване от Сърбия по пощата не се е променила и е същата като на предишните избори. Тези гласове бяха признати и преброени в крайните резултати за предишните избори. \r\nРешението няма да засегне броя на депутатите от „Сръбска листа“ спечелили максимума от десет места, но ще повлияе на преразпределението на местата на албанските партии и ще позволи на някои да влязат в бъдещия състав на косовския парламент. \r\nВърховният съд в Косово отхвърля всички обжалвания по повод решение на Панела по жалби и апелации на изборите , който разпореди Централната избирателна комисия (ЦИК) в понеделник да заличи окончателните резултати от гласовете на Сърбия, както поиска коалицията на НИСМА и Алиансът Ново Косово. \r\nДвижението „Самоопределение\", което спечели изборите на 6 октомври вместо 32-те депутати, които имаше според окончателните резултати, обявени от ЦИК на 7 ноември, вече ще има 29. Демократическата лига на Косово (ДЛК) - 28 вместо първоначалните 29, Демократическата партия на Косово (ДПК) - имаше 25, сега остава с 24, и Алиансът за бъдещето на Косово (AБK), който сега ще има 13 депутати вместо 14. \r\n*** \r\n \r\n Най-малко 28 хиляди души са взели участие в протестите на  \"жълтите жилетки\" в цяла Франция, съобщи телевизионният канал BFM, като се позовава на Министерството на вътрешните работи на страната, цитиран от  TACC . \r\nСпоред Министерството, демонстрацията в Париж е събрала 4 700 участници. Според парижката полицейска префектура до 20:00 часа (21:00 часа българско време) полицията е задържала 147 души. \r\nЗа справяне с безредиците по време на протестите във френската столица полицията е използвала сълзотворен газ и водни оръдия. \r\n*** \r\n \r\n Венеция се подготвя за безпрецедентно трето голямо наводнение за по-малко от седмица, този път с морска вода поради заблатяване на вече опустошения исторически град, където властите обявиха извънредно положение, предава  AFP \r\nКметът Луиджи Бруняро разпореди емблематичния площад „Сан Марко“ да бъде затворен в петък след последното покачване на нивото на водата \r\nСлед кратка отдръпване на високите води в събота градът прогнозира нова приливна вълна от 160 сантиметра след обяд в неделя, по-ниска от най-високото ниво, измерено във вторник - 187 сантиметра, но все още опасна. \r\nЦърквите, магазините и домовете в града, са залети от необичайно интензивна „аква алта“ или висока вода, която във вторник достигна най-високото си ниво от половин век. \r\n\"Унищожихме Венеция. Говорим за щети от един милиард (евро)\", заяви Бруняро след второто голямо наводнение от около 160 сантиметра, регистрирано в петък.", "date": "2019.11.17", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/11/17/2720303/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n \r\n Метеорологична обстановка: \r\nПрез следващото денонощие в равнинната част от страната ще преобладава облачно и мъгливо време. Подобрение на видимостта ще настъпва около и след обяд. Над планините и планинските райони ще е предимно слънчево с разкъсана висока облачност. Ще духа слаб източен вятър. Минималните температури ще са предимно между 5° и 10°, по морския бряг до 12-13°. Максималните ще са между 13° и 18°, по-ниски ще са в районите с трайна мъгла. \r\n \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nДвижението в участъка София – Нови хан от км 0+000 до км 6+000 се осъществява с повишено внимание поради поетапно полагане на маркировка и в двете платна. Участъкът е сигнализиран с пътни знаци. Срок 17.11.2019 г.  \r\nДвижението на АМ „Тракия“ в посока Бургас от км 18+000 до км 20+000 се осъществява в една лента поради ремонтни дейности на пътната настилка. Ограничена е изпреварващата лента. Движението се осъществява в активната лента и се регулира с пътни знаци. Срок от 08:00 ч. до 17:00 ч. на 17.11.2019 г.  \r\nОбласт Бургас :  \r\nДвижението на АМ „Тракия” в посока Бургас в участъка Деветак - Карнобат от км 330 до км 359 се осъществява с повишено внимание поради полагане на хоризонтална маркировка на пътното платно. Участъка е сигнализиран с пътни знаци. Срок от 09.00 ч. до 17.00 ч. 18.11.2019 г. \r\n \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\n \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: \r\nОбласт Кюстендил и Перник: \r\nДвижението по 14-километров участък от АМ „Струма“ само в посока Дупница от пътен възел „Долна Диканя“ до пътен възел „Дупница – Север“ се ограничава за ремонт на фуга на съоръжението при 46-ти км. Трафикът за Дупница от п. в. „Долна Диканя“ се осъществява по обходен маршрут по път I-1 /Е-79/ като при пътен възел „Дупница – Север“ се връща обратно на АМ „Струма“ в посока ГКПП „Кулата“. Срок до 17.11.2019 г.; \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\n \r\n Ограничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.05.2020 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nСтара Загора: \r\nДвижението в участъка с. Ягода – с. Бъдеще от км 213+800 до км 242+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 20.04.2020 г.;  \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n Състояние на републиканската пътна мрежа:   \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Лозарево от км 60+000 до км 65+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 22.11.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-551: Движението по път III-551 Дебелец – Средни колиби – Елена от км 35+770 до 36+500 е ограничено поради празник на „Еленския бут“ в гр. Елена.  \r\nОбходен маршрут: През улиците на гр. Елена. Срок до 17.11.2019 г. в часовия интервал от 07:00 ч. до 19:00 ч.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Каратепе от км 6+000 до км 24+000 се осъществява в една лента поради частични ремонтни дейности на асфалтовата настилка. Възможни са краткосрочни ограничавания на движението. Участъкът е сигнализиран с пътни знаци.  \r\nАлтернативен обходен маршрут: по път II-84-Велинград – Гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 18.11.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 30.11.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г.; \r\nПът ІІІ-137: Движението по път III-137 Кнежа – Гостиля от км 5+000 до км 19+0000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 19.11.2019 г.; \r\nПът ІІІ-3404: Движението по път III-3404 Дебово – Любеново от км 4+000 до км 7+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 19.11.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности:  \r\nПът III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 29.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 29.11.2019 г.; \r\nПът III-2302: Движението по път III-2302 Ветово – Сеново от км 17+855 до км 30+875 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т.  поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: - През гр. Нова Загора – път II-66 – Сливенски минерални бани – Сливен . \t \r\n- В посока Сливен – Ямбол: По път I-6 - през пътен възел „Петолъчката“ – Зимница – Ямбол и обратно \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.11.2019 г. \r\nРемонтни дейности:  \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г.; \r\nПът II-18: Движението по път II-18 Софийски околовръстен път в участъка Люлин – Нови Искър при км 3+840 се осъществява в една лента и в двете посоки поради оборудване на електронна система за ползване на републиканската пътна мрежа. Срок до 19.11.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 29.11.2019 г. \r\nПът III-2002: Движението път III-2002 Цар Калоян – Костанденец – Захари Стояново – Садина – Зараево – Попово от км 11+500 до км 38+600 се осъществява с повишено внимание поради ремонтни дейности на асфалтовата настилка. Срок до 29.11.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\n \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.17", "title": "Актуална пътна обстановка"}
{"url": "http://www.focus-news.net/news/2019/11/17/2720305/nimh-dnes-maksimalnite-temperaturi-shte-sa-mezhdu-13-i-18-po-niski-v-rayonite-s-trayna-magla.html", "text": "Днес в равнинната част от страната ще преобладава облачно и мъгливо време. Подобрение на видимостта ще настъпи в следобедните часове. Над планинските райони ще е предимно слънчево с разкъсана висока облачност. Ще духа слаб източен вятър. Максималните температури ще са между 13° и 18°, по-ниски в районите с трайна мъгла. Атмосферното налягане ще се задържи малко по-високо от средното за месеца. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) .  \r\nНад Черноморието ще преобладава облачно и мъгливо време. Временни подобрения на видимостта и разкъсване на облачността ще има в часовете около и след  обяд. Ще духа слаб до умерен източен вятър. Максимални температури на въздуха между 14° и 17°. Температурата на морската вода е около 17°. Вълнението на морето ще е 2 бала, на места след обяд ще се усили до 3 бала. \r\nНад планините ще преобладава слънчево време с висока облачност. Преди обяд на места в подножията ще е мъгливо. Ще духа слаб до умерен юг-югоизточен вятър. Максимална температура на 1200 метра около 13°, на 2000 метра – около 7°.", "date": "2019.11.17", "title": "НИМХ: Днес максималните температури ще са между 13° и 18°, по-ниски в районите с трайна мъгла"}
{"url": "http://www.focus-news.net/news/2019/11/17/2720306/predstoyashti-mezhdunarodni-sabitiya-za-17-noemvri-agentsiya-fokus.html", "text": "*** \r\n . Годишнина от студентските бунтове през 1973 година \r\n \r\n*** \r\n  Антиправителствени протести посветени на 30-годишнината от „Кадифената революция“ \r\n \r\n*** \r\n  Парламентарни избори в Берларус \r\n \r\n*** \r\n  Опозиционен протест \r\n \r\n*** \r\n  Заседание на германското правителство със заключителна пресконференция на Ангела Меркел \r\n \r\n*** \r\n  Краен срок за Доналд Тръмп да реши за мита върху вноса на автомобили от Европа и Япония \r\n \r\n*** \r\n  150 години от откриването на Суецкия канал \r\n \r\n*** \r\n  Откриване на авиационното изложение Дубай 2019", "date": "2019.11.17", "title": "Предстоящи международни събития за 17 ноември (Агенция „Фокус“)"}
{"url": "http://www.focus-news.net/news/2019/11/17/2720308/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и „Лесово“. Това съобщиха от  ГД „Гранична полиция“ . Информацията за трафика на граничните пунктове е към 07.00 часа. Трафикът е интензивен на изход за товарни автомобили на ГКПП „Дунав мост 2“. На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.11.17", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и „Лесово“"}
{"url": "http://www.focus-news.net/news/2019/11/17/2720307/predsedatelyat-na-parlamenta-tsveta-karayancheva-shte-otkrie-natsionalnata-programa-upravlenski-umeniya-na-balgarskoto-uchilishte-za-politika.html", "text": "Председателят на Народното събрание Цвета Караянчева ще открие Националната програма „Управленски умения” на Българското училище за политика „Димитър Паница” за 2019/2020. Това съобщиха от пресцентъра на  Народното събрание . Форумът ще бъде от 13.00 часа в хотел РИУ в гр. Правец.", "date": "2019.11.17", "title": "Председателят на парламента Цвета Караянчева ще открие Националната програма „Управленски умения” на Българското училище за политика"}
{"url": "http://www.focus-news.net/news/2019/11/17/2720310/natsionalniyat-savet-na-bsp-shte-provede-razshireno-zasedanie.html", "text": "Националният съвет на БСП ще проведе разширено заседание. Пленумът ще заседава от 11.00 ч. в зала „Александър Лилов“ в централата на партията. Дневният ред предвижда четири точки. По първа точка заместник-председателят на БСП и председател на Националния предизборен щаб на партията Кирил Добрев ще представи политически анализ и оценка на резултатите от местните избори. На вниманието на Пленума проф. Румен Гечев ще представи алтернативните политики на БСП в бюджет 2020 г. В проекта на алтернативен бюджет на БСП за 2020 г. основният фокус е върху дълбоки реформи в три сектора: публични финанси; социален сектор и здравеопазване. Членовете на Националния съвет ще вземат решение за провеждане на пълен цикъл отчети и избори в БСП. Това се налага, тъй като изтича мандатът на 49-тия конгрес на БСП. Неговото първо заседание се проведе на 7 и 8 май 2016 г., а по устав най-висшият форум на партията се избира за срок от четири години. Това се отнася и за мандата на Национален съвет и  председател на партията. След промените в Устава обаче конгресът няма да е органът, който избира председателя, а той ще се избира пряко от членовете на БСП.  \r\nДеница КИТАНОВА", "date": "2019.11.17", "title": "Националният съвет на БСП ще проведе разширено заседание"}
{"url": "http://www.focus-news.net/news/2019/11/17/2720311/ot-0800-ch-do-1700-ch-dvizhenieto-po-am-trakiya-mezhdu-18-ti-i-20-ti-km-v-posoka-burgas-shte-se-osashtestvyava-v-edna-lenta.html", "text": "От 08.00 ч. до 17.00 ч., движението по АМ „Тракия“ между 18-ти и 20-ти км, в посока Бургас, ще се осъществява в една лента. Това съобщиха от пресцентъра на  Агенция \"Пътна инфраструктура\" . Поради ремонтни дейности на пътната настилка преминаването по изпреварващата лента ще бъде ограничено, а трафикът ще се пренасочва в активната. \r\nШофьорите е необходимо да карат с повишено внимание и съобразена скорост, като спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.11.17", "title": "От 08.00 ч. до 17.00 ч., движението по АМ „Тракия“ между 18-ти и 20-ти км, в посока Бургас, ще се осъществява в една лента"}
{"url": "http://www.focus-news.net/news/2019/11/17/2720315/vavezhda-se-vremenna-organizatsiya-na-dvizhenieto-v-sofiya-za-zasnemane-na-serial.html", "text": "Въвежда се временна организация на движението за заснемане на сериал. Това съобщиха от пресцентъра на  Столична община .    \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- от 10.00 до 16.00 часа на 17 ноември 2019 г. на северозападната дъга на пл. „Св. Александър Невски“.  \r\n- от 08.00 до 20.00 часа на 17 ноември 2019 г. и от 07.00 до 19.00 часа на 19 ноември 2019 г. на ул. „Оборище“ между бул. „Васил Левски“ и ул. „Кракра“.", "date": "2019.11.17", "title": "Въвежда се временна организация на движението в София за заснемане на сериал"}
{"url": "http://www.focus-news.net/news/2019/11/17/2720312/denyat-17-noemvri-v-balgarskata-istoriya.html", "text": "На 17 ноември през 1993 година на стадион „Парк де пренс” в Париж България побеждава Франция с 2:1 и се класира за финала на Световното първенство по футбол в САЩ следващата година. \r\nНа този ден през 1989 година ден преди първия демократичен митинг на площад „Народно събрание”, несменяемият лидер на БКП Тодор Живков е сменен и от поста председател на Държавния съвет. Промените в Източния блок следват като лавина.  \r\nПреди 50 години, през 1956-а, „вдъхновено” от събитията покрай Унгарската революция в Будапеща, Политбюро взима решение да изпрати в лагера в Белене „вражески и престъпни елементи”. \r\nБлизо век по-рано Народната партия на Константин Стоилов печели изборите за 9-то Обикновено народно събрание. Генерал Рачо Петров и генерал Васил Кутинчев застават начело на Македонската и Моравската военно-инспекционни области, формирани през Първата световна война в българските земи; днес - пак в Сърбия и Македония.  \r\nПрез 1940 година Цар Борис ІІІ е в Берлин, където отхвърля предложението на Хитлер да се присъедини към Тристранния пакт. До 1 март 1941-а.  \r\n \r\n \r\n \r\n \r\n2017 г.  \r\nЦвета Караянчева е новият председател на 44-ото Народно събрание. Номинацията ѝ е направена от ПГ на ГЕРБ. „За“ нея гласуват 138, 3 от БСП са „против“, 71 социалисти гласуват „въздържал се“. \r\n \r\n \r\n2017 г.  \r\nПредседателят на Народното събрание Димитър Главчев подава оставка. \r\n \r\n \r\n2017 г.  \r\nДевет души загиват, а други 19 са ранени при тежка катастрофа по пътя София - Варна край ловешкото село Микре. \r\n \r\n \r\n2016 г. \r\nПрезидентът на Република България присъжда орден „Св. св. Кирил и Методий“ втора степен на д-р Васил Спиридонов Стоянов „за значимия му принос в областта на образованието и културата и за развитието на двустранните отношения с Република Молдова“. \r\n \r\n \r\n2016 г. \r\nПрезидентът на Република България присъжда орден „Св. св. Кирил и Методий“ първа степен на проф. Константин Кацаров, посмъртно. \r\n \r\n \r\n2011 г. \r\n42-то Народно събрание приема: \r\n1. Закон за изменение на Закона за административно-териториалното устройство на Република България. \r\n2. Закон за ратифициране на Меморандума за разбирателство относно изпълнението на Норвежкия финансов механизъм 2009–2014 между Република България и Кралство Норвегия \r\n \r\n \r\n2011 г. \r\n„Газпром” чрез дъщерното си дружество „НИС Петрол” ЕООД, регистрирано в края на август, започва навлизане на българския пазар на горива на дребно, като започва да изкупува масово бензиностанции. В България има общо 3122 бензиностанции, от които 1300 принадлежат на членовете на Българската петролна и газова асоциация. \r\n \r\n \r\n2008 г. \r\nГеорги Пирински, в качеството му на председател на 40-то Народно събрание, участва на международна конференция, посветена на правата на човека и казва: „Основно предизвикателство за всички, ангажирани в обществения живот, е предизвикателството за справедливостта”. \r\n \r\n \r\n1989 г. \r\nПо предложение на двете парламентарни групи - на БКП и на БЗНС, Тодор Живков е освободен от длъжността председател на Държавния съвет. На мястото на Живков е избран Петър Младенов, който от 17 декември 1971 г. (тогава е назначен на мястото на загиналия при съмнителни обстоятелства Иван Башев) до този момент е заемал поста министър на външните работи. Създава се комисия за подготовка на проект за промяна на конституцията начело с Петър Младенов. Член 273 от Наказателния кодекс се декриминализира и така се признава свободата на мнения и се амнистират осъдените по този член. Извършват се промени в съставите на Държавния и Министерския съвет. \r\n \r\n \r\n1956 г. \r\nСтреснато от събитията в Унгария, Политбюро на ЦК на БКП решава да се въведат в \"трудововъзпитателните общежития\", т. е. в лагера в Белене, \"най-опасните за реда и сигурността на страната вражески и престъпни елементи\". В същото решение се предвижда да се отнеме софийското жителство на \"ония капиталистически и кулашки елементи и разни криминални рецидивисти, за които има данни, че работят против народната власт\". Лагерът официално е открит със заповед на министъра на вътрешните работи Георги Цанков от 22 декември 1956 г. Там още в края на ноември обаче има 580 души, като част от тях са освободени и в края на годината остават 394 души. До 1962 г. през Белене минават над 1200 души, от които 150 умират в лагера в резултат на издевателствата на надзирателите и непосилния труд. \r\n \r\n \r\n1940 г. \r\nСъстои се посещение на цар Борис III в Берлин. Българският цар отхвърля предложението на А. Хитлер и Й. Рибентроп за присъединяване на България към Тристранния пакт. \r\nТристранният пакт (Берлински пакт) е съюзен договор между Германия, Италия и Япония. Подписва се на 27 септември 1940 г. в Берлин от министрите на външните работи на Германия - Й. Рибентроп, на Италия - Г. Чано, и на Япония - С. Курусу. С пакта се осигурява взаимодействието между тези държави при завладяването и преразпределението на света. В специален секретен протокол се набелязва създаването на обединени комисии за разрешаването на военни, военноморски и икономически въпроси. На 20, 23 и 24 ноември 1940 г. към Тристранния пакт се присъединяват последователно Унгария, Румъния и Словакия. България се включва в него на 1 март 1941 г. Слага се край на политиката на неутралитет и страната ни става сателит на Германия. Със сключването на спогодбата Клодиус-Попов (1941 г.) и спогодбата Нойбахер (1941 г.) България се обвързва и икономически с Германия. Страната ни скъсва или свежда до минимум дипломатическите си отношения с другите страни извън Германия. Тристранният пакт престава да съществува след разгрома на Германия и Япония в края на Втората световна война (1939-1945 г.). \r\n \r\n \r\n1915 г. \r\nПо време на Първата световна война се формират Македонска и Моравска (за земите в сръбските граници до 1912 г.) военно-инспекционни области с центрове Скопие и Ниш (на 29 ноември по нов стил). Началници са ген. Рачо Петров и ген. Васил Кутинчев. На 30 декември там са въведени българските закони. \r\n \r\n \r\n1897 г. \r\nЗапочва работата на Ефорията (Настоятелството) на Университета в състав: министър Иван Вазов (председател), Иван Ев. Гешов, Георги Янкулов, Стефан С. Бобчев, Константин Стоилов и Е. Н. Пулиев. До края на 1904 г. сумата от 6 000 000 лв. е прехвърлена в БНБ. \r\n \r\n \r\n1896 г. \r\nПровеждат се избори за ІХ-то Обикновено народно събрание (на 29 ноември по нов стил). Спечелени са от управляващата Народна партия. Гласуват 30 % от избирателите. \r\nНародната партия (Народняшка партия) е политическа партия, създадена през лятото на 1894 г. след падането на първия стамболовистки режим като политическа опора на заместилия го кабинет на д-р К. Стоилов. Нейното основно ядро образуват привържениците на бившата Консервативна партия в Княжество България и Народната партия (Съединистка) в Източна Румелия. За лидер на партията е определен д-р К. Стоилов, а след неговата смърт ( 1901 г.) е заместен от Ив. Ев. Гешов. Народната партия изразява интересите на едрия банков и търговско-промишлен капитал. По времето на своето самостоятелно управление (1894-1899 г.) тя прокарва редица закони за стимулиране на икономическото развитие на страната. Във външната си политика Народната партия е за сближаване с Русия, без да се нарушават приятелските връзки на България с останалите велики сили. Спрямо балканските страни провеждала курс на добросъседски отношения. \r\nНародната партия е начело на управлението на страната няколко пъти. Като самостоятелна политическа формация Народната партия просъществува до 1920 г., когато се обединява с Прогресивнолибералната партия и образува Обединената народнопрогресивна партия. Печатен орган на Народната партия е вестник \"Мир\". \r\n \r\n \r\n1881 г. \r\nСветият синод на Българската екзархия започва обсъждането на проекти за екзархийски устав под председателството на екзарх Йосиф I, продължаващо около месец (29 ноември по нов стил). Обсъждат се и 13 правилника за църковно управление. \r\nЕкзарх Йосиф I (светско име: Лазар Йовчев) е български екзарх, обществен и просветен деец, почетен член на Българското книжовно дружество (днес Българска академия на науките). Роден е на 5 май 1840 г. в Калофер. Завършва френски католически лицей в Цариград, след което следва във Философско-литературния и в Правния факултет на Сорбоната в Париж. През 1872 г. приема монашество и е назначен за екзархийски протосингел. Включва се активно в дейността на Българската екзархия за укрепване на влиянието й в смесените епархии. През 1876 г. е ръкоположен за епископ и избран за ловчански митрополит, а на следващата година за екзарх. След Освобождението работи активно за запазване и развитие на българското учебно и църковно дело в земите, останали под властта на Османската империя. Въпреки противодействието на Цариградската патриаршия и Високата порта с подкрепата на правителствата на Ст. Стамболов и К. Стоилов успява да запази седалището на Българската екзархия в Цариград и да издейства нови берати (султански укази) за българските владици в Скопие и Охрид (1890 г.), Неврокоп и Велес (1894 г.), Битоля, Струмица и Дебър (1897 г.). Със съдействието на Българската екзархия до 1913 г. в Македония и Одринско се откриват 13 гимназии и 87 прогимназии. След края на Балканската война (1912-1913 г.) Йосиф I премества седалището на Българската екзархия в българската столица. Умира на 20 юни 1915 г (03 юли по нов стил). \r\n \r\n \r\n \r\n На тази дата са родени : \r\n \r\n1946 г. \r\nРоден е Георги Марков - български историк; професор, д-р на историческите науки (2000 г.), директор на Института по история към БАН (от 1993 г.), специалист по нова българска история и международни отношения на следосвобожденска България. Съчинения: “Българо-германски отношения (1931-1939 г.)” (1984 г.), “Върховете привличат мълнии” (1989 г.), “България в Балканския съюз срещу Османската империя, 1912-1913 г.” (1989 г.), “Българско крушение 1913 г.” (1991 г.), “История на България вкратце” (1992 г.), “Парола “Сабя”. Заговорите и превратите на Военния съюз” (1992 г.), “Камбаните бият сами” (1994 г.), “Голямата война и българският ключ за европейски погреб, 1914-1916 г.” (1995 г.), “Нашумелите международни афери на Третото българско царство” (1998 г.), “Светът през ХХ век” (2000 г.), “Поуки за държавници” (2001 г.). \r\n \r\n \r\n1935 г. \r\nРоден е Димитър Буйнозов - български театрален и филмов актьор. Дебютира в \"Тайната вечеря на Седмаците\" (1957 г.). Роли: \"Партизани\" (1958 г.), \"А бяхме млади\" (1951 г.), \"13 дни\" (1964 г.), \" С пагоните на дявола\" (1967 г.; тв), \"Откраднатият влак\" (1971 г.), \"Не се обръщай назад!\" (1971 г.), \"Над Сантяго вали\" (1976 г.), \"По дирята на безследно изчезналите\" (1977 г.), \"Мера според мера\" (1981 г.), \"Черните рамки\" (1989 г.). Умира на 22 ноември 1995 г. в София. \r\n \r\n \r\n1933 г. \r\nРоден е Панчо Борисов Панчев - български писател, драматург. Завършва театрознание във ВИТИЗ (дн. НАТФИЗ) (1955 г.). Работи като редактор в Студията за документални филми (1956 г.), редактор във в-к \"Работническо дело\" (1957-1963 г.), в сп. \"Септември\" (1963-1966 г.), главен редактор на сп. \"Театър\" (1966-1969 г.) и на Студията за анимационни филми в Бояна (1969-1978 г.). Драматург на музикалния театър \"Ст. Македонски\" (1973-1978 г.), на Народен театър за младежта (1978-1989 г.) и Центъра за театрално-артистични прояви (1989-1991 г.). Автор на драматични произведения за деца, на либрета за музикално-сценични творби (оперите \"Антигона’43\", \"Славеят на госпожа Орхидея\", в съавт. с Вл. Башев), на сценарии за анимационни филми. Произведения: пиеси - \"Приказка за калпаците\" (1967 г.), \"Очи в очи\" (1968 г.), \"Има ли смисъл да утепваме мечка\" (1969 г.), \"Приказка за тиквата\" (1972 г.), \"Откриването на остров “Любомир\" (1973 г.), \"Голямото имане. Писмото\" (1976 г.), \"Покана от Париж\" (1982 г.), \"Произшествие\" (1984 г.), \"Червеният петел. Снежанка и седемте козлета\" (1987 г.); стихове - \"Неизречено на глас\" (1987 г.); гатанки - \"Зоологическа азбука\" (1988 г.), \"Гатанки цветанки. Азбука\" (1990 г.), \"Спортни гатанки. Азбука\" (1991 г.). \r\n \r\n \r\n1905 г. \r\nНа 17 ноември 1905 г. (29 ноември по нов стил) е роден Павел Христов Спасов - български писател, драматург. Следва право, завършва държавни науки в Свободния университет в София (1931 г.). Като ученик издава литературно списание заедно с брат си. През 1922-1924 г. е председател на редакционния комитет на сп. “Трезвеност”. От 1951 до 1974 г. е драматург на Държавния музикален театър в София. Дебютира в ученическото сп. “Юноша” (Русе) през 1919 г. Първият му сборник стихове “Репортажи” излиза през 1939 г. Други съчинения: “Огледало” (стихове, 1943 г.), “Шлеповете пътуват” (роман, 1943 г.), “Господата от Запад” (разкази, 1950 г.), “Хлябът на хората” (роман, 1952 г.), “В началото на века” (роман, 1957 г.), “Любовни сигнали” (разкази, 1962 г.), “Числото 13 и други подобни” (есета, 1963 г.), “Какво от това, че се обичат младите?” (есета, 1964 г.), драматични творби и либрета - “Бунтовната песен” (1955 г.), “Имало едно време” (1957 г.), “Шумът на тишината” (1959 г.), “Мадам Сан Жен” (1960 г.), “Подкрепи и мен ръката” (1966 г.) и др. Превежда художествена литература от немски, френски, английски и чешки езици; пише произведения за деца (“Белите коминочистачи”, 1955 г.; “Мацко при войводата”, 1956 г.; “Орелът”, 1960 г.). Умира на 23 юни 1980 г. в София. \r\n \r\n \r\n1887 г. \r\nНа 17 ноември 1887 г. (29 ноември по нов стил) е роден Васил Славов Киселков - български славист, чиито изследователски интереси са съсредоточени върху старобългарската литература; преводач, познавач на старобългарски език. Следва славянска филология в СУ, завършва образованието си в Загреб (1914 г.), където защитава докторска дисертация (1914 г.). Специализира славистика във Виена (1924-1925 г.). Преподавател по български език и литература в Софийската духовна семинария (1926-1950 г.). Интересите му са главно към българската литература от XIV-XV в. Превежда пространните жития на Кирил и Методий, беседата на Презвитер Козма, житията на Иван Рилски, Похвалното слово за патриарх Евтимий от Г. Цамблак, Рилската повест на Владислав Граматик и др. Умира на 10 април 1973 г. в София. \r\n \r\n \r\n1866 г. \r\nРоден е Стефан Тасев Тасев - български офицер, генерал-майор (29 ноември по нов стил). Завършва Военното училище в София (1885 г.). По време на Балканската война е командир на 26-ти пехотен Пернишки полк. През 1915 г. е назначен за началник на Военното училище. По време на Първата световна война (1915-1918 г.) е командир на VII-ма пехотна Рилска дивизия. След войната командва I-ва пехотна Софийска дивизия. През 1919 г. е уволнен от армията. \r\n \r\n \r\n1827 г. \r\nВъв Велико Търново е роден Петко Рачов Славейков - български поет, публицист, фолклорист и обществен деец. През 1842 г. – 1843 г. учи в Свищов при Емануил Васкидович. През есента на 1843 г. е учител в Търново. Взема дейно участие в борбата против фанариотския владика Панарет и пише сатира против него, заради което е изгонен от града. Учителства по селата и започва да събира народни песни и пословици. До 1848 г. издирва около 2 263 песни. По това време започва да пише стихове, превежда от руски език. През 1848 г. отива в Плевен, но скоро се премества във Враца и Берковица, гонен навсякъде от фанариотските владици. Установява се по-дълго в Елена при Н. Михайловски. През 1851 г. издава първите си книги - “Смесна китка”, “Песнопойка”, “Басненик”. Пише поемата “Бойка войвода” (1853 г.), съчинява бунтовни песни. Един от заговорниците е в бунта на Капитан Дядо Никола. Учителства в Търново и Трявна (1857-1862 г.). Като учител в Търговище (1863 г.) издава сатиричния в-к “Гайда”. След кратък престой във Варна (1864 г.) заминава с големия си син Иван за Цариград, където е поканен да редактира българския превод на Библията. Там издава в-к “Гайда” (1863-1867 г.), “Македония” (1866-1872 г.), “Ружица” (1871 г.), “Пчелица” (1871 г.), “Читалище” (1872-1873 г.), “Звънчатий глумчо” (1873 г.), “Шутош” (1873-1874 г.), “Костурка” (1874 г.). Сътрудничи на почти всички български вестници и списания, издава повече от 60 книги - оригинални и преводни, активно участва в борбата за църковна независимост. През 1872 г. в-к “Македония” е спрян от турското правителство, а Славейков е арестуван и вкаран в затвора заради статията “Двете касти и власти” от Св. Миларов. Излиза от затвора материално разорен. По това време създава “Изворът на белоногата” (1873 г.). През 1874 г. заминава за Одрин, където открива българска гимназия. По време на Априлското въстание (1876 г.) пише борчески стихотворения, арестуван и изпратен в Одринския затвор. Посреща руски войски и застава начело на българското управление в Стара Загора. Свидетел е на опожаряването на града от Сюлейман паша; в пожара изгаря целият му архив с огромна сбирка от народни песни и 15 000 пословици, както и много от неиздадените му стихотворения. Помага на руските войски в прехода през Стара планина и придружава ген. Скобелев в похода му до Сан Стефано. След Освобождението се включва активно в обществения живот на страната: председател е на Народното събрание (1880 г.), министър е на просвещението и вътрешните работи (1880-1881 г.). Издава в-к “Остен” (1879 г.), “Целокупна България” (1879 г.), “Независимост” (1880-1883 г.), “Търновска конституция” (1884 г.), “Истина” (1886 г.), “Софийски дневник” (1886 г.), “Правда” (1888 г.). Умира на 1 юли 1895 г. \r\n \r\n \r\n \r\n \r\n На тази дата умират :  \r\n \r\n2012 г. \r\nУмира българският изкуствовед Иван Бенчев. Роден е на 1 ноември 1944 г. в гр. Ловеч.  Завършва Езиковата гимназия в Ловеч и Художествената академия в Краков, Полша със степен магистър. След това следва история на изкуството и славистика в Бонския университет, Германия. \r\nОт началото на 70-те години живее и работи в град Бон като реставратор, консерватор и специалист по опазване историческите паметници на изкуството. Дейността му предимно е в едноименната Рейнска служба в бившата столица на Федерална Република Германия. \r\n \r\n \r\n1982 г. \r\nУмира Петър Павлов Панчевски (име в СССР: Пьотр Георгиевич Павлов) - български военен, армейски генерал; единственият българин, служил в Съветската армия и получил генералско звание. Роден е на 25 януари 1902 г. в с. Бутан, Врачанско. Завършва педагогическо училище в Лом (1923 г.) и участва в Септемврийския селски бунт. Емигрира в Югославия. От 1925 г. е в СССР. Завършва Военноинженерно училище в Ленинград (дн. Санкт Петербург) през 1929 г. и Военноинженерна академия \"В. Куйбишев\" в Москва (1936 г.). Участва в Гражданската война в Испания (1936-1939 г.) и в Отечествената война (начело на инженерни войски на 24-та армия). Завръща се в България през 1945 г. Командир на обединение (1949-1950 г.), министър на народната отбрана (1950-1958 г.). Народен представител (1950-1961 г.). Посланик в КНР (1958-1962 г.). \r\n \r\n \r\n1931 г. \r\nУмира Георги Атанасов (Маестрото) - родоначалник на българското оперно творчество. Роден е на 6 май 1882 г. в Пловдив. Първите си уроци по пиано взема при композитора П. Пипков. На 15 години постъпва с помощта на свой роднина в Букурещкото музикално училище. Без да го завърши, заминава по-късно в Италия - гр. Пезаро, за да учи в музикалния лицей \"Росини\". Работи като военен капелмайстор в България. Първата си опера \"Борислав\" пише през 1911 г. по едноименната драма на И. Вазов. Следват \"Гергана\" (1917 г.), \"Запустялата воденица\" и \"Цвета\" - всички с битов сюжет; исторически опери: \"Косара\" (1926 г.), \"Алцек\" (1930 г.). Автор на детските оперети \"Болният учител\" (1909 г.), \"За птички\" (1911 г.), \"Самодивското изворче\" (1912 г.), \"Златното момиче\" (1914 г.), \"Малкият герой\" (1915 г.). Значителни са заслугите на Маестрото като творец на песни и маршове, като оперен и симфоничен диригент. Умира в Италия. \r\n \r\n \r\n1924 г. \r\nУмира Христо Юрданов - български военен деец, полковник. Роден е на 14 август 1864 г. в занаятчийско семейство в Котел. Завършва Болградската гимназия, а след Освобождението - Военното училище в София (1884 г.). В Сръбско-българската война (1885 г.) е командир на Кюстендилската опълченска дружина. Участва в боя за с. Плоча (2 ноември 1885 г.), като допринася за отблъскване на противника през първия ден на войната. Напуска бойното поле тежко ранен. През Балканската война (1912-1913 г.) е командир на VII-ми пехотен Преславски полк. Проявява се в боя при Караагач (15 – 20 октомври 1912 г.) и атаката на Чаталджанската позиция (4 – 5 ноември), когато спасява полковото знаме. В Междусъюзническата война (1913 г.) е командир на II-ра бригада от VII-ма пехотна Рилска дивизия. \r\n \r\n \r\n1893 г. \r\nУмира Александър I Батенберг – княз на България от 1879 г. до 1886 г., генерал и хесенски принц (29 ноември по нов стил). Роден е на 5 април 1857 г. (17 април по нов стил) във Верона (Италия). Племенник е на руския император Александър II. Участва като доброволец в Руско-турската освободителна война (1877-1878 г.). Избран е за български княз от Първото Велико Народно Събрание на 17 април 1879 г. по препоръка на руския император и със съгласието на Великите сили, подписали Берлинския договор (1878 г.). Още с встъпването си на престола Александър I Батенберг изразява недоволство от ограничените правомощия, които му предоставя Търновската конституция. Затова се насочва към съюз с Консервативната партия (чиито водители още по време на Учредителното събрание (1879 г.) се обявяват за олигархично управление) и с нейна помощ се стреми да засили личната си власт. На 27 април 1881 г., с активното съдействие на ген.-лейтенант П. К. Ернрот, който по това време е военен министър в България, Александър I извършва отдавна замисления държавен преврат, след който суспендира (отменя) конституцията и въвежда т.нар. режим на пълномощията (1881-1883 г.). Но този акт не дава очакваните резултати, напротив, князът губи до голяма степен своя престиж в България и се лишава от подкрепата на Русия. Това го принуждава да възстанови конституцията още преди да изтече определеният от него 7-годишен период на пълномощията. Съгласието му да приеме Съединението на Източна Румелия с Княжество България, прокламирано на 6 септември 1885 г. в Пловдив, съдейства до известна степен за закрепване на положението му вътре в страната. Външнополитическите му позиции обаче стават още по-нестабилни. След Сръбско-българската война (1885 г.), в която Александър I е главнокомандващ българската войска, настъпва обтягане на руско-българските отношения. Това създава силни настроения против него сред голяма част от българските политически дейци и сред висшия състав на армията. На 9 август 1886 г. група офицери русофили извършват преврат и свалят Александър I от престола. Въпреки извършения контра преврат, поради отказа на руския император да одобри завръщането му в България, на 26 август същата година той абдикира и напуска завинаги пределите на страната, като се отказва от българската княжеска титла и от привилегиите си на принц. След абдикацията служи в редовете на австро-унгарската армия до края на живота си. По негово желание след смъртта му е погребан в София, където му е издигнат мавзолей. \r\n \r\n \r\n \r\n \r\n \r\n \r\n \r\n \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.11.17", "title": "Денят 17 ноември в българската история"}
{"url": "http://www.focus-news.net/news/2019/11/17/2720313/sport-germaniya-pobedi-belarus-s-40-v-domakinski-mach-ot-kvalifikatsiite-za-evro-2020.html", "text": "Футбол: Германия победи Беларус с 4:0 в домакински мач от квалификациите за Евро 2020. По този начин германският отбор събра 18 точки, остава на първото място на този етап и си гарантира участие в турнира. Домакините поведоха в 41-ата минута с гол на Матиас Гинтер. В 49-ата Леон Горецка изравни, а шест минути по-късно се разписа и Тони Кроос.В 83-ата минута отново той оформи крайния резултат.", "date": "2019.11.17", "title": "Спорт: Германия победи Беларус с 4:0 в домакински мач от квалификациите за Евро 2020"}
{"url": "http://www.focus-news.net/news/2019/11/17/2720314/v-hram-pametnik-sv-aleksandar-nevski-shte-bade-otsluzhena-panihida-po-povod-svetovniya-den-za-vazpominanie-na-zhertvite-ot-patnotransportni-proizshestviya.html", "text": "По повод Световния ден за възпоминание на жертвите от пътнотранспортни произшествия във всички храмове в страната ще бъдат отслужени служби. Това съобщиха от пресцентъра на  МВР . В София денят ще бъде отбелязан в храм-паметник „Св. Александър Невски“ от 10.30 часа, където ще бъде отслужена панихида за упокоение на душите на загиналите при инциденти на пътя и за измолване на скорошно оздравяване на пострадалите.  \r\nВ храма ще присъстват министърът на вътрешните работи Младен Маринов, представители на политическото и професионалното ръководство на МВР, на ГДНП, БЧК и на СБА.  \r\nС решение на Генералната асамблея на ООН от 26 октомври 2005 г., всяка трета неделя от месец ноември е определена за Световен ден за възпоминание на жертвите от пътнотранспортни произшествия.", "date": "2019.11.17", "title": "В храм-паметник „Св. Александър Невски“ ще бъде отслужена панихида по повод Световния ден за възпоминание на жертвите от пътнотранспортни произшествия"}
{"url": "http://www.focus-news.net/news/2019/11/17/2720316/afp-ali-hameney-zashtiti-reshenieto-za-povishavaneto-na-tsenite-na-gorivata-v-iran.html", "text": "Иранският върховен лидер аятолах Али Хаменей защити решението на режима в Техеран за въвеждането на дажби на гориво и повишаване на цените му в ислямската република, предава  AFP . \r\n„Не съм експерт и има различни мнения, но аз съм казвал, че ако ръководителите на три институции вземат решение, аз ще го подкрепя“, заяви той пред техеранската държавна телевизия. \r\nРешението на правителството да вдигне цените на горивото и да го раздели на дажби беше взето от Върховния съвет за икономическа координация на Иран, който се състои от президента, председателя на парламента и ръководителя на съдебната система и беше обявено по-рано. То предизвика протести в цялата страна, които според иранските медии са били „спорадични“, но се е стигнало и до ограничени сцени на насилие.  \r\n \r\n  Теодор Пенев", "date": "2019.11.17", "title": "AFP: Aли Хаменей защити решението за повишаването на цените на горивата в Иран"}
{"url": "http://www.focus-news.net/news/2019/11/17/2720317/oblastna-administratsiya-pernik-odmvr-i-bchk-shte-otbelezhat-svetovniya-den-za-vazpomenanie-na-zhertvite-ot-patnotransportni-proizshestviya.html", "text": "За поредна година Областна администрация - Перник се включва в отбелязването на Световния ден за възпоменание на жертвите от пътнотранспортни произшествия. Това съобщиха от пресцентъра на  Областната администрация . \r\nСветовният ден е избран с решение на Генералната асамблея на Организацията на обединените нации от 2005 година и се чества всяка трета неделя на месец ноември. През 2019 г. календарният ден за възпоменание е 17 ноември и ще премине под мотото „Животът не е резервна част“. \r\n„Заедно с нашите партньори от Сектор „Пътна полиция\" към ОДМВР - Перник и Областния съвет на Български червен кръст, се обединяваме около инициатива не само с национално, но и световно значение. Ежегодно, в резултат на инциденти по пътищата, стотици хора губят живота си, а хиляди са с тежки наранявания. Значителен е броят и на пострадалите с увреждания за цял живот. Това ни задължава да насочим общественото внимание към проблема и до голяма степен да му противодействаме. Както шофьорите, така и пешеходците, трябва да проявяват необходимото внимание, толерантност и разбиране. С отбелязването на този ден се обръщаме с уважение и респект към всички, които участват в „ликвидацията“ на последствията от пътнотранспортните произшествия: служителите от бърза медицинска помощ, лекарите, медицинските сестри, служителите от полицията, пожарникарите, консултантите и другите работници, които всеки ден се сблъскват с бедствията, причинени от пътни инциденти и изпитват върху себе си тяхното влияние\", каза областният управител Ирена Соколова на пресконференция. \r\nПо инициатива на губернатора на 17 ноември доброволци от БЧК - Перник ще се включат в раздаването на рекламни материали на кампанията в централната част на областния център. Информационни листовки ще бъдат разпространени и в останалите общини от региона.  \r\nМалко преди 10.00 часа на 17 ноември в храм „Св. Иван Рилски\" ще се проведе заупокойна молитва в памет на жертвите от катастрофи и молебен за здраве за запазване живота на хората, които участват в движението. \r\nВ самия ден от Сектор „Пътна полиция\" ще продължат дейностите си по втория етап от акция „Зима\", провеждащ се в периода 13 - 20 ноември.  \r\nОсвен за цялостната техническа изправност на автомобилите и оборудването им със зимни гуми, контролиращите органи ще следят поведението на пешеходците на пътя и реакциите на шофьорите.  \r\nВъпреки мащабните усилия, данните в световен мащаб сочат, че броят на жертвите на пътя, както и на сериозно ранените, и заболелите при ПТП и от замърсяването на въздуха, е непоносимо висок. Всяка година по целия свят най-малко 1.3 милиона загиват и не по-малко от 50 милиона биват сериозно ранени в ПТП. \r\nПо информация на Сектор „Пътна полиция\" - Перник за периода от 1 януари 2019 г. до 14 ноември 2019 г. броят на загиналите в ПТП в област Перник е 14, а на ранените - 74. \r\nПрез изминалата година са загинали деветима, а броят на ранените е 48.", "date": "2019.11.17", "title": "Областна администрация - Перник, ОДМВР и БЧК ще отбележат Световния ден за възпоменание на жертвите от пътнотранспортни произшествия"}
{"url": "http://www.focus-news.net/news/2019/11/17/2720318/denyat-v-17-noemvri-v-svetovnata-istoriya.html", "text": "На тази дата през 1989 г. със студентските демонстрации в Прага започва „Бархатната революция”. Началото й е поставено с мирна студентска демонстрация в Прага, която е потушена чрез насилие от полицията. Това събитие предизвиква допълнителни протести от 19 ноември до края на декември. Към 20 декември броят на протестиращите е намален от половин милион на 200 000. Обща двучасова стачка, включваща всички жители на Чехословакия, се състои на 27 ноември.  \r\nНа 17 ноември 1855 г. шотландският изследовател на Африка Дейвид Ливингстън открива водопадите на река Замбези, които кръщава на името на кралицата на Великобритания - Виктория.  \r\nПрез 1922 г. официално към Русия е присъединена областта Сибир. \r\n \r\n \r\n2017 г.  \r\nЕвелин Увевър-Крос става първата жена-премиер на Аруба след общите избори през 2017 г. през септември. \r\n \r\n \r\n2017 г.  \r\nСградата на парламента на Камерун е напълно унищожена от пожар през нощта. Пожарникарите са дошли на мястото два часа, след като пламъците са избухнали в сградата на парламента в столицата Яунде. \r\n \r\n \r\n2017 г.  \r\nНад 200 предполагаеми членове на престъпната банда от салвадорски произход МС-13 са арестувани при голяма полицейска операция в САЩ. \r\n \r\n \r\n2015 г. \r\nИзлекуван е последния болен от Ебола в Гвинея. Епидемията убива над 11 хиляди души в Западна Африка. \r\n \r\n \r\n2014 г. \r\nАвстралия и Китай сключват меморандум за подписване на споразумение за свободна търговия. Меморандумът заключват китайския президент Си Цзинпин и австралийския премиер Тони Абът на церемония в Канбера. Споразумението променя икономическия модел на Австралия от износ най-вече въглища и желязна руда, към износ на земеделска продукция за азиатските пазари. Китай е най-големият търговски партньор на Австралия с обща стойност от 130 милиарда долара. \r\n \r\n \r\n2013 г. \r\nВ Чили се провеждат президентски и парламентарни избори. \r\n \r\n \r\n2012 г. \r\nВ Сиера Леоне се провеждат парламентарни и президентски избори. \r\n \r\n \r\n1997 г. \r\nНа територията на храма на Хатшепсут в египетския град Луксор край Нил мюсюлмански екстремисти откриват огън по чуждестранни туристи. Загиват 61 души, сред които и българката Силвия Узунова. Убийците от Луксор се вдъхновяват от идеите на първоучителя си Хасан ал Банна, който е основателят на организацията \"Мюсюлмански братя\". \r\n \r\n \r\n1996 г. \r\nСлед изстрелване се разбива руският космически апарат “Марс 8”. Това е един от най-скъпо струващите космически апарати на Русия. \r\n \r\n \r\n1993 г. \r\nНа Търг в Ню Йорк е продадена антикварна дамска чанта за 189 хиляди долара. Това е рекордна цена за чанта в света. \r\n \r\n \r\n1989 г. \r\nСъс студентските демонстрации в Прага започва „Бархатната революция”. Началото й е поставено, на 17 ноември 1989 г., с мирна студентска демонстрация в Прага, която е потушена чрез насилие от полицията. Това събитие предизвиква допълнителни протести от 19 ноември до края на декември. Към 20 декември броят на протестиращите е намален от половин милион на 200 000. Обща двучасова стачка, включваща всички жители на Чехословакия, се състои на 27 ноември.  \r\nЗаобиколена от други разпадащи се социалистически страни, Комунистическата партия на Чехословакия обявява на 28 ноември, че се отказва от монопола си във властта. Свалена е бодливата тел на границата със Западна Германия и Австрия в началото на декември. На 10 декември президентът Густав Хусак назначава първото некомунистическо правителство в страната от 1948 г. и подава оставка. Александър Дюбчек е избран за говорител на федералния парламент на 28 декември, а Въклав Хавел става президент на Чехословакия на 29 декември 1989. \r\n \r\n \r\n1988 г. \r\nБеназир Бхуто е избрана за министър-председател на Пакистан. Получава образованието си в Радклиф и Оксфорд. Тя е първата жена, станала глава на правителство в мюсюлманска страна. \r\n \r\n \r\n1970 г. \r\nНа Луната е изпратен първият съветски самоходен апарат “Луноход-1”.  \r\nНа 10 ноември съветският съюз изстрелва космическия кораб “Луна-17”, който след една седмица достига лунната повърхност. На повърхността на Луната излиза първият самоходен апарат “Луноход-1”, който изпраща снимки от повърхността на спътника на Земята в продължение на 11 месеца. \r\n \r\n \r\n1948 г. \r\nКрайцерът  „Аврора” е закотвен за постоянно в р. Нева.  \r\nАврора е крайцер на Балтийския флот, един от символите на Октомврийския болшевишки преврат от 1917 г. На вода е от 1903 г., участва в морския бой в залива Цусима приз 1905 г. Вечерта на 7 ноември 1917 г. с халостен изстрел на оръдията си \"Аврора\" дава сигнал за атака на Зимния дворец. Днес корабът е исторически паметник, филиал на Централния военноморски музей от 1956 г. \r\nНа 7 ноември (25 октомври стар стил) избухва Октомврийската революция, организирана и извършена от болшевишката партия под ръководството на В. И. Ленин. Установена е диктатура на пролетариата, създадена е власт на Съветите. В Петроград е публикувано възвание към гражданите на Русия. С щурм е превзет Зимният дворец и е арестувано Временното правителство. На Втория конгрес на Съветите са приети Декрет за мира и Декрет за земята. Създадено е първото съветско правителство - Съвет на народните комисари начело с Ленин. \r\n \r\n \r\n1942 г. \r\nСъпругата на Чан Кай-ши уговаря президента на САЩ - Франклин Рузвелт да отмени планираната инвазия в Бирма. \r\nЧан Кай-ши (Цзян Цзе-ши) е китайски общественик, политик; генералисимус (от 1926 г.). Роден е на 31 октомври 1887 г. във Фънхуа, провинция Дзъджиън. Умира на 5 април 1975 г. в Тайпе, Тайван. \r\n \r\n \r\n1939 г. \r\nНемските власти закриват вузовете в Чехия. В Прага са разстреляни няколко студенти. Този ден е обявен за Международен ден на студентите. \r\n \r\n \r\n1939 г. \r\nБившият президент на Чехословакия Е. Бенеш създава в Париж  „Чешки Национален Комитет” \r\nЕдуард Бенеш е чешки общественик и държавник. Роден е на 28 май 1884 г. в Кожлани. Президент (1935-1938 г.), министър-председател (1921-1922 г.) и министър на външните работи (1918-1935 г.) на Чехия. Един от инициаторите, създателите и активните функционери на т. нар. Малка Антанта. Член на Съвета (1923-1927 г.) и председател на Комитета за сигурност (1927-1938 г.) на Обществото на народите. След нахлуването на Вермахта в Чехословакия (октомври 1938 г.) подава оставка като президент и заминава в САЩ, където е професор в Чикагския университет. След II-та световна война отново става президент на Чехословашката република (официално избран на 19 юни 1946 г.). Насилствено свален от поста под натиска на Съветския съюз и на Чехословашката комунистическа партия (февруари 1948 г.). Умира на 3 септември 1948 г. \r\n \r\n \r\n1938 г. \r\nВ Италия са приети антиеврейски закони. \r\n \r\n \r\n1922 г. \r\nОфициално към Русия е присъединена областта Сибир. \r\nСибир е територия, заемаща по-голямата част от Северна Азия (Русия). Простира се от Урал на запад до хребетите на Тихокеанския вододел на изток и от бреговете на Северния ледовит океан на север до Средна Азия на юг. Дължината от запад на изток - над 7 000 км, от север на юг - до 3 500 км. Площ - около 10 000 000 кв. км. Според природните особености се разделя на Западен и Източен Сибир. \r\n \r\n \r\n1920 г. \r\nЛиквидиран е Южният фронт след разгрома на войските на Врангел. \r\nПьотър Николаевич Врангел е руски дворянин, барон, гвардейски офицер, генерал-лейтенант (1917 г.). Роден е на 15 август 1878 г. в Санкт Петербург. След болшевишкия преврат (1917 г.) постъпва в национално-патриотичната Доброволческа армия, в която командва конна дивизия и конен корпус; командващ Доброволческата армия (декември 1919 - януари 1920 г.), участва в Гражданската война и защитава демокрацията, свободата и правата на човека от настъплението на болшевиките. След поражението на доброволческата армия е емигрант. Автор на мемоари \"Записки\" (1928 г.). Умира 25 април 1928 г. в Брюксел. \r\n \r\n \r\n1915 г. \r\nПо време на Първата световна война се формират Македонска и Моравска (за земите в сръбските граници до 1912 г.) военно-инспекционни области с центрове Скопие и Ниш (на 29 ноември по нов стил). Началници са ген. Рачо Петров и ген. Васил Кутинчев. На 30 декември там са въведени българските закони. \r\n \r\n \r\n1893 г. \r\nЗеметресение в Туркменистан разрушава напълно град Кучан. Загиват около 18 хиляди души. \r\nТуркменистан е държава в Средна Азия. Площта й е 488 100 кв. км. Населението - 4 501 000 жители (1996 г.): туркмени, руснаци, узбеки, казахи, татари и др.; мюсюлмани. Столицата е Ашхабад, официалният език - туркменски. Парична единица - туркменски манат. Законодателен орган - еднокамарен парламент. \r\n \r\n \r\n1881 г. \r\nСъздадена е Федерация на американските профсъюзи (Американска Федерация на Труда). \r\n \r\n \r\n1869 г. \r\nОфициално се отваря за корабоплаване Суецкият канал. Той пресича Суецкия провлак. Свързва пристанищата на Средиземно /Порт Саид/ и Червено море /Суец/ през Суецкия провлак. Включва езерото Тимсах, Голямото горчиво езеро и канала Суец - Исмаилия - Порт Саид. \r\nЗакрит е в периода 1967-1976 г. във връзка с египетско-израелския конфликт. Реконструиран е от 1980 до 1982 година. Дължината му е 161 км., дълбочината 12,5-13 м, а широчина 120-318 м, без шлюзове. Приема се за условна географска граница между континентите Африка и Азия. \r\n \r\n \r\n1855 г. \r\nШотландският изследовател на Африка Дейвид Ливингстън открива водопадите на река Замбези, които кръщава на името на кралицата на Великобритания - Виктория.  \r\nДейвид Ливингстън е английски мисионер и пътешественик. Роден е на 19 март 1813 г. в Блантайр, графство Ланарк, Шотландия. В периода 1840-1873 г. извършва три пътешествия в Южна и Средна Африка. Изследва басейна на река Замбези, езеро Няса, езеро Танганика. Води борба срещу търговията с роби. Пръв пресича Южна Африка от Атлантическия до Индийския океан. Умира на 1 май 1873 г. до езерото Танганика. Тялото му е пренесено в Англия и погребано в Уестминстър. На негово име са наречени водопади на река Конго. \r\n \r\n \r\n1852 г. \r\nПруското правителство разпуска Съюза на комунистите на Карл Маркс. \r\nКарл Маркс е германски философ-материалист. Роден е на 5 май 1818 г. в Трир, Германия. Създател е на т. нар. диалектически и исторически материализъм. През лятото на 1844 г. в Париж Маркс се запознава с Фридрих Енгелс. В съвместния си труд “Немска идеология” (1845-1846 г.) те критикуват младохегелианците, материализма на Фойербах и формулират основните принципи на новата философска система, която Маркс нарича “диалектически материализъм”. В “Светото семейство” (1845 г.) създават теорията и тактиката на борбата на пролетариата, като официално обявяват средствата на тази борба - въоръжено насилие, терор и унищожаване на всички класови врагове на пролетариата. \r\nКарл Маркс умира на 14 март 1883 г. в Лондон. \r\n \r\n \r\n1800 г. \r\nКонгресът на САЩ провежда първото си заседание в новата столица, Вашингтон, а президентът Джон Адамс става първият американски президент, който се настанява в “ Белия дом”. \r\nВашингтон е столица на САЩ от 1800 г. Тя е резиденция на главните федерални власти и на президента на републиката. Вашингтон е основан през 1791 г. Наречен е в чест на първия президент на САЩ Джон Вашингтон. \r\n \r\n \r\n1800 г. \r\nНаполеон побеждава австрийските войски при Аркол (Ломбардия). \r\n \r\n \r\n1757 г. \r\nВ Санкт Петербург, Русия е основана Художествена Академия. Тя е висше учреждение в областта на пластичните изкуства. През 1764 г. Екатерина Велика я преименува на Имперската академия на изкуствата. \r\n \r\n \r\n \r\n На тази дата са родени : \r\n \r\n1966 г. \r\nРодена е Софи Марсо – френска актриса. На 14 години става знаменитост след участието си във филма “Купонът”, посветен на младежките проблеми. Снима се в саги и скандално-еротични филми, в които разкрива мащаба на своя талант при претворяване образите на изкусителки с упорит нрав и с богата и странна душевност. Участва в: “Купонът II” (1982 г.), “Фронт Саган” (1983 г.), “Луда любов” (1984 г.), “Полиция” (1985 г.), “Надолу към ада” (1985 г.), “Шуаните” (ТВ, 1988 г.), “Студентката” (1988 г.), “Моите нощи са по-красиви от вашите дни” (1990 г.), “Тихоокеанска градинка” (1990 г.), “Фанфан” (1993 г.), “Дъщерята на Д’Артанян” (1994 г.), “Смело сърце” (1995 г.), “Отвъд облаците” (1995 г.), “Маркизата” (1998 г.), “Сън в лятна нощ” (1999 г.), “Един свят не стига” (1999 г.), “Вярност” (2000 г.), “Фантомът на Лувъра” (2001 г.). \r\n \r\n \r\n1944 г. \r\nРоден е Дани Де Вито - американски актьор, режисьор и продуцент. Става известен с участието си в \"Полет над кукувиче гнездо\" (1975 г.). Трагикомичният му талант се проявява във \"Време за нежност\" (1983 г.), \"Парите на другите\" (1991 г.) и др. Комплексното си присъствие на касов режисьор и добър изпълнител на централни роли разкрива в \"Роман за камъка\", (\"В търсене на земния диамант\", 1984 г.), \"Хвърли мама от влака\" (1986 г.), \"Фалшивият диамант от Нил\" (1986 г.), \"Войната на семейство Роуз\" (1989 г.). Играе в: \"Хофа\" (1992 г.), \"Завръщането на Батман\" (1992 г.), \"Джак Мечока\" (1994 г.), \"Игра на пари\" (1995 г.), \"Сънсет парк\" (1996 г.), \"Матилда\" (1996 г.), \"Поверително от Ел Ей\" (1997 г.), \"Ударът\" (1997 г.), \"Целувката\" (1998 г.), \"Човек на луната\" (1999 г.), \"Да удавиш Мона\" (2000 г.), \"Кое е най-лошото нещо, което може да се случи\" (2001 г.), \"Обирът\" (2001 г.), \"Смърт за Смучи\" (2002 г.), \"Нещо друго\" (2003 г.). \r\n \r\n \r\n1942 г. \r\nРоден е Мартин Скорсезе - американски режисьор, актьор и продуцент. Завършва Кинофакултета на Колумбийския университет, в който впоследствие преподава кинорежисура. Дебютира с филма “Кой чука на моята врата?” (1969 г.), в който се открояват някои от характерните черти на творчеството му - автобиографизъм, засилен интерес към психологията на героите, а не толкова към събитието, точно описание на мястото на действието. Познаването на манталитета и бита на нюйоркските итало-американци от социалните низини му дава възможност да създаде първия си голям филм “Бедни улици” (1973 г.). Придържа се към жанровите рамки на Холивуд. Режисира филми, в които проблемите на аутсайдерите се решават с помощта на насилието и нетърпимостта. Режисьор на: “Берта от товарния вагон”, “Алис не живее вече тук” (1974 г.), “Шофьор на такси” (1976 г.), на мюзикъла “Ню Йорк, Ню Йорк” (1977 г.) “Итало-американец” (1974 г.), “Американско момче” (1978), “Последният валс” (1978), “Разяреният бик” (1980 г., обявен за най-добрия американски филм на 80-те години), “Кралят на комедията” (1982 г.), “През годините” (1984 г.), “Огледало, огледало” (ТВ, 1985 г.), “След полунощ” (1986 г.), “Цветът на парите” (1986 г.), “Последното изкушение на Христос” (1988 г.), “Чиракуване” (новела, 1989 г.), “Добри момчета” (1990 г.), “Нос Страх” (1991 г.), “Невинни години” (1993 г.), “Казино” (1994 г.). Продуцент е на много филми като “Мошениците” (1991 г.), “Лудото куче и Глория” (1993 г.), “Квачка” (1994 г.), “Удар в главата” (1997 г.), “Кундун” (1997 г.), “Изнесете мъртвите” (1999 г.), “Нюйоркски бандити” (2001 г.), “Дино” (2001 г.). \r\n \r\n \r\n1906 г. \r\nРоден е Соихиро Хонда – японски бизнесмен, основател на автомобилната компания “Хонда”. През октомври 1946 г. Сойчиро Хонда създава Honda Technical Research Institute, която две години по- късно се прекръства на Honda Motor Company. Всеки един автомобил, произведен до края на активното му участие в Honda Motor Co-1971 г, е тестван персонално от него. През 1989 г., основателят на корпорацията е първият азиатец, представен в американската Автомобилна зала на славата. Сойчиро Хонда умира през 1991 година. \r\n \r\n \r\n1902 г. \r\nРоден е Юджийн Пол Уайгнър - американски физик теоретик. Завършва Висшето техническо училище в Берлин (1925 г.); преподава в него (1928-1930 г.); от 1930 г. е в Принстънския университет в САЩ (проф. от 1938 г.). Един от първите, които прилагат методите на теорията на групите към ядрените и атомните проблеми. През 1936 г. заедно с Брайт предлага дисперсионна формула на ядрените реакции (формула на Брайт - Уайгнър). Създава фундаментални трудове по теория на разсейване на частиците и теория на твърдите тела. През 1942-1945 г. участва в разработката на първия ядрен реактор в Чикаго (Манхатън проект). Автор на трудове по теория на ядрените реактори и теория на атомното ядро. Член на Комисията по ядрена енергетика на САЩ (1952-1957 г., 1959-1964 г.). Лауреат на Нобелова награда за изследвания по теория на симетрията (1963 г.). \r\n \r\n \r\n1854 г. \r\nРоден е Луи Лиоте – френски маршал, военен министър на Франция (1916 – 1917 г.), губернатор на Мароко (1912-1916 г., 1917-1921 г.). Служил е в Индокитай (1894 г. до 1897 г.) , Мадагаскар (1897 г. – 1902 г.) и Алжир (1903—1910 г.). \r\n \r\n \r\n1790 г. \r\nРоден е Август Мебиус – германски математик, установил съществуването на едностранните повърхности. Мебиус пръв въвежда в проективната геометрия в координатната система и аналитичните методи на изследване. Установява нова класификация на кривите и повърхностите, както и общо понятие за проективните преобразувания. През 1858 г. установява съществуването на едностранните повърхности ( “Лентата на Мебиус”). \r\n \r\n \r\n1755 г. \r\nРоден е Луи XVIII- крал на Франция в годините 1814-1815 г. и 1815-1824 г. от династията на Бурбоните. По време на Великата френската революция е един от водачите на емиграцията. Завръща се във Франция след падането на империята и заточването на Наполеон I на о-в Елба. През 1815 г. Наполеон се връща във Франция и Луи ХVIII бяга в Белгия. Отново се връща след разбиването му при Ватерло. Царуването му е ознаменувано с \"бял терор\". Разтуря парламента, защото се оказва по-роялистки от самия крал. Води война с Испания (1823 г.). \r\n \r\n \r\n \r\n На тази дата умират : \r\n \r\n2013 г. \r\nУмира британската писателка, носителка на Нобелова награда Дорис Лесинг с псевдоним Джейн Сомърс. Родена е на 22 октомври 1919 г. в град Керманшах в Персия (дн. Бахтаран, Иран), след това семейството се премества в Африка. Нещастното й детство е една от причините тя да започне да пише. Омъжва се 2 пъти, като децата от първия й брак остават при баща си, а със сина от втория напуска Африка. Чести теми в нейните романи са конфликтите между различните култури, расовото неравенство, противоречието между личната съвест и общото благо. \r\n \r\n \r\n1917 г. \r\nУмира Огюст Роден – френски скулптор. Роден е на 12 ноември 1840 г. в Париж. От 1854 г. учи в Парижката школа за декоративни изкуства; работи известно време в севърския порцеланов завод. Живее в Брюксел, където прави редица монументално-декоративни скулптури. През 1875 г. посещава Италия. Вдъхновен от \"Вратите на Рая\" (Гиберти, Флоренция) той работи над огромната композиция \"Вратите на Ада\", останала недовършена, от която \"Адам и Ева\" (1881 г.), \"Целувката\" (1886), \"Трите сенки\" (1880 г.) и \"Мислителят\" (1880-1900 г.) имат сила и значение на самостоятелни произведения. В своето творчество следва традициите на големите майстори на античността и Ренесанса, като създава реалистични творби с дълбок замисъл. За него сянката и светлината са конструктивни компоненти, които не нарушават здравата триизмерна форма. В късните му творби се засилва живописната експресивност - \"Гражданите на Кале\" (1884 г.), паметникът на Виктор Юго (1897-1898 г.), паметникът на Балзак (1897 г.). С тези произведения Роден става основоположник на импресионизма в скулптурата. \r\n \r\n \r\n1796 г. \r\nВ Царско Село (днес Пушкин) умира Екатерина ІІ Алексеевна (София Фредерика Августа Анхалт-Цербска) – руска императрица от 28 юни 1762 г. Родена е на 2 май 1729 г. в Щетин. Произхожда от беден немски княжески род. Омъжена е за наследника на руския престол (1745 г.), бъдещия император Петър III. Високо интелигентна, образована, с много широка обща култура, Екатерина ІІ бързо научава руски език и получава дълбоки и подробни знания за Русия и нейните проблеми. Скоро след коронясването на Петър III, с помощта на гвардията прави преврат и заема престола. Коронясана е в Москва на 22 септември 1762 г. Продължава политиката на преобразования и реформи. Особено активно участва в държавния живот. Заобикаля се със способни, енергични и интелигентни сановници: А. Р. Воронцов, П. А. Румянцев, Г. А. Потьомкин, А. А. Безбородко, А. В. Суворов и др. Общува с много видни свои съвременници - Волтер, френски енциклопедисти и др. Свиква Законодателна комисия (1767 г.) и съставя за нея специален \"Наказ\" (ръководство), като използва много прогресивни идеи на европейски интелектуалци и мислители: Монтескьо, Волтер, Дидро и др. Създава специална организация \"Свободно икономическо дружество\" (1765 г.) за защита интересите на дворяните; започва прокарването на границите между владенията на помещиците. При нейното царуване избухва Селската война, под ръководството на Е. И. Пугачов (1773-1775 г.), която е потушена с твърдост и жестокости. Извършва реформа в управлението на губерниите (1775 г.), което укрепва административната система на Русия; утвърждава наследствените съсловни права на дворянството. Основен обект на външната политика са северните брегове на Черно море и Северен Кавказ - по това време турски владения. Проявява голямо дипломатическо умение и след две успешни войни с Турция, Русия заема целия бряг на Черно море, от устието на р. Дунав до р. Дон, заедно с Кримския полуостров. Съгласно Кючук Кайнарджикският мир (1774 г.) Русия получава право да защитава интересите на християните в Османската империя, което се смята за голяма крачка в решаването на т. нар. Източен въпрос. Участва в трите разделяния на Полша (1772 г., 1793 г., 1795 г.), при които Русия получава обширни територии от Литва, Западна Белорусия и Западна Украйна. Екатерина II има и добри литературно-публицистични способности. Под нейно ръководство излиза сатиричното списание \"От всякъде по нещо\". Оставя драматични съчинения: комедиите \"О, време!\", \"Измамникът\", \"Именният ден на г-жа Ворчалкина\" и др.; приказки за деца \"Приказка за царския син Хлор\", \"Приказка за царския син Тевей\"; исторически произведения: \"Записки за руската история\", \"Антидот\" и др. Нейните \"Записки\" и допълненията към тях са интересен източник за историята на ранните години от живота й и началото на царуването й. \r\n \r\n \r\n375 г. \r\nУмира Валентиниан I - е римски император (364 – 375 г.). Роден е в Панония около 321 г. През 364 г. е провъзгласен за император в град Никея във Витиния, след което прави по-малкия си брат Валент съимператор. Империята е разделена между тях двамата като източниците провинции са под управлението на брат му, а той поема Западната част на империята.  \r\n \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.11.17", "title": "Денят в 17 ноември в световната история"}
{"url": "http://www.focus-news.net/news/2019/11/17/2720320/vazmozhni-sa-tehnologichni-prekasvaniya-na-dostapa-do-uslugite-predostavyani-ot-portala-za-elektronni-administrativni-uslugi-na-mvr.html", "text": "От Дирекция „Комуникационни и информационни системи” информират за възможни технологични прекъсвания на достъпа до услугите, предоставяни от портала за електронни административни услуги на МВР, и до уеб портала на министерството. Това съобщиха от пресцентъра на  МВР . Причината е, че от 09.30 часа до 21.00 часа ще се извършва подмяна на ключови  комуникационни устройства  за доставка на интернет инфраструктурата на Министерството на вътрешните работи. Експертите ще положат усилия за възстановяване на пълния достъп и преди предвидените крайни срокове.", "date": "2019.11.17", "title": "Възможни са технологични прекъсвания на достъпа до услугите, предоставяни от портала за електронни административни услуги на МВР"}
{"url": "http://www.focus-news.net/news/2019/11/17/2720319/liturgii-shte-badat-otsluzheni-v-hramovete-vav-varnenska-oblast-po-povod-svetovniya-den-za-vazpomenanie-na-zhertvite-ot-katastrofi.html", "text": "Със съдействието на Варненския и Великопреславски митрополит Йоан, от  10.30 часа в неделя, в храмовете във Варненска област ще бъде отслужена литургия по повод Световния ден за възпоменание на жертвите от катастрофи. Това съобщиха от пресцентъра на  Областната дирекция на МВР  и допълниха, че посветеният на жертвите на пътни инциденти ден има за цел хората по цял свят да се замислят за огромните и тежки загуби, които човечеството понася от катастрофите по пътищата. На този ден би трябвало всички да се замислят лично за своето поведение на пътя, да анализират грешките и да вземат решение да не допускат риск в пътното движение. Сигурността на движението по пътищата на всички зависи от личния принос и отговорност на всеки един участник в него, макар той да изглежда малък и недостатъчен. Съвкупността на добронамереност, дисциплина и толерантност на стотици хиляди хора едновременно би осигурила една по-здравословна и безопасна среда на пътното движение.  \r\nОт ОДМВР допълват, че е в ход е вторият етап от тазгодишната традиционна кампания на сектор „Пътна полиция” „Зима”. Той е посветен на правилното поведение на пешеходците на пътя и на водачите на моторни превозни средства спрямо тях. В рамките на този етап от акцията, на 17 ноември ще бъде отбелязан Световният ден за възпоменание на жертвите при пътнотранспортни произшествия. С резолюция на Асамблеята на Организацията на Обединените нации от 2005 година всяка трета неделя на ноември е обявена за Световен ден на възпоменание на жертвите на пътно-транспортните произшествия. Тази година мотото на Деня за възпоменание е „Животът не е резервна част”. Призивът на ОД на МВР – Варна към всички граждани е да бъдем отговорни участници в движението по пътищата, да възпитаваме децата си в спазване на закона, да пазим здравето и живота си, с което ще гарантираме пред обществото, че безопасността на движението по пътищата е наша мисия.", "date": "2019.11.17", "title": "Литургии ще бъдат отслужени в храмовете във Варненска област по повод Световния ден за възпоменание на жертвите от катастрофи"}
{"url": "http://www.focus-news.net/news/2019/11/17/2720321/v-sliven-shte-otbelezhat-svetovniya-den-za-vazpomenanie-na-zhertvite-ot-patnotransportni-proizshestviya.html", "text": "Областната дирекция на МВР, БЧК и Регионалната здравна инспекция (РЗИ) в Сливен ще отбелязват Световния ден за възпоменание на жертвите от пътнотранспортни произшествия - 17 ноември. Това съобщиха от  Областната дирекция на МВР  в Сливен. \r\nСветовният ден за възпоменание на жертвите от пътнотранспортни произшествия се отбелязва всяка трета неделя на месеца ноември. Тази година той е на 17 ноември. По традиция на този ден отдаваме нашата почит към загиналите при пътни инциденти и изказваме съболезнования на близките им. \r\nВ инициативата се включват Областна дирекция на МВР в Сливен, съвместно с Българския червен кръст и Регионалната здравна инспекция. На 17 ноември в град Сливен от 11.00 до 12.00 часа на бул. „Хаджи Димитър”, в района на кръстовището с бул. „Бр. Миладинови”, екип на „Пътна полиция”, доброволци от Българския младежки Червен кръст и представители на РЗИ ще напомнят на водачите за важността да бъдат внимателни и толерантни на пътя. Водачите няма да бъдат санкционирани. Те ще получат брошури с правила за безопасно шофиране, а всички, които използват обезопасителните системи за деца в автомобилите, ще получат предметни награди. \r\n„Пътна полиция” напомня, че резултатът от високата скорост, алкохолът, нарушенията на правилата за движение и арогантността на пътя е фатален, че зад цифрите на черната статистика стоят човешки животи и съдби.", "date": "2019.11.17", "title": "В Сливен ще отбележат Световния ден за възпоменание на жертвите от пътнотранспортни произшествия"}
{"url": "http://www.focus-news.net/news/2019/11/17/2720323/vavezhda-se-vremenna-organizatsiya-na-dvizhenieto-v-sofiya-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението в София за провеждане на футболна среща на Национален стадион „Васил Левски”. Това съобщиха от пресцентъра на  Столична община .  \r\nОт 08.00 до 22.00 часа на 17 ноември 2019 г. се забранява престоят и паркирането на пътни превозни средства, с изключение на автомобилите на участниците в мероприятието на моста пред Национален стадион „Васил Левски”.  \r\nОт 18.00 часа на 17 ноември 2019 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.11.17", "title": "Въвежда се временна организация на движението в София за провеждане на футболна среща на Национален стадион „Васил Левски”"}
{"url": "http://www.focus-news.net/news/2019/11/17/2720326/za-poredna-godina-regionalen-istoricheski-muzey-blagoevgrad-se-vklyuchva-v-initsiativata-sedmitsa-na-bashtata.html", "text": "За поредна година Регионален исторически музей – Благоевград се включва в инициативата „Седмица на бащата”. Това съобщи за  Радио „Фокус” – Пирин  Здравка Димитрова, уредник в отдел „Връзки с обществеността”. Събитието ще се провежда до 17 ноември. „Седмицата е част от Национална кампания „Да бъдеш Баща“, която подкрепя равнопоставеното участие на мъжете в живота на децата”, уточни Димитрова. Тя допълни, че за бащите и децата, които ще посетят музея през тази седмица, входът ще е безплатен. \r\nЛивия НИНОВА", "date": "2019.11.17", "title": "За поредна година Регионален исторически музей – Благоевград се включва в инициативата „Седмица на бащата”"}
{"url": "http://www.focus-news.net/news/2019/11/17/2720324/negovo-visokopreosveshtenstvo-lovchanskiyat-mitropolit-gavril-shte-oglavi-arhiereyska-sveta-liturgiya-v-lovech.html", "text": "Негово високопреосвещенство Ловчански  митрополит Гавриил ще оглави Архиерейска света Литургия в  храм  „Св. Троица“, град  Ловеч. Това съобщи репортер на  Агенция \"Фокус\" . Началото е в 9.00 часа.  \r\nНикола ПЕТКОВ", "date": "2019.11.17", "title": "Негово високопреосвещенство Ловчанският митрополит Гаврил ще оглави Архиерейска света Литургия в  Ловеч"}
{"url": "http://www.focus-news.net/news/2019/11/17/2720327/balgarskata-pravoslavna-tsarkva-shte-otpravi-molitva-za-zhertvite-na-patnotransportnite-proizshestviya.html", "text": "На свое заседание Св. Синод  на Българската православна църква в пълен състав реши по повод 17 ноември – Световния ден за възпоменание на жертвите от пътнотранспортните произшествия в храмовете в диоцеза на Българската православна църква - Българска патриаршия, да бъдат отслужени заупокойни молитви, след св. Литургия в памет на всички загинали участници в движението по пътищата в Република България. Това съобщи репортер на  Агенция \"Фокус\" . Решението е в отговор на изпратено от  Младен Маринов, министър на Вътрешните работи писмо до Върховната църковна управа.  \r\nНикола ПЕТКОВ", "date": "2019.11.17", "title": "Българската православна църква ще отправи молитва за жертвите на пътнотранспортните произшествия"}
{"url": "http://www.focus-news.net/news/2019/11/17/2720309/reuters-sasht-i-yuzhna-koreya-otlagat-savmestnite-voenni-ucheniya-v-opit-da-pomognat-za-podnovyavaneto-na-pregovorite-s-phenyan.html", "text": "САЩ и Южна Корея заявиха, че ще отложат военните учения, насрочени за късния ноември 2019 г., в опит да помогнат за подновяването на преговорите в застой с Пхенян, предава  Reuters . \r\n„Не виждам това като отстъпка. Виждам го като добра воля (…) за да постигнем мир“, заяви министърът на отбраната на САЩ Марк Еспър, малко след като обяви решението на Вашингтон и Сеул заедно със своя южнокорейски колега в Банкок.  \r\n \r\n  Теодор Пенев", "date": "2019.11.17", "title": "Reuters: САЩ и Южна Корея отлагат съвместните военни учения, в опит да помогнат за подновяването на преговорите с Пхенян"}
{"url": "http://www.focus-news.net/news/2019/11/17/2720325/los-angeles-times-novite-navodneniya-pokazvat-uyazvimostta-na-venetsiya-gradat-potava-dokato-morskoto-ravnishte-se-pokachva.html", "text": "Историческият град Венеция съществува на ръба на двойна заплаха – докато той потъва, морското равнище се покачва, пише американското издание  Los Angeles Times . \r\nТази реалност стана все по-ясна в последните дни, когато Венеция беше ударена от най-лошото наводнение от 50 години, причинено от почти двуметров прилив, който наводни площад „Сан Марко“, изпрати известните гондоли по тротоарите и заплаши средновековните, барокови и ренесансови произведения на изкуството и архитектура. \r\nЩетите по града на каналите от второто най-лошо наводнение в документираната му история бяха оценени на милиони евро.  \r\nПодводната бариерна система, която трябваше да защитава италианския град не е функционална след 16 години строеж и похарчени повече от 5 млрд. евро от парите на данъкоплатците. Системата трябваше да заработи през 2011 г.  \r\n„По нея работиха поколение инженери (…). Никой не може всъщност да каже дали тя ще работи“, заяви Мехтилд Рослер, директор на Световния център за културно наследство на ЮНЕСКО в Париж. Центърът включва Венеция в своя списък за световно наследство, заради културното и историческо значение на града. \r\nСистемата е наречена „МОСЕ“ – акроним от италиански за експериментални електромеханически модули, но също така препратка към Мойсей – библейската фигура, разцепила Червено море. „МОСЕ“ трябва да представлява система от 78 подводни бариери, които могат да бъдат издигани, когато е нужно за да блокират прииждащите приливи, които иначе биха наводнили града.  \r\nДори бариерите функционираха, при сериозен прилив Венеция отново би била залята, но не 80% от нея, както се случи по-рано, а едва 12% от града.  \r\nМакар да е почти завършен, проектът не е дори частично тестван и на някои места бариерите дори са започнали да корозират. Освен това начинанието беше белязано от серия от корупционни скандали. Първоначалните разходи за него бяха изчислени като 1,5 млрд. евро.  \r\nНо дори при извънредно положение, „МОСЕ“ няма да бъде функционален преди края на 2019 г.  \r\nВ същото време заплахите за града нарастват. \r\nДокато последната серия от наводнения беше приписвана основно на комбинация от високи приливи от пълнолунието и силните ветрове в плиткото Адриатическо море, избутващи маси вода към Венеция, учените, занимаващи се с промените в климата отбелязват, че подобни високи вълни стават все по-често явление през последните две десетилетия. \r\nОт 20-те подобни бедствия, записани от 1936 г. насам, повече от половината са се случили през 21-ви век.  \r\n„Това е дългосрочен проблем. Проблемът не е с едно наводнение, ние се възстановяваме“, каза Рослер. \r\nЕкспертът по промените в климата и учен Стефан Рамщорф от Университета в Потсдам смята, че част от увеличаващата се уязвимост на Венеция се дължи именно на глобалното затопляне. \r\nГрадът е основно изграден върху неустойчиви сегменти и на практика бавно потъва, като според венецианския департамент за приливите водата сега е 30 см. по висока в сравнение с 1873 г.  \r\nТова е с десетина сантиметра повече от 1966 г., когато последното подобно наводнение заля града. \r\nВенеция е следена от ЮНЕСКО и може да бъде добавена в списъка на организацията за световно наследство в риск, което може да послужи като призив за действия към международната общност.  \r\nДруги проблеми, заплашващи града, включват големия брой туристи, които носят напрежение върху град, в който дори събирането на боклук трябва да се извършва с лодка, и преминаването на круизни кораби през околностите на Венеция. Корабите причиняват допълнително замърсяване, пращат вода в града и носят други рискове за безопасността. По-рано през 2019 г. круизен кораб се блъсна в лодка удари пристанище във Венеция. \r\nИсторическото наводнение само подчертава спешността за разрешаване на проблемите на Венеция. \r\nДори противниците на „МОСЕ“, които се оплакват от техническите недостатъци на системата, цената й и вредите на проекта за околната среда, сега го разглеждат като единственото целесъобразно решение. \r\n„Трябва да сме прагматични. „МОСЕ“ е почти готов“, заяви Тото Бергамо Роси от неправителствената организация за запазването на града „Венецианско наследство“. \r\n„Може би е грешен проект но сме похарчили (повече от 5 млрд. евро). Трябва да го завършат и трябва да побързат“, каза още той. \r\n„Надявам се този тип катастрофа най-сетне да насочи правилното внимание към Венеция, защото града има нужда да бъде третиран различно“, добави активистът.  \r\n \r\n  Теодор Пенев", "date": "2019.11.17", "title": "Los Angeles Times: Новите наводнения показват уязвимостта на Венеция – градът потъва, докато морското равнище се покачва"}
{"url": "http://www.focus-news.net/news/2019/11/17/2720329/vav-veliko-tarnovo-shte-se-provede-maystorski-klas-na-osem-royala-za-talantlivi-detsa-pianisti.html", "text": "Във Велико Търново ще се проведе майсторски клас на осем рояла за талантливи деца-пианисти. Това ще се случи непосредствено преди дълго чаканото събитие по проект на известния български пианист проф. Томислав Байнов – „Концерт на осем рояла“, съобщи за  Радио „Фокус“ - Велико Търново  Владислава Андреева от Общинската агенция по туризъм „Царевград Търнов“. Откритият урок ще проведе именно проф. Томислав Байнов и неговата звездна формация от проект „Концерт на 8 рояла“. „Събитието ще се проведе на 21 ноември в Двореца на културата и спорта „Васил Левски“ броени часове преди уникалния концерт на 16-те музикални светила, който ще зарадва почитателите на класическата музика в старата столица. В майсторския клас ще се включат деца-пианисти от Музикалната школа на Младежки дом-Велико Търново и от СУ „Емилиян Станев“. Музикалното предизвикателство на Маестро Байнов е първото упражнение от „Виртуозният пианист“ на Чарлз-Луи Ханон, което ще се изпълнява едновременно от участниците в урока. В музикалното занимание с децата, освен проф. Байнов, ще участват известните пианисти със световна кариера Винфрид Ромпф, Дороти Уйтенгсу, Женя Любенова-Келер и Сирма Величкова“, обясни Владислава Андреева. \r\nРени АТАНАСОВА", "date": "2019.11.17", "title": "Във Велико Търново ще се проведе майсторски клас на осем рояла за талантливи деца-пианисти"}
{"url": "http://www.focus-news.net/news/2019/11/17/2720330/sport-holandiya-ne-pobedi-severna-irlandiya-no-se-klasira-za-evro-2020.html", "text": "Футбол: Холандия не победи Северна Ирландия, но се класира за Евро 2020. В гостуването си холандският отбор взе само една точка, но въпреки това се класира за турнира. Холандците събраха 16 точки и си гарантираха поне второ място в група „С“. Отборът на Северна Ирландия е с 3 по-малко, но благодарение на по-добрите си показатели в директните двубои, отборът на Холандия не може да загуби позицията си.", "date": "2019.11.17", "title": "Спорт: Холандия не победи Северна Ирландия, но се класира за Евро 2020."}
{"url": "http://www.focus-news.net/news/2019/11/17/2720331/boyan-rashev-otteglyaneto-na-sasht-ot-parizhkoto-sporazumenie-za-klimata-e-logichna-stapka-vaglerodnite-emisii-sa-mnogo-silno-obvarzani-s-ikonomicheskata-mosht.html", "text": "Оттеглянето на САЩ от Парижкото споразумение за климата е логична стъпка в свят, в който въглеродните емисии са много силно обвързани с икономическата мощ. Това каза  експертът по управление на околната среда и ресурсите Боян Рашев в интервю за  Агенция „Фокус“ , във връзка със започналото официално оттегляне на САЩ от Парижкото споразумение за климата. Той посочи, че Щатите предприемат тази стъпка, защото не вярват в мрачните прогнози за климата. „Освен това, ако останалата част от света не е готова да направи достатъчно за намаляването на собствените си емисии, те решават, че икономически за тях не е изгодно само те и Западна Европа да намаляват емисиите си“, посочи той. \r\nБоян Рашев обясни, че въпреки че според много хора има точни данни и цифри, които показват, че съществува проблем с климата, това не може да бъде категорично отбелязано като вярно твърдение. „Ако трябва да цитирам примерно последната оценка на Междуправителствения панел по изменение на климата, смята се, че с над 95 % вероятност, че затоплянето, което се наблюдава от 50-а година насам, над половината от него се дължи на въглеродните емисии на хората. Тоест в това твърдение има много условности. И тук говорим за увеличаване на температурата с 0,5 – 0,6 градуса след 50-а година, което по никакъв начин не означава автоматично, че ще настъпят някакви трагични бедствия. Има много модели, които показват, че ще има проблеми в бъдеще, но реалността е, че за момента няма някакви съществени промени примерно в броя и силата на ураганите или в броя и силата на наводненията, или в човешките жертви – няма такива неща. Това са неща, които са в медиите, но в реалната статистика ги няма“, посочи още експертът.  \r\n   \r\n Целия текст на интервюто четете по-късно в „Мнение“   \r\n   \r\nТеодора ПАВЛОВА", "date": "2019.11.17", "title": "Боян Рашев: Оттеглянето на САЩ от Парижкото споразумение за климата е логична стъпка: въглеродните емисии са много силно обвързани с икономическата мощ"}
{"url": "http://www.focus-news.net/news/2019/11/17/2720333/agentsiya-patna-infrastruktura-uchastva-v-svetovniya-den-za-vazpominanie-na-zhertvite-i-postradalite-pri-patnotransportni-proizshestviya.html", "text": "Агенция „Пътна инфраструктура“ участва в Световния ден за възпоминание на жертвите и пострадалите при пътнотранспортни произшествия – 17 ноември. Това съобщиха от пресцентъра на  Агенция \"Пътна инфраструктура\" . Всички знаци с възможност за дистанционно изменение, собственост на АПИ, са с апел към шофьорите да карат внимателно и разумно, защото безопасността при пътуването е най-важна. Тази година мотото е „Животът не е резервна част“. \r\nПо призива на Организацията на обединените нации всяка трета неделя на месец ноември светът отдава почит на жертвите на пътни инциденти и отправя молитви за запазването на живота на участниците в движението.   \r\nЦелта на инициативата е участниците в движението да мислят на първо място за безопасността докато шофират, вървят пеш или карат велосипед. Да са наясно с рисковете, на които може да изложат своя и живота на останалите участници в движението, и как всеки може да допринесе за намаляване на рисковите ситуации на пътя.", "date": "2019.11.17", "title": "Агенция „Пътна инфраструктура“ участва в Световния ден за възпоминание на жертвите и пострадалите при пътнотранспортни произшествия"}
{"url": "http://www.focus-news.net/news/2019/11/17/2720332/radio-svobodna-evropa-belarus-glasuva-v-parlamentarni-izbori-sred-apatiya-i-narastvasht-natisk-ot-rusiya.html", "text": "Гласоподавателите в Беларус ще дадат вот за нов парламент на 17 ноември, като несъмнено кандидатите, лоялни на президента на републиката Александър Лукашенко ще доминират, макар в бюлетината да има много представители на опозицията, предава  Радио „Свободна Европа“ . \r\nИзборите за парламент без съществена власт в Беларус идват, когато Минск се намира на кръстопът. Москва пресира страната за по близко военно и икономическо сътрудничество, което принуждава Лукашенко да потърси по-близки връзки с Европейския съюз, САЩ и Китай. \r\nБеларуският лидер, който управлява източноевропейската страна вече 25 години, ще бъде изправен и пред президентски избори през 2020 г. сред въпроси колко още може да задържи авторитарната си власт. \r\nВсички 110 места в долната камара на парламента ще бъдат оспорвани от повече от 500 кандидати. Около 200 други кандидати, много от които опозиционни няма да участват в изборите, повечето заради недостатъчно валидни подписи.  \r\nСред тях беше Хана Канапатская, член на опозиционната „Обединена гражданска партия“ (ОГП) и Алена Анисим, независим кандидат. И двете бяха избрани да влязат в парламента от 2016 г., превръщащи се в неговите първи независими членове от 23 години насам. \r\nЛукашенко обяви провеждането на изборите на 5 август 2019 г., около година преди същинския край на мандата на парламента. Депутатите ще служат стандартен четиригодишен мандат.  \r\nОрганизацията за сигурност и сътрудничество (ОССЕ) в Европа ще разполага със свои наблюдатели на вота. Те ще представят наблюденията си от гласуването на 18 ноември – ден след изборите.  \r\nСлед парламентарните избори в Беларус през 2016 г., те заявиха, че са забелязали „сериозен брой процедурни нередности и липса на прозрачност“, както и други проблеми и притеснения.  \r\nОколо четвърт от гласоподавателите на източноевропейската нация вече пуснаха своя глас в ранния вот от 12 до 16 ноември, което е процес, който опозицията смята за измама и своеволие. Кутиите за бюлетини не се пазят по време на този процес и гласовете се броят без да има наблюдатели на място.  \r\nЛидия Ярмошина, председател на Централната избирателна комисия отрече по-рано твърденията, че на ранните избори е имало нарушения и нарече тези информации „изобретен скандал“.  \r\nТя също така отхвърли информацията, че на студенти е било казано, че трябва да гласуват, или ще имат проблеми, включително отказване на общежитие.  \r\nНезависим наблюдател по-рано засне как жена се опитва да напъха огромна купчина бюлетини в кутията по време на ранното гласуване в град Брест, на границата с Полша. \r\nЯрмошина, която е шеф на ЦИК от 23 години, отвърна на тази информация, като заяви, че наблюдателят, заснел видеото трябва да загуби акредитацията си.  \r\nПреди изборите между 1000 и 1500 души се събраха на „Площада на свободата“ в столицата Минск за да настояват за демократични промени в правителството на Лукашено, наричано на запад „последната европейска диктатура“. \r\nЗа действие призова и Стипан Святлу, популярен влогър.  \r\nТой често публикува сатирични видеоклипове в интернет, които осмиват Лукашенко и правителството в Минск, които са изгледани общо няколко милиона пъти.  \r\nОколо 200 опозиционни привърженици се събраха в Минск за митинг, наречен от тях „Среща на свободните хора“. Нямаше арести, но четири от активистите бяха задържани малко преди началото на демонстрацията. \r\nПравителството на Лукашенко изглежда се намира между чука и наковалнята.  \r\nМосква настоява Минск да усили военното и икономическо сътрудничество с Русия, което кара Лукашенко да се обърне към други държави за подкрепа.  \r\nИзбухването на кризата в Украйна преди 5 години уплаши президента и накара правителството да преосмисли своята зависимост от Русия.  \r\nМинск получава евтин петрол от Москва, както и около 5 млрд. евро външна помощ за икономиката си, която е управлявана основно от държавата.  \r\nДвете страни подписаха споразумение през 1999 г., което трябваше да създаде обединена държава и общата им граница е отворена според митническата договорка между Москва и Минск.  \r\nВ своите опити за сближаване с Европейския съюз, който през 2016 г. вдигна повечето си санкции срещу Беларус, наложени заради нарушаването на човешките права и липсата на демократични процеси, Лукашенко посети Виена на 12 ноември, което беше първото му посещение в страна от Общността от три години.  \r\nОтношенията със САЩ също бяха подобрени. Двете държави обявиха на 17 септември, че планират да отворят посолства в своите столици, след 11 години, в които такива нямаше.  \r\nВашингтон и Минск започнаха да преосмислят своите студени отношения, след като Русия анексира от Украйна полуостров Крим през 2014 г. и беше обвинена в подкрепа за сепаратистите в източната част на страната. Това накара Беларус да се притеснява за собствената си териториална цялост.  \r\nКитай също затопли отношенията си с Минск. През септември Китайската банка за развитие отпусна заем за 500 млн. долара на Беларус. По-рано Минск поиска заем и от Москва, но той беше забавен.  \r\nДвете страни освен това строят и „Китайско-руския индустриален парк“ – най-голямата чуждестранна инвестиция в източноевропейската страна. \r\n \r\n  Теодор Пенев", "date": "2019.11.17", "title": "Радио „Свободна Европа“: Беларус гласува в парламентарни избори сред апатия и нарастващ натиск от Русия"}
{"url": "http://www.focus-news.net/news/2019/11/17/2720322/boris-dzhonsan-vsichki-konservativni-kandidati-podkrepyat-sdelkata-mi-za-brekzit.html", "text": "Британският премиер Борис Джонсън заяви, че всички кандидати от неговата управляваща Консервативна партия на изборите на 12 декември са се зарекли, че ще подкрепят сделката, която той постигна с Брюксел, за да може тя успешно да премине през парламента, в случай, че получат мнозинство, предава  Reuters . \r\n„Всички 635 консервативни кандидати, които участват в изборите – всеки един от тях – се зарече пред мен, че ако бъдат избрани, те ще гласуват в парламента, за да премине сделката за Брекзит и да прекратим несигурността и най-сетне да напуснем Европейския съюз“, заяви Джонсън пред британското издание  Telegraph . \r\n„Предлагам съюз на хората – ако гласувате за Консервативната (партия) може да сте сто процента сигурни, че нашето правителство ще премахне блокадата над парламента и ще осъществи Брекзит“, заяви още премиерът.  \r\nПо-рано той успя да се договори с ЕС за Брекзит, след като Общността му предостави трета отсрочка.  \r\n \r\n  Теодор Пенев", "date": "2019.11.17", "title": "Борис Джонсън: Всички консервативни кандидати подкрепят сделката ми за Брекзит"}
{"url": "http://www.focus-news.net/news/2019/11/17/2720334/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . Времето е облачно, във високите част с гъста мъгла и със силен до бурен вятър. Температурите варират от два до седем градуса.  \r\nСъоръженията не работят.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.11.17", "title": "ПСС: Лоши са  условията за туризъм в планините"}
{"url": "http://www.focus-news.net/news/2019/11/17/2720437/afp-nad-30-hilyadi-dushi-uchastvaha-v-ezhegodnata-demonstratsiya-posvetena-na-sabitiyata-ot-17-noemvri-1973-godina.html", "text": "Над 30 хиляди души демонстрираха на фона на засилено полицейско присъствие, за да отбележат годишнината от въстанието от 1973 г. срещу хунтата, предава  AFP .  \r\nToва e първата такава демонстрация след избирането на новото консервативно правителство. \r\nПротестът, един от най-големите и най-мирните от години, беше силно повлиян от противопоставянето на четиримесечната администрация на Кириакос Мицотакис, избрана през юли с обещание за укрепване на реда. \r\n\"Долу дясното правителство\" пишеше на знаме, носено от протестиращите. „Въстанията не свършват в музеите“, скандираха някои от тях. \r\nИмаше и банери срещу реформите на правителството в областта на труда и образованието, както и лозунги срещу президента на САЩ Доналд Тръмп и турския президент Реджеп Тайип Ердоган. \r\nНякои протестиращи изгориха знамена на ЕС и САЩ. \r\nОколо 20 хиляди души преминаха през центъра на Атина, според  данните на полицията. Други девет хиляди души демонстрираха в Солун, където протестиращи са хвърляли запалителни бомби по автомобили, съобщиха властите. \r\nОтделни демонстрации бяха проведени и в други големи градове на Гърция. \r\n \r\n  Юлиян Марков", "date": "2019.11.17", "title": "AFP: Над 30 хиляди души участваха в ежегодната демонстрация, посветена на събитията от 17 ноември 1973 година"}
{"url": "http://www.focus-news.net/news/2019/11/17/2720336/85-istorii-ot-islandiya-pod-tova-moto-svetoslav-milchev-akela-predstavya-parvata-si-samostoyatelna-fotografska-izlozhba.html", "text": "„85 истории от Исландия” – под това мото Светослав Милчев-Акела представя първата си самостоятелна фотографска изложба днес във Варна, предаде репортер на  Радио „Фокус“ – Варна . Светослав Милчев определя себе си като мотоциклетен приключенец-фотограф, който търси непознатото, чакащо да бъде открито. Вече 20 години той пътува на мотор по света и снима. Най-любими са му пейзажите – от пустини, високи места, девствена природа. Обича да фотографира и интересни лица, които открива в големите непознати градове. Търся нови знания, очаквания, спомени, сурови чувства, истории и връзки с широкия свят. Показвам ги така, както съм ги видял и усетил. Това е моят начин да вдъхновявам хората. \r\nЗа експозицията са подбрани 85 кадъра в голям формат от последното 45-дневно пътуване на Светослав Милчев до Исландия и обратно. Някои от фотографиите са цветни, други – черно-бели. Там можеш да видиш всички цветове, разказва авторът. И непрекъснато си във възторг от видяното. Тъкмо решиш, че няма какво повече да те изненада, и пред теб се изправя нова изумителна гледка. И не можеш да спреш да се усмихваш. \r\nЗа публиката ще има специална изненада по време на откриването на изложбата: освен фотосите, в залата ще бъде моторът, с който Акела пътешества по широкия свят. \r\n \r\nДиана СТОЕВА", "date": "2019.11.17", "title": "„85 истории от Исландия” – под това мото Светослав Милчев-Акела представя първата си самостоятелна фотографска изложба"}
{"url": "http://www.focus-news.net/news/2019/11/17/2720335/ria-novosti-v-belarus-byaha-otkriti-izbiratelnite-sektsii-za-parlamentarnite-izbori.html", "text": "В Беларус бяха открити избирателните секции за изборите за депутати от долната камара на парламента, като в основния ден за гласуване те ще работят до 20:00 часа (Същото като българско време), предава  РИА Новости . \r\nВ страната са създадени 5830 избирателни секции, включително в санаториуми, домове за почивка, болници, както и в казармите. В чужбина отворени 46 избирателни секции. \r\nОт 12 до 16 ноември в страната се проведе предсрочно гласуване с избирателна активност от 35,77%. В същото време на предходните парламентарни избори в републиката през 2016 г. избирателната активност по време на предсрочноto гласуване е била 31,29%. В последните избори общата избирателна активност, като се вземе предвид основният ден на гласуване и предварителния вот, възлиза на 74,7%. \r\nМного организации и опозиционни представители в Беларус осъждат практиката за предсрочно гласуване, тъй като смятат, че при него има голяма възможност за изборни измами. \r\nИзборите в за парламент се провеждат по мажоритарната система. По този метод 110 депутати трябва да бъдат избрани от 110 избирателни района. Изборите се считат за валидни, ако в гласуването участват повече от половината избиратели, включени в списъците. Кандидатът, получил най-много гласове, се обявява за избран. По последни данни кандидатурите за депутати са 513 на брой. \r\nОбщо около 6,9 млн. души имат право на глас, от които около 1,3 млн. живеят в Минск. Чуждестранните наблюдатели са общо 1029 на брой – най-много от десет години насам. Местните наблюдатели възлизат на 28 хил. души. \r\nПо време на изборите органите на реда ще имат засилено присъствие в близост до секциите, като с висока степен на готовност ще функционира и Министерството за извънредни ситуации. \r\nПрезидентът на Беларус Александър Лукашенко многократно е наричал изборите в страната празник. В изборния ден редица производители ще предлагат своите стоки без търговски надбавки и с отстъпки. В много избирателни секции има и културна и развлекателна програма както за възрастни, така и за деца, тъй като беларусите често идват да гласуват с цялото си семейство.  \r\n \r\n  Теодор Пенев", "date": "2019.11.17", "title": "РИА Новости: В Беларус бяха открити избирателните секции за парламентарните избори"}
{"url": "http://www.focus-news.net/news/2019/11/17/2720339/ria-novosti-uchenite-obyasniha-zashto-mnogo-hora-ne-haresvat-brokoli.html", "text": "Учени от Университета в Кентъки (САЩ) разбраха защо някои хора смятат броколите за вкусни, а други за много горчиви, предава  РИА Новости . \r\nРезултатите от изследването бяха представени на конференция на Американската кардиологическа асоциация във Филаделфия. \r\nВъзприятията за горчивина зависят от специфичен ген (TAS2R38), който кодира протеин във вкусовите рецептори на езика, установиха учените.  \r\nТози ген съществува в два варианта, придаващи различна чувствителност към горчивия вкус: \"AVI\" и \"PAV\". \r\nХората, получили „AVI“ и от двамата си родители, практически не са толкова податливи на горчивината в храната си и могат да пият кафе, бира или да ядат броколи без да усещат неприятен вкус. Но ако човек получи \"PAV\" от двамата си родители, тогава за него вкусът на тези продукти ще бъде много по-неприятен. Тези, които са придобили по един от двата варианта на гена, може да реагират различно на горчивината и да имат средна чувствителност към нея. \r\nОсвен това от тези две разновидности на гена зависи до известна степен и доколко човек ще консумира зелени храни, особено броколи.  \r\nУчените предполагат, че чувствителността към горчивата храна в миналото е помогнала на човек да оцелее, като му е помагала да различава продукти, които са годни за консумации от такива, които не са.  \r\n„Ако искате вашите пациенти да спазват диетичните ви указания, помнете техните вкусове“, казва авторът на изследването Дженифър Смит. Учените се надяват, че изследването ще помогне за изготвянето на диети при хората, които имат нужда от това, като се вземат предвид вкусовите предпочитания и податливостта към горчивина на организма.  \r\n \r\n  Теодор Пенев", "date": "2019.11.17", "title": "РИА Новости: Учените обясниха защо много хора не харесват броколи"}
{"url": "http://www.focus-news.net/news/2019/11/17/2720338/prez-2020-g-prez-lyatoto-i-v-pikovite-chasove-predi-praznitsi-shte-se-spira-dvizhenieto-na-kamionite-nad-12-t-po-avtomagistralite.html", "text": "През 2020 г. при официални празници и в определени дни през лятото, както е и в момента, ще се спира движението на камионите над 12 т по автомагистралите и най-натоваренитe пътища. Това съобщиха от пресцентъра на  Агенция \"Пътна инфраструктура\" . Това предвижда проект на заповед за временна организация на движението на моторните превозни средства над 12 тона по участъци от републиканската пътна мрежа, която ще е в сила от 1 януари 2020 г. Съвместната заповед ще бъде на председателя на Управителния съвет на Агенция „Пътна инфраструктура“, директора на ГД „Национална полиция“ и изпълнителния директор на ИА „Автомобилна администрация“. Проектът е публикуван за обществено обсъждане на интернет страницата на АПИ - www.api.bg, в секция „Нормативна база“, подсекция „Проекти на нормативни актове“. \r\nКакто и досега през 2020 г. при повече от два почивни и празнични дни, трафикът на тежкотоварните автомобили ще се ограничава в последния работен ден от 16 ч. до 20 ч. и в последния почивен ден - от 14 ч. до 20 ч. Целта е повишаване на безопасността на движение, когато много хора тръгват на път, и на пропускливостта на пътната инфраструктура. За първи път спирането на тежкотоварните превозни средства ще бъде само в посоката с очакван засилен трафик за следните участъци: \r\n - АМ „Тракия“ – в последния работен ден в участъка от София до Пловдив за пътуващите към Пловдив и в последния почивен ден в отсечката Пловдив - София за пътуващите към София; \r\n - АМ „Хемус“ – в последния работен и последния почивен ден за участъка от София до пътната връзка при кръстовището с път I-4 (при 87-ми км) в двете посоки; \r\n - АМ „Струма“ – в последния работен ден в участъка от София до Симитли за пътуващите към ГКПП „Кулата“ и в последния почивен ден за отсечката от Сандански до Кресна за пътуащите към София; \r\n - АМ „Марица“ - в последния почивен ден за пътуващите от Харманли до АМ „Тракия“; \r\n - път I-1 с. Ребърково - Ботевград; \r\n - път I-1 – от етапна връзка на лот 2 на АМ „Струма“ при Благоевград до Кресна; \r\n - път I-4 – от п. в. „Коритна“ през Велико Търново до Шумен; \r\n - път I-5 Русе - Бяла; \r\n - път I-8 ГКПП „Калотина“ - София; \r\n - път I-9 Варна - Бургас; \r\n - път II-18 Околовръстен път на София; \r\n - път II-99 Бургас - Царево. \r\nЗа улеснение на трафика и за повишаване на безопасността през летните месеци се предвижда от 15 юни до 15 септември 2020 г. всеки петък от 18 ч. до 20 ч. и всяка неделя от 16 ч. до 20 ч. да се спира движението на тежкотоварните автомобили над 12 тона по най-натоварените автомагистрални отсечки, както следва: \r\n - АМ „Тракия“ – в петък за участъка от София до Пловдив за пътуващите към Пловдив, а в неделя за отсечката Пловдив - София за пътуващите към столицата; \r\n - АМ „Хемус“ – в петък и неделя за участъка от София до пътната връзка при кръстовището с път I-4 (при 87-ми км) в двете посоки; \r\n - АМ „Струма“ – в петък за участъка от София до Симитли в посока ГКПП „Кулата“ и в неделя от Сандански до Кресна за пътуващите към София; \r\n - АМ „Марица“ – само в неделя за пътуващите от Харманли до АМ „Тракия“. \r\nОт 15 юни до 15 септември 2020 г. всеки петък от 17 ч. до 20 ч. и всяка неделя от 14 ч. до 20 ч. в двете посоки ще се ограничава движението на МПС над 12 тона по следните участъци от републиканската пътна мрежа : \r\n - път I-1 с. Ребърково - Ботевград; \r\n - път I-1 – от етапна връзка на лот 2 на АМ „Струма“ при Благоевград до Кресна; \r\n - път I-5 Русе - Бяла; \r\n - път I-9 Варна - Бургас; \r\n - път II-99 Бургас - Царево. \r\nОграничението не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nПроектът на заповедта е публикуван на интернет страницата на АПИ: http://www.api.bg/files/5815/7346/5333/Proekt_na_Zapoved_2019.pdf", "date": "2019.11.17", "title": "През 2020 г. през лятото и в пиковите часове преди празници ще се спира движението на камионите над 12 т по автомагистралите"}
{"url": "http://www.focus-news.net/news/2019/11/17/2720337/reuters-severna-koreya-tvardi-che-nyama-da-obsazhda-yadrenite-sporazumeniya-osven-ako-sasht-ne-promenyat-vrazhdebnata-si-politika-spryamo-phenyan.html", "text": "Северна Корея няма намерение да обсъжда ядрени въпроси в преговорите със САЩ, ако те бъдат подновени, освен ако „враждебната си политика“ на Вашингтон не бъде поставена в дневния ред, предава  Reuters , като се позовава на държавните медии на азиатската страна. \r\nМинистерството на външните работи на Северна Корея каза в свое изявление, че последната резолюция на ООН за човешките права в страната е била „политическа провокация“ от страна на САЩ.  \r\nСеверна Корея и преди е обвинявала Белия дом за „враждебна политика“. \r\nПо-рано САЩ и Южна Корея обявиха от своя страна, че смятат да отложат планираните за ноември 2019 г. военни учения, в опит да смекчат позицията на Пхенян, за да бъдат възобновени преговорите.  \r\n \r\n  Теодор Пенев", "date": "2019.11.17", "title": "Reuters: Северна Корея твърди, че няма да обсъжда ядрените споразумения, освен ако САЩ не променят „враждебната си политика“ спрямо Пхенян"}
{"url": "http://www.focus-news.net/news/2019/11/17/2720340/obshtina-dobrich-organizira-koleden-bazar.html", "text": "Във връзка с предстоящите коледни и новогодишни празници Община град Добрич организира „Коледен базар – 2019” с потребителски стоки и храни на пл. „Свобода” за периода от 02.12.2019 г. до 03.01.2020 г. включително. Това съобщиха от пресцентъра на  Общината . \r\nДопустимите дейности и стоков асортимент са: \r\n1. Заведение за бързо хранене – предлагат меню, подходящо за празника – греяно вино и други топли, безалкохолни и алкохолни напитки, коледни десерти, прясно приготвена храна и др. \r\n2. Храни – ситничарски, хлебни и сладкарски изделия; месни и млечни продукти, пакетирани и насипни шоколадови изделия, бонбони, ядки, плодове, мед и пчелни продукти. \r\n3. Стоки с подаръчен характер свързани с коледни и новогодишни празници – украса, картини, играчки, сувенири, сурвакници и картички. \r\nЗаявления за издаване на разрешения за ползване на място ще се приемат от 18.11.2019 г. до 22.11.2019 г. включително в Центъра за услуги и информация – първо работно място на Община град Добрич. \r\nЗа повече информация относно Заповедта и регламента можете да се запознаете на официалната интернет–страница на Община град Добрич www.dobrich.bg.", "date": "2019.11.17", "title": "Община Добрич организира „Коледен базар“"}
{"url": "http://www.focus-news.net/news/2019/11/17/2720341/evgeni-popov-turistite-ne-tryabva-da-poemat-nenuzhni-riskove-v-planinata.html", "text": "В планината винаги има риск и туристите трябва да познават добре местата, които посещават особено през есенно-зимния период, каза за  Радио „Фокус“ – Пазарджик  Евгени Попов, заместник-председател на Туристическо дружество „Незабравка“ в град Септември. Той уточни, че има места, които се посещават от много туристи, но често те могат да им поднесат неприятни изненади. „Това, което може да се предвиди, това, което трябва да се прави в планината е да се спазват мерките за безопасност. Да се избягват ридове, от които могат да паднат скали. Трябва да се следи терена, да се подхожда на малки групи. Водещи да бъдат по-старите и по-опитните туристи. Не трябва да се събарят скали, дървета, пънове, защото не се знае какво може да последва, обясни Попов. Той посъветва младите туристи винаги да вземат със себе си хора, които са посещавали определен планински район, защото го познават добре. \r\n \r\nВаня НИКОЛОВА", "date": "2019.11.17", "title": "Евгени Попов: Туристите не трябва да поемат ненужни рискове в планината"}
{"url": "http://www.focus-news.net/news/2019/11/17/2720342/afp-obshto-40-dushi-sa-arestuvani-pri-protestite-sreshtu-tsenite-na-gorivata-v-iran.html", "text": "Общо 40 души са били арестувани в иранския град Язд след сблъсъци с полицията по време на протестите срещу увеличението на цените на петрола в близкоизточната страна, предава  AFP . \r\nЗадържаните, според иранските медии, са били „нарушители“, обвинени в извършване на актове на вандализъм и повечето от тях не са били местни жители. Това е заявил Мохамед Хададзе, главният прокурор на провинцията.  \r\n \r\n \r\n  Теодор Пенев", "date": "2019.11.17", "title": "AFP: Общо 40 души са арестувани при протестите срещу цените на горивата в Иран"}
{"url": "http://www.focus-news.net/news/2019/11/17/2720343/tacc-nad-20-dushi-sa-zaginali-v-dvata-dni-na-protesti-v-iran.html", "text": "Над 20 души бяха убити в Иран по време на сблъсъци между полиция и протестиращи, които се проведоха през последните два дни в няколко ирански града, предава  ТАСС . \r\nСпоред информацията на йордански източници, 25 души са загинали през последните два дни (16 и 17 ноември) в ирански градове в резултат на сблъсъци по време на протести срещу рязкото увеличение на цените на горивата. \r\nНяма официални коментари от иранските власти по този въпрос. По-рано властите на град Синджан, разположен в южната част на страната обявиха, че един човек е загинал по време на протестите. \r\nВърховният водач на Иран аятолах Али Хаменей заяви по-рано, че „решението на трите клона на властта за повишаване на цените на горивото е обмислено“. \r\nСпоред иранските медии, протести са се провели в няколко ирански града, малко след като правителството издаде указ, според който цените за бензина се покачват двойно – от 15 хил. риала (0,41 евро) до 30 хил. риала (0,81 евро) за литър. Преференциалната цена на бензина в рамките на дажбата на човек също беше увеличена. \r\nТова на практика означава, че всеки собственик на автомобил може да получава до 60 литра бензин на месец на цена от 15 хил. риала. Собствениците на мотоциклети получават по 25 литра максимум. Отделна квота съществува и за таксиметрови шофьори, която е 400 литра на месец.  \r\n \r\n  Теодор Пенев", "date": "2019.11.17", "title": "TACC: Над 20 души са загинали в двата дни на протести в Иран"}
{"url": "http://www.focus-news.net/news/2019/11/17/2720328/tass-v-denya-na-izborite-tsentralnata-izbiratelna-komisiya-na-belarus-izrazi-gotovnostta-si-da-potisne-vsyakakvi-provokatsii.html", "text": "Беларуските власти възнамеряват да потиснат жестоко провокациите в избирателните секции по време на гласуването на парламентарни избори и няма да позволят да се оказва натиск върху членове им, предава  TACC . \r\nТова заяви председателят на Централната избирателна комисия (ЦИК) на републиката Лидия Ермошина в ефира на телевизионния канал  ”Беларус 1” . \r\n“Във всеки случай ние няма да допуснем нашите колеги да бъдат обиждани и да бъдат обиждани нашите избиратели“, заяви ръководителят на ЦИК. \r\n \r\n  Теодор Пенев", "date": "2019.11.17", "title": "ТАСС: В деня на изборите, централната избирателна комисия на Беларус изрази готовността си да потисне всякакви провокации"}
{"url": "http://www.focus-news.net/news/2019/11/17/2720344/boyan-rashev-s-parizhkoto-sporazumenie-za-klimata-evropa-ednostranno-se-angazhira-da-unishtozhi-ikonomikata-si.html", "text": "С Парижкото споразумение за климата Европа едностранно се ангажира да унищожи икономиката си. Това каза  експертът по управление на околната среда и ресурсите Боян Рашев в интервю за  Агенция „Фокус“ . Той обясни, че до голяма степен държавният секретар на САЩ Майк Помпео е прав в твърдението си да твърди, че споразумението е несправедливо икономическо бреме,“ тъй като страните, поели сериозни ангажименти по него стигат само до Западна Европа и САЩ. „Никоя друга страна не е поела никакви особено трудни за изпълнение ангажименти по Парижкото споразумение. Тоест това е споразумение, чрез което едностранно Европа се ангажира да си унищожи икономиката. Това е смисълът на Парижкото споразумение, ако трябва да го формулирам с едно изречение. САЩ неслучайно излизат от него. Например Китай казват, че ще си увеличават емисиите поне до 2030 година и евентуално оттогава могат да започнат да ги намалява. Индия казва, че няма никакви намерения да ги намалява в необозримото бъдеще. Това са ангажиментите на другите държави. И човек, когато коментира Парижкото споразумение, е добре да знае всъщност какво коментира, какво са казали държавите там и под какво са се подписали. Турция е казала, че ще си увеличи емисиите с нещо от сорта на 110 % до 2030 година, спрямо 2010 или 2012. Турция в момента вече има много по-големи емисии на човек от населението от България. И има и повече БВП на човек от населението, отколкото България. Тоест за какви ангажименти говорим? Ангажиментите са в Европа. Това е проблемът. И Щатите просто казват, че не искат да играят този мач, защото онези отсреща всъщност не залагат нищо“, добави той.  \r\n \r\n Целия текст на интервюто четете по-късно в „Мнение“ \r\nТеодора ПАВЛОВА", "date": "2019.11.17", "title": "Боян Рашев: С Парижкото споразумение за климата Европа едностранно се ангажира да унищожи икономиката си"}
{"url": "http://www.focus-news.net/news/2019/11/17/2720345/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и „Лесово“. Това съобщиха от  ГД „Гранична полиция“ . Информацията за трафика на граничните пунктове е към 10.30 часа. На границата със Сърбия, Северна Македония, Гърция и Румъния трафикът е нормален на всички гранични контролно-пропускателни пунктове.", "date": "2019.11.17", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и „Лесово“"}
{"url": "http://www.focus-news.net/news/2019/11/17/2720347/plyus-info-makedoniya-burite-po-harvatskoto-kraybrezhie-prodalzhavat-feribotnite-linii-oshte-sa-zatvoreni.html", "text": "Силните ветрове и опасността от буря продължават по западното крайбрежие на хърватските провинции Истрия, Кварнер и Кварнерич, както и северна, централна и южна Далмация, предава македонската медия  “Плюс Инфо“ . \r\nВсе още е активен обявения от властите червен код за бури. \r\nВ Загребската и Карловашката област също е обявен жълт код, заради обилните валежи. \r\nФериботите и корабните линии, свързващи Сплит с хърватските острови все още са затворени, съобщават хърватските медии. \r\nСпират се от движение временно и няколко линии, свързващи Риека, Задар и Дубровник с островите. \r\n \r\n \r\n \r\n  Теодор Пенев", "date": "2019.11.17", "title": "„Плюс Инфо“ (Македония): Бурите по хърватското крайбрежие продължават, фериботните линии още са затворени"}
{"url": "http://www.focus-news.net/news/2019/11/17/2720346/kmetat-na-pernik-stanislav-vladimirov-shte-podpomagame-s-yuridicheska-pomosht-vseki-koyto-nyama-normalen-dostap-do-piteyna-voda-vav-vremeviya-diapazon-koyto-vik-opredeli.html", "text": "Ще подпомагаме с юридическа помощ всеки, който няма нормален достъп до питейна вода във времевия диапазон, който ВиК определи. Това каза пред журналисти кметът на Перник и член на Националния съвет на БСП Станислав Владимиров във връзка с режима на водата в града, предаде репортер на  Агенция „Фокус“ . Той посочи, че е приет по-лекия вариант на водния режим. \"Пет часа късния следобяд, пет часа сутринта ще имат вода перничани. Моят ангажимент оттук нататък е да съблюдавам за изпълнеинето на водния режим\", каза още Владимиров. На въпрос колко време ще продължи водният режим, Владимиров посочи, че всичко зависи от природата. \"Засега разчетите, които са направени на база на този график да отток от язовир \"Студена\", не повече от 1 млн. кубика на месец, за около 5 месеца.  \r\nДеница КИТАНОВА", "date": "2019.11.17", "title": "Кметът на Перник Станислав Владимиров: Ще подпомагаме с юридическа помощ всеки, който няма нормален достъп до питейна вода във времевия диапазон, който ВиК определи"}
{"url": "http://www.focus-news.net/news/2019/11/17/2720351/aktsenti-v-predavaneto-chudesata-na-severozapada.html", "text": "В предаването „Чудесата на Северозапада“, издание на Радио „Фокус“, всяка седмица  ви представяме личности, борили се  за освобождението, културното и духовното въздигане на СеверозападаВ това предаване всяка седмица  ви представяме личности, борили се  за освобождението, културното и духовното въздигане на този край. В предаването ще ви разкажем за Димитър Цухлев (1864 - 1932),учител във Видинската гимназия,  авторитетен историограф, автор на над 50 литературни и научни трудове, сред които се открояват „Историята на българската църква“ и „История на града Видин и неговата област“, подарени на Видинската община. За него ще ни разкаже Мария Новакова от Държавен архив – Видин. Всяка седмица в „Чудесата на Северозапада“ ви разказваме за Северозападния регион, за хората, свързали живота си с този край и с делата  си допринасящи за неговия просперитет и развитие. Ще отидем до село Арчар, там местният личен лекар д-р Росен Караджов отглежда заедно със съпругата си шафран. Шафранът, който от години е най-скъпата в света подправка по тегло, расте при естествени условия в Югозападна Азия, но ето, че от няколко години  се отглежда и край Арчар. Трудно ли се отглежда шафран, може ли да се прави чай от шафран – за всичко това ще разговаряме с д-р Караджов.  \r\n Предаването „Чудесата на Северозапада“ се излъчва всяка неделя от 13 до 14 часа. Водещ е Анна Лозанова.", "date": "2019.11.17", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/11/17/2720352/sport-avstriya-pobedi-severna-makedoniya-s-21-i-e-na-evro-2020.html", "text": "Националният тим на Австрия се класира за Евро 2020, след като стигна до победа с 2:1 над Северна Македония. За успеха на Австрия се разписаха Давид Алаба в 7-ата и Лайнер в 48-ата минута, а за северномакедонците точен бе Стояновски в добавеното време. \r\nУспехът осигури 19 точки на \"орлите\" и второ място към момента в група \"G\", където лидер един кръг преди края е тимът на Полша, който победи по същото време Израел с 2:1 като гост. Трети остава Словения с 14 точки, а на четвърто място е Северна Македония с 11 точки.", "date": "2019.11.17", "title": "Спорт: Австрия победи Северна Македония с 2:1 и е на Евро 2020"}
{"url": "http://www.focus-news.net/news/2019/11/17/2720348/georgi-gyokov-bsp-na-tozi-vot-bsp-predstavi-po-dobre-ot-predhodnite-mestnite-izbori.html", "text": "На този вот БСП представи по-добре от предходните местните избори. Това каза пред журналисти народният представител от ПГ на „БСП за България“ Георги Гьоков във връзка с предстоящия Пленум на партията, предаде репортер на  Агенция „Фокус“ . Гьоков изтъкна, че не е доволен от резултата в избирателния си район - Стара Загора и посочи, че в национален мащаб представянето е по-добро. „Ще се правят анализи на изборите 2019 г. Ако визирате паралелния анализ- всеки има право да си каже мнението по въпроса с изборите 2019 г. Ще видим коя оценка ще надделее. Смятам, че нормално и цивилизовано ще мине Пленума“, каза Гьоков. Според него не е необходимо да си подава който и да било оставката от ръководството. „Първо, защото това са местни избори и местните организации носят отговорностите за това как са се представили по места. Второ, резултатите не са толкова черни, колкото са изкарани в паралелния анализ, въпреки че БСП загуби изборите“, посочи още народният представител.  \r\nДеница КИТАНОВА", "date": "2019.11.17", "title": "Георги Гьоков, БСП: На този вот БСП представи по-добре от предходните местните избори"}
{"url": "http://www.focus-news.net/news/2019/11/17/2720350/s-kvorum-ot-115-dushi-zapochna-plenumat-na-bsp.html", "text": "С кворум от 115 души започна Пленумът на БСП, предаде репортер на  Агенция \"Фокус\" . Пленумът е разширен, на заседанието присъстват кметове от партията и общински съветници. Проектът на дневен ред предвижда четири точки. По първа точка заместник-председателят на БСП и председател на Националния предизборен щаб на партията Кирил Добрев ще представи политически анализ и оценка на резултатите от местните избори. На вниманието на Пленума проф. Румен Гечев ще представи алтернативните политики на БСП в бюджет 2020 г. В проекта на алтернативен бюджет на БСП за 2020 г. основният фокус е върху дълбоки реформи в три сектора: публични финанси; социален сектор и здравеопазване. Членовете на Националния съвет ще вземат решение за провеждане на пълен цикъл отчети и избори в БСП. Това се налага, тъй като изтича мандатът на 49-тия конгрес на БСП. Неговото първо заседание се проведе на 7 и 8 май 2016 г., а по устав най-висшият форум на партията се избира за срок от четири години. Това се отнася и за мандата на Национален съвет и председател на партията. След промените в Устава обаче конгресът няма да е органът, който избира председателя, а той ще се избира пряко от членовете на БСП. \r\nДеница КИТАНОВА", "date": "2019.11.17", "title": "С кворум от 115 души започна Пленумът на БСП"}
{"url": "http://www.focus-news.net/news/2019/11/17/2720353/otets-petar-hram-svsv-kiril-i-metodiy-gr-burgas-sveta-ekaterina-e-bila-izvestna-s-chudnata-si-krasota-i-madriya-si-um.html", "text": "Света Екатерина е била известна с чудната си красота и мъдрия си ум. Това каза за  Радио „Фокус“ – Бургас  отец Петър от храм „Св.св. Кирил и Методий“ в Бургас. По думите му великомъченицата е родена през IV век в Александрия, Египет. „В родния си град Екатерина изучила лекарската наука. Когато станала на 18 години, много мъже искали да се оженят за нея, но тя винаги отказвала. Била с чудна красота и мъдър ум, затова търсила подобен жених, който обаче не се намирал“, обясни отец Петър. Той добави, че света Екатерина живяла по времето на император Максимиан, който бил прочут с гоненията си срещу християните. „Майка ѝ, която по онова време тайно изповядвала християнството, я завела при един духовен старец, който живял в пустинята около Александрия. При него Екатерина се запознала с Христовото учение и така започнала да изповядва вярата. Един ден, когато императорът дошъл в района, събрал всички и искал да направи жертвоприношения, с които да отбележи един от езическите празници. Екатерина разбрала за това и му се опълчила. Царят се разгневил в началото. Когато попитал коя е, тя отговорила „Името ми е Екатерина. Аз съм дъщеря на княза, който царуваше преди тебе“. Тук тя имала предвид Христос. Девойката пленила владетеля с красотата си, затова той искал да я разубеди за вярата ѝ. Дори предлагал половината си царство, само и само тя да се омъжи за него. Екатерина обаче винаги отказвала. Тогава императорът извикал 50 мъдреци – учени хора и философи, които да успеят да я разубедят за правотата на християнската вяра“, разказа отец Петър. По думите му не само, че не успели да разубедят девойката, но дори много от мъдреците повярвали в Христос, заради което владетелят заповядал да хвърлят Екатерина в тъмница и да я измъчват. „Въпреки това, с невидимото действие на Божията благодат, тя успяла да устои. След известно време  императрица Августа пожелала да види Екатерина, а на свой ред тя успяла да убеди и нея във вярата.  Войниците, близки на императрицата, също повярвали. Когато императорът разбрал за това, той осъдил всички тях на смърт. След повторен неуспешен опит да я отрече от вярата ѝ и да стане негова жена, през 305 година императорът осъдил Екатерина на смърт, като заповядал да отсекат главата ѝ“, каза още отецът. Той завърши с това, че според преданието, ангел небесен отнесъл тялото на Екатерина на Синайската планина, където 200 години по –късно там  монаси намерили главата и част от ръката ѝ. „Както знаем, там в момента съществува манастир „Света Екатерина“. Там братята монаси и днес се молят за благодатта на света великомъченица Екатерина“, допълни още отец Петър. \r\nМария ПОПЧЕВА", "date": "2019.11.17", "title": "Отец Петър, храм „Св.св. Кирил и Методий“, гр. Бургас: Света Екатерина е била известна с чудната си красота и мъдрия си ум"}
{"url": "http://www.focus-news.net/news/2019/11/17/2720349/aleksandar-vulin-sarbiya-mozhe-bi-e-edinstvenata-strana-na-balkanite-koyato-nyama-teritorialni-pretentsii.html", "text": "Сърбия „може да е единствената страна в региона, която няма териториални претенции срещу своите съседи“. Това заяви сръбският министър на отбраната Александър Вулин, предава белградският телевизионен канал  N1 . \r\nВ интервю пред проправителствената сръбска телевизия  Pink TV , Вулин отхвърли критиките на някои страни от региона, свързани с придобиването на руските системи за противовъздушна отбрана „Панцир“ и общите военни учения с Москва. Русия донесе и системите за ПВО С-400 по време на тях. \r\n„Кой заплашваме? „Панцир“ е изцяло отбранителна система“, заяви Вулин. \r\nТой освен това коментира поканата сръбската армия да участва в парада в деня на победата през 2020 г. и заяви, че няма „кой друг да бъде на Червения площад, ако не наследниците на победителите“. \r\n„Времената когато (бившият хърватски президент) Степан Месич щеше да иде в Москва и да се представи като антифашист си отидоха. Нашите предци ни поставиха сред по-добрата част от човечеството и ние няма да се махнем оттам“, добави министърът.  \r\n \r\n  Теодор Пенев", "date": "2019.11.17", "title": "Александър Вулин: Сърбия може би е единствената страна на Балканите, която няма териториални претенции"}
{"url": "http://www.focus-news.net/news/2019/11/17/2720354/boyan-rashev-v-sofiya-dishame-vse-po-chist-vazduh.html", "text": "В София дишаме все по-чист въздух. Това каза  експертът по управление на околната среда и ресурсите Боян Рашев в интервю за  Агенция „Фокус“ . Той посочи, че в през идната година в столицата ще има станции, които ще изпълнят критериите на ЕС за проверката на чистотата на въздуха в София, но добави и, че могат да се вземат още мерки в посока понижаване на замърсяването на въздуха. „Основното нещо, което трябва да се направи в София, е отоплението, което в момента е основно на дърва, по някакъв начин да намалее. Тоест тези хора, които се топлят на дърва, да минат или към „Топлофикация“, или на газ, или на електричество“, посочи той.  \r\nРашев добави, че по негова мнение мерките, които в момента Столична община взима, а именно смяна на старите печки на дърва с нови, не е ползотворно в дългосрочен план. „Това дългосрочно не е добра практика според мен, но нещо, което се прави от Столична община в момента и краткосрочно ще намали емисиите: сменят се конкретно много старите печки на домакинства, с нови, които са много по-енергийно ефективни и имат много по-ниски емисии. Но пак оставаш на дърва или на палети. Друга мярка, която може да се вземе: всякакви пицарии, сервизи, ресторанти и всякакви такива, които много често са на дърва и въглища, на тях могат да им се сложат филтри. Това са комерсиални обекти, които имат някаква постоянно потребление и за тях си струва да се инвестира в това да се сложи филтър, което не си струва за домакинствата“, добави още експертът.  \r\n  \r\n Целия текст на интервюто четете в „Мнение“   \r\n   \r\nТеодора ПАВЛОВА", "date": "2019.11.17", "title": "Боян Рашев: В София дишаме все по-чист въздух"}
{"url": "http://www.focus-news.net/news/2019/11/17/2720355/ria-novosti-poreden-den-v-koyto-venetsiya-se-gotvi-za-navodnenie.html", "text": "Нов пик на нивото на водата се очаква в в италианският град Венеция в ранния следобед, предава  РИА Новости. \r\nНивото на водата на 17 ноември може да достигне до 160 см в 13:00 часа местно време (14:00 българско време), според центъра за наблюдение на приливите и отливите. \r\nАко това се случи под вода може да се окаже до 77% от италианския град. \r\nКметът на Венеция Луиджи Бруняро в свое видеообръщение обяви затварянето на централния площад „Сан Марко“, който е една от най-ниските точки в града. \r\nСлужбите на Гражданска защита на Италия назначиха Бруняро за извънреден ръководител за възстановяването на града от щетите от бедствието. По-рано италианският министерски съвет обяви, че за града ще бъдат отпуснати и 20 млн. евро за борба с последиците от наводненията.  \r\nСпоред предложенията на премиера на Италия Джузепе Конти, пострадалите частни лица могат да очакват 5 хил. евро обезщетение, а компаниите – 20 хил. \r\nКъсно вечерта на 12 ноември Венеция беше залята от второто най-сериозно наводнение в своята документирана история. Нивото на водата се повиши до 187 см като наводни 80% от града, според  данни на местния център за наблюдение на приливите и отливите. \r\nЗа възстановяването на Венеция, местните власти откриха специална банкова сметка за изпращане на дарения както от Италия, така и от чужбина. Службата на Гражданска защита започна кампания за набиране на средства чрез СМС.  \r\n \r\n  Теодор Пенев", "date": "2019.11.17", "title": "РИА Новости: Пореден ден, в който Венеция се готви за наводнение"}
{"url": "http://www.focus-news.net/news/2019/11/17/2720356/zhena-e-leko-ranena-pri-obir-na-gazstantsiya-v-sofiya.html", "text": "Жена е леко ранена при обир на газстанция в София. Това съобщиха за Агенция \"Фокус\" от  МВР . Пострадалата жена е служителка в газстанцията. Обирът е станал малко преди 21.00 часа. Открадната е сума пари. Има образувано досъдебно производство.", "date": "2019.11.17", "title": "Жена е леко ранена при обир на газстанция в София"}
{"url": "http://www.focus-news.net/news/2019/11/17/2720358/lyubomira-gancheva-abv-ne-tryabva-da-se-nakazva-edna-natsiya-zatova-che-se-razbolyava.html", "text": "Не трябва да се наказва една нация, затова че се разболява. Това каза в интервю за  Агенция „Фокус“  заместник-председателят на АБВ Любомира Ганчева по повод бюджет 2020 г. Ганчева обърна внимание, че предложението за болничните не е съгласувано с тристранния съвет, в който влизат и работодателските и синдикалните организации. „Видяхме много силна реакция от страна на синдикалните организации. Тази мярка засяга всички работници, но по един много лош начин. Министерство на финансите и отговорните политици, управляващи в България на практика казаха на 2 млн. и 300 хил. души: „Вие сте измамници, вие сте лъжци и ние ви вменяваме колективна вина“. Това за мен е абсурд и обида. В момента, след като пуснаха тази бомба, това предложение, два дни по-късно от Министерство на финансите казаха, че са готови на диалог. Ами като сте готови за диалог, преди да направите някакви поредни вменявания на колективна вина на всички работещи, можеше да го коментирате“, каза Ганчева. Заместник-председателят на АБВ заяви, че са били цитирани много държави, в които  през първия ден от болничния, не се плащало. „Да, но управляващите любезно забравиха да припомнят, че в тези държави се плащат лекарствата, в тези държави здравеопазването за работещите е безплатно. Т.е. има много други социални мерки, които могат да компенсират една такава мярка. В България винаги в последните 10 години по отношение на трудещите се хора са се взимали само най-тежките мерки и са правили един комплект от най-тежките, като забравят всякакви права и стимули за работещите хора. Това е и причината за огромния отлив на работна сила. Много се надявам сега през тази седмица благодарение на острата реакция на политически партии, на синдикати и на работещите и обществото като цяло до това безумие да не се стига. Много се надявам на управляващите да им светне един жълт картон, че не могат да продължават с тези безумия повече, ако не искат да бъдат пометени от хората“, допълни още  тя. \r\n  \r\nДеница КИТАНОВА  \r\n Пълния текст на интервюто четете по-късно в „Мнение“ .", "date": "2019.11.17", "title": "Любомира Ганчева, АБВ: Не трябва да се наказва една нация, затова че се разболява"}
{"url": "http://www.focus-news.net/news/2019/11/17/2720357/reuters-pravitelstvoto-na-velikobritaniya-shte-publikuva-doklada-za-ruskoto-vliyanie-sled-izborite.html", "text": "Британското правителство ще публикува парламентарния доклад, в който се обяснява за руското влияние в политиката на Обединеното кралство след изборите от 12 декември, твърди Британският министър, отговарящ за сигурността, предава  Reuters . \r\nОпонентите на консервативното правителство на премиера Борис Джонсън го обвиняват в забавянето на публикуването на доклада, изготвен от парламентарната комисия по безопасността и разузнаването. Информацията е била прегледана от експерти и одобрена за публикуване, но според критиците Джонсън се бави, тъй като доклада може да разкрие неприятни факти за него и партията. \r\nЛюис заяви пред британски журналисти, че докладът не е можел да бъде публикуван по-рано, заради предизборните указания.  \r\n„Искаме да сме сигурни, особено когато става дума за националната сигурност, че сме преминали изцяло през този процес“, заяви той.  \r\n„Не можем да публикуваме такива неща по време на изборите“, добави той, но увери, че след 12 декември докладът ще бъде одобрен.  \r\n \r\n  Теодор Пенев", "date": "2019.11.17", "title": "Reuters: Правителството на Великобритания ще публикува доклада за руското влияние след изборите"}
{"url": "http://www.focus-news.net/news/2019/11/17/2720361/v-umbal-sv-marina-vav-varna-zapochva-kampaniya-za-izmervane-na-kostnata-platnost.html", "text": "Клиниките по образна диагностика и ендокринология в УМБАЛ „Св. Марина“ във Варна започват кампания за измерване на костната плътност. Тя ще продължи до 8-ми декември, съобщават от пресцентъра на  Медицинския университет  в града. Измерванията с последно поколение остеометър ще се извършват в дните от понеделник до петък след предварително записване на час на телефон 052/ 978 207. Остеопорозата представлява костно увреждане, характеризиращо се с нарушена здравина на костите и повишен риск от счупвания. Здравината на костите отразява съчетанието на две основни характеристики: количествена компонента (костна плътност) и качество на костната тъкан. Загубата на костна маса обичайно протича безсимптомно, докато не настъпи фрактура и затова наричат остеопорозата „тихия убиец“. В световен мащаб всяка една от три жени и всеки един от петима мъже получават остеопорозна фрактура през живота си. Особено застрашени са жените в менопауза и мъжете след 50-60 годишна възраст. Традиционното рентгеново изследване не може да измери костната плътност, но може да установи наличието на счупване. За измерване на костно-минералната плътност се използват различни технологии, като златен стандарт е двойно-енергийната рентгенова абсорбциометрия (ДХА). Местата от тялото, които подлежат на такава ДХА-остеометрия са лумбалните прешлени (Л1-Л4) и бедрената шийка. УМБАЛ „Св. Марина“ разполага с последно поколение остеометър с възможности за измерване на костна плътност на лумбални прешлени, бедрена зона, цяло тяло, изчисление на фрактурния риск за следващите 10 години, възможности за оценка на мастната тъкан при лица със затлъстяване при сканиране на цяло тяло, както и уникален софтуер за оценка на костната плътност при деца. Към изследването на пациентите в УМБАЛ „Св. Марина“-Варна се включва и консултация с водещи специалисти в областта на остеопорозата (ендокринолози и ревматолози).", "date": "2019.11.17", "title": "В УМБАЛ „Св. Марина“ във Варна започва кампания за измерване на костната плътност"}
{"url": "http://www.focus-news.net/news/2019/11/17/2720359/kiril-dobrev-bsp-vhodat-na-bsp-za-mestnata-vlast-e-prez-oblastnite-gradove.html", "text": "\"Входът на БСП за местната власт е през областните градове\". Това е един от изводите, който отбеляза зам.-председателят на БСП Кирил Добрев по време на днешното заседанието на Националния съвет на партията, съобщиха от пресцентъра на  партията . Като председател на Националния предизборен щаб той направи анализ и оценка на изминалите местни избори. Според отчета за кметовете на Коалиция „БСП за България” са гласували над 650 хиляди български граждани, което е с близо 100 хиляди повече в сравнение с 2015 година. БСП спечели изборите на |-ви тур в 35 общини, яви се на балотаж в 57, от които спечели – 24, както и 4-те областни града – Благоевград, Перник, Разград и Русе. В градовете с районно деление левицата се яви на балотаж в 4 варненски, 2 пловдивски и 10 района на столицата, като от тях спечели софийските \"Изгрев\" и \"Младост\". През 2015-та година БСП е била на балотаж в 3 софийски и 2 варненски района, но няма спечелен нито един. \r\nЗа първи път от 1995 г. се слага край на тенденцията БСП да получава по-ниски резултати на местни избори в сравнение с всеки предходен - това се посочва в един от изводите на доклада, представен от Добрев днес. \"ГЕРБ и ДПС, в комбинация с икономически субекти, успяват буквално да превземат малките общини с население до 10 хиляди човека. И ако БСП в началото на прехода беше партия, която печелеше именно селата и малките общини, входът днес на БСП в местната власт е през големите общини и областни центрове, където зависимостта на хората е по-малка и те гласуват свободно\" - подчерта Кирил Добрев. Той допълни, че симбиозата между ГЕРБ и ДПС при буквалното разпределяне на малките и средни общини, скоро ще обезсмисли местните избори. \"Тук е ролята и мястото на БСП – заедно с хората да спрем този начин на печелене на избори, защото се страхувам, че след 4 години от избори няма да има смисъл. Ако не пресечем тази тенденция, не само ние като партия, но и като общество, се опасявам, че следващият път общините, попаднали чрез схеми между партията на управляващите и ДПС, ще бъдат повече\" - подчерта зам.-председателят на БСП. \r\nВ своя доклад Добрев посочи още, че през последните 3 години се забелязва положителна тенденция, която касае младите хора и желанието им да се идентифицират с левицата. \"Тези избори бяха показателни за това – имахме доста кметове под 35 години, а в листите ни се наблюдава сериозно подмладяване. И то реално. Защото младите, новите- вече са общински съветници, а не пълнеж в листите”, допълни Кирил Добрев и даде примери с Нови Пазар, Хасково, Дряново и други общини.", "date": "2019.11.17", "title": "Кирил Добрев, БСП: Входът на БСП за местната власт е през областните градове"}
{"url": "http://www.focus-news.net/news/2019/11/17/2720364/lyubomira-gancheva-abv-byudzhet-2020-g-oblagodetelstva-samo-edriya-kapital.html", "text": "Бюджет 2020 г. облагодетелства само едрия капитал. Това каза в интервю за  Агенция „Фокус“  заместник-председателят на АБВ Любомира Ганчева по повод бюджет 2020 г. Според нея, ако се слуша Министерство на финансите основната цел на бюджета е да се изравнят приходите и разходите. „За мен управляващите от ГЕРБ доказват, че не разбират кои са проблемите в държавата. Съответно няма как да предложат мерки за тяхното решаване. Ние от АБВ години наред работим  и се опитваме да насочим общественото внимание като проблеми като безработица, като неравенство, разликата в доходите, демографския срив, икономическата криза. Нито един от тези проблеми, които изброих не се решава с бюджет 2020“, каза още Ганчева. Те се задълбочават поради липсата на фокус, липсата на политика и това, че бюджетът облагодетелства само едрия капитал“, каза още заместник-председателят на АБВ. \r\n  \r\nДеница КИТАНОВА  \r\n Пълния текст на интервюто четете в „Мнение“ .", "date": "2019.11.17", "title": "Любомира Ганчева, АБВ: Бюджет 2020 г. облагодетелства само едрия капитал"}
{"url": "http://www.focus-news.net/news/2019/11/17/2720365/ministar-mladen-marinov-prodalzhava-da-se-izdirva-izvarshitelyat-na-obira-na-gazstantsiya-v-sofiya.html", "text": "Продължава да се издирва извършителят на обира на газстанция в София. Това каза министърът на вътрешните работи Младен Маринов, предаде репортер на  Агенция „Фокус“ . „Това, което ми беше докладвано сутринта, че около хиляда и осемдесет лева са отнети от служителката, която е била в газстанцията. Тя е леко наранена – с порязна рана на бедрото. Оказана и е медицинска помощ на място, не е хоспитализирана“, обясни още той.", "date": "2019.11.17", "title": "Министър Младен Маринов: Продължава да се издирва извършителят на обира на газстанция в София"}
{"url": "http://www.focus-news.net/news/2019/11/17/2720363/reuters-italiya-e-zalyata-ot-silni-dazhdove-venetsiya-se-gotvi-za-oshte-edin-truden-den.html", "text": "Няколко италиански града са в готовност за наводнения след обилните дъждове през нощта между 16 и 17 ноември, включително Венеция, където жителите и туристите се готвят за още един особено висок прилив, предава  Reuters . \r\nГрадът, който пострада от най-тежкото си наводнение от 50 години ще се изправи пред нов прилив и водата ще достигне до 160 см над морското равнище по обед, съобщава службата в града, която следи за приливите и отливите.  \r\nВластите в градовете Флоренция и Пиза също следят отблизо нивото на река Арно, чието ниво се покачи рязко през нощта, заради валежите. \r\nКметът на Венеция Луиджи Брунаро заяви по-рано, че градът се подготвя за още един „тежък ден“. Въпреки това той добави, че ситуацията този път ще е по-малко драматична, отколкото на 12 ноември, когато наводненията заляха площади, магазини, домове и хотели.  \r\nБрунаро, който беше назначен за специален ръководител на акцията за справяне с извънредната ситуация по-рано, оцени щетите от бедствието на около милиард евро. \r\nНа 12 ноември водите на Адриатическо море заляха Венеция и стигнаха до 187 см, съвсем малко под рекордното ниво от 194 см от 1966 г. В нормални обстоятелства 80-90 см ниво на водата се разглежда като високо, но не и необичайно за приливите, които заливат града. \r\nНай-дългата река в Италия – По, която се намира в северната част на Италия също беше наблюдавана отблизо, след като нивото й се покачи с метър и половина за 24 часа, след обилните валежи.  \r\n \r\n  Теодор Пенев", "date": "2019.11.17", "title": "Reuters: Италия е залята от силни дъждове, Венеция се готви за още един „труден ден“"}
{"url": "http://www.focus-news.net/news/2019/11/17/2720360/the-times-of-israel-donald-tramp-e-nedovolen-ot-politicheskata-situatsiya-v-izrael-zashtoto-bavi-plana-mu-za-mir.html", "text": "Висши държавни служители в Тел Авив твърдят, че американският президент Доналд Тръмп е „много разочарован“ от премиера на Израел Бенямин Нетаняху и е ядосан от това, че политическата ситуация в страната пречи на осъществяването на мирния план на Вашингтон за Близкия изток, пише вестник  The Times of Israel . \r\nИзраел се намира в политическа криза вече седем месеца, след като два поредни тура от парламентарни избори не доведоха до формирането на правителство. Държавните служители на САЩ заявиха, че чакат докато се формира управляваща коалиция в Израел, за да предложат своята инициатива за мир в региона. \r\nАмериканците са „ядосани и отчаяни от израелската политика и политическата криза, която в продължение на много месеци им пречи да представят дипломатическата част на „сделката на века“. Това заяви израелски държавен служител, който е бил в контакт с членове на администрацията на Тръмп.  \r\nТой добави, че в момента ситуацията „създава напрежение и яд“ във Вашингтон. \r\nПо-рано Тръмп се пошегува с политическия хаос в Тел Авив в своя реч към израелци в Ню Йорк и заяви, че политическият елит води битки и постоянни избори, в които никой не бива действително избран.  \r\nЗад шегите обаче президентът беше описан като „много разочарован от Нетаняху“ и е говорил негативно за него, според източникът.  \r\nМакар двамата да бяха близки съюзници, които често напомняха за това колко добри приятели са, техните взаимоотношения охладняха в последните месеци, в които Нетаняху се бореше да запази властта си.  \r\nСпоред неназовани източници, Тръмп е решил да се дистанцира от Нетаняху, след като израелският премиер не е успял да формира правителство след изборите през април 2019 г. и се е въздържал да му помага по време на предизборната кампания през септември.  \r\nМалко преди априлските избори Тръмп покани Нетаняху в Белия дом, където той разпозна суверенитета на Тел Авив над Голанските възвишения и също така обяви Иранската революционна гвардия за терористична организация, което беше широко разглеждано като израз на подкрепа за израелския премиер.  \r\nВъв вторите избори Тръмп не предприе подобни стъпки  и не се опита да помогне на Нетаняху, като единство публикува съобщение в социалната мрежа „Туитър“, в което заяви, че двамата са дискутирали възможността за споразумение за обща отбрана.  \r\nТръмп е решил да се дистанцира от Нетаняху малко след като той не успява отново да формира коалиция.  \r\nРазочарованието изглежда е споделено. \r\nМиналият месец Нетаняху загатна, че правителството не е доволно от липсата на действия от страна на Вашингтон към Иран, което беше повторение на думите на други държавни служители относно техеранската смелост в последните месеци.  \r\n„Дързостта на Иран в региона се увеличава и дори се подсилва от липсата на отговор“, заяви той по време на военна церемония.  \r\nИзраелските военни по-рано изразиха притеснение, че Иран може да започне да отвръща на ударите на Тел Авив срещу съюзниците на Техеран в Сирия, поради липсата на отговор и изтеглянето на САЩ от региона.  \r\nВсе пак Тръмп все още е разглеждан като близък съюзник на премиера и наскоро му написа писмо във връзка с рождения ден на Нетаняху, като му благодари за „лоялното приятелство“ и в което го описва като „един от най-близките ми съюзници“. \r\nТова се случи на 21 октомври, а тогава Тръмп написа в писмото и че „никога не е имало по-продуктивно време за израелско-американско партньорство“.  \r\nНетаняху потвърди това в социалната мрежа, като написа, че връзките между Тел Авив и Вашингтон „никога не са били по-близки“. \r\nПозициите на премиера са разклатени, след като той за втори път не успя да събере мнозинство в израелския парламент, което предизвика политическа криза в страната.  \r\nНеговият политически противник Бени Ганц в момента държи мандата, връчен му от президента на Израел Риувен Ривлин да формира правителство и има време за това до 20 ноември. Ако той не успее и не бъде формирана коалиция до 21 дни, трети избори ще бъдат проведени. Това на практика ще означава, че Израел няма да има функциониращо правителство за още няколко месеца, което допълнително ще забави плана за мир на Тръмп.  \r\n \r\n  Теодор Пенев", "date": "2019.11.17", "title": "The Times of Israel: Доналд Тръмп е недоволен от политическата ситуация в Израел, защото бави плана му за мир"}
{"url": "http://www.focus-news.net/news/2019/11/17/2720369/74-godishen-mazh-s-nemski-pasport-e-zaginal-pri-katastrofa-na-patya-mezhdu-selata-lozen-i-malko-gradishte.html", "text": "74-годишен мъж с немски паспорт е загинал при катастрофа на пътя между селата Лозен и Малко Градище. Това съобщиха за  Агенция \"Фокус\"  от ОДМВР - Хасково. Инцидентът е станал към 17.30 часа на 16 ноември. Водач на товарен автомобил \"Ситроен\" от Любимец се е движил от село Лозен към село Малко Градище. Настигнал е движещ се в същата посока мотопед с немска регистрация със самоделно ремарке, без регистрационен номер. Ударил го е отзад, вследствие на което мотопедът се е завъртял, излязъл е в дясно от пътя и се е преобърнал в канавка. От този удар мотопедистът е загинал на място. Водачът на товарната кола е тестван и няма данни за дрога и алкохол в кръвта. Образувано е досъдебно производство.", "date": "2019.11.17", "title": "74-годишен мъж с немски паспорт е загинал при катастрофа на пътя между селата Лозен и Малко Градище"}
{"url": "http://www.focus-news.net/news/2019/11/17/2720362/pregled-na-mezhdunarodnite-novini-do-1300-chasa-agentsiya-fokus.html", "text": "Британското правителство ще публикува парламентарния доклад, в който се обяснява за руското влияние в политиката на Обединеното кралство след изборите от 12 декември, твърди Британският министър, отговарящ за сигурността, предава  Reuters . \r\nОпонентите на консервативното правителство на премиера Борис Джонсън го обвиняват в забавянето на публикуването на доклада, изготвен от парламентарната комисия по безопасността и разузнаването. Информацията е била прегледана от експерти и одобрена за публикуване, но според критиците Джонсън се бави, тъй като доклада може да разкрие неприятни факти за него и партията. \r\nЛюис заяви пред британски журналисти, че докладът не е можел да бъде публикуван по-рано, заради предизборните указания.  \r\n„Искаме да сме сигурни, особено когато става дума за националната сигурност, че сме преминали изцяло през този процес“, заяви той.  \r\n„Не можем да публикуваме такива неща по време на изборите“, добави той, но увери, че след 12 декември докладът ще бъде одобрен.  \r\n*** \r\n \r\n  Нов пик на нивото на водата се очаква в в италианският град Венеция в ранния следобед, предава  РИА Новости. \r\nНивото на водата на 17 ноември може да достигне до 160 см в 13:00 часа местно време (14:00 българско време), според центъра за наблюдение на приливите и отливите. \r\nАко това се случи под вода може да се окаже до 77% от италианския град. \r\nКметът на Венеция Луиджи Бруняро в свое видеообръщение обяви затварянето на централния площад „Сан Марко“, който е една от най-ниските точки в града. \r\nСлужбите на Гражданска защита на Италия назначиха Бруняро за извънреден ръководител за възстановяването на града от щетите от бедствието. По-рано италианският министерски съвет обяви, че за града ще бъдат отпуснати и 20 млн. евро за борба с последиците от наводненията.  \r\nСпоред предложенията на премиера на Италия Джузепе Конти, пострадалите частни лица могат да очакват 5 хил. евро обезщетение, а компаниите – 20 хил. \r\nКъсно вечерта на 12 ноември Венеция беше залята от второто най-сериозно наводнение в своята документирана история. Нивото на водата се повиши до 187 см като наводни 80% от града, според  данни на местния център за наблюдение на приливите и отливите. \r\nЗа възстановяването на Венеция, местните власти откриха специална банкова сметка за изпращане на дарения както от Италия, така и от чужбина. Службата на Гражданска защита започна кампания за набиране на средства чрез СМС.  \r\n*** \r\n \r\n  Над 20 души бяха убити в Иран по време на сблъсъци между полиция и протестиращи, които се проведоха през последните два дни в няколко ирански града, предава  ТАСС . \r\nСпоред информацията на йордански източници, 25 души са загинали през последните два дни (16 и 17 ноември) в ирански градове в резултат на сблъсъци по време на протести срещу рязкото увеличение на цените на горивата. \r\nНяма официални коментари от иранските власти по този въпрос. По-рано властите на град Синджан, разположен в южната част на страната обявиха, че един човек е загинал по време на протестите. \r\nВърховният водач на Иран аятолах Али Хаменей заяви по-рано, че „решението на трите клона на властта за повишаване на цените на горивото е обмислено“. \r\nСпоред иранските медии, протести са се провели в няколко ирански града, малко след като правителството издаде указ, според който цените за бензина се покачват двойно – от 15 хил. риала (0,41 евро) до 30 хил. риала (0,81 евро) за литър. Преференциалната цена на бензина в рамките на дажбата на човек също беше увеличена. \r\nТова на практика означава, че всеки собственик на автомобил може да получава до 60 литра бензин на месец на цена от 15 хил. риала. Собствениците на мотоциклети получават по 25 литра максимум. Отделна квота съществува и за таксиметрови шофьори, която е 400 литра на месец. \r\n*** \r\n \r\n  Северна Корея няма намерение да обсъжда ядрени въпроси в преговорите със САЩ, ако те бъдат подновени, освен ако „враждебната си политика“ на Вашингтон не бъде поставена в дневния ред, предава  Reuters , като се позовава на държавните медии на азиатската страна. \r\nМинистерството на външните работи на Северна Корея каза в свое изявление, че последната резолюция на ООН за човешките права в страната е била „политическа провокация“ от страна на САЩ.  \r\nСеверна Корея и преди е обвинявала Белия дом за „враждебна политика“. \r\nПо-рано САЩ и Южна Корея обявиха от своя страна, че смятат да отложат планираните за ноември 2019 г. военни учения, в опит да смекчат позицията на Пхенян, за да бъдат възобновени преговорите.  \r\n*** \r\n \r\n  Историческият град Венеция съществува на ръба на двойна заплаха – докато той потъва, морското равнище се покачва, пише американското издание  Los Angeles Times . \r\nТази реалност стана все по-ясна в последните дни, когато Венеция беше ударена от най-лошото наводнение от 50 години, причинено от почти двуметров прилив, който наводни площад „Сан Марко“, изпрати известните гондоли по тротоарите и заплаши средновековните, барокови и ренесансови произведения на изкуството и архитектура. \r\nЩетите по града на каналите от второто най-лошо наводнение в документираната му история бяха оценени на милиони евро.  \r\nПодводната бариерна система, която трябваше да защитава италианския град не е функционална след 16 години строеж и похарчени повече от 5 млрд. евро от парите на данъкоплатците. Системата трябваше да заработи през 2011 г.  \r\n„По нея работиха поколение инженери (…). Никой не може всъщност да каже дали тя ще работи“, заяви Мехтилд Рослер, директор на Световния център за културно наследство на ЮНЕСКО в Париж. Центърът включва Венеция в своя списък за световно наследство, заради културното и историческо значение на града. \r\nСистемата е наречена „МОСЕ“ – акроним от италиански за експериментални електромеханически модули, но също така препратка към Мойсей – библейската фигура, разцепила Червено море. „МОСЕ“ трябва да представлява система от 78 подводни бариери, които могат да бъдат издигани, когато е нужно за да блокират прииждащите приливи, които иначе биха наводнили града.  \r\nДори бариерите функционираха, при сериозен прилив Венеция отново би била залята, но не 80% от нея, както се случи по-рано, а едва 12% от града.  \r\nМакар да е почти завършен, проектът не е дори частично тестван и на някои места бариерите дори са започнали да корозират. Освен това начинанието беше белязано от серия от корупционни скандали. Първоначалните разходи за него бяха изчислени като 1,5 млрд. евро.  \r\nНо дори при извънредно положение, „МОСЕ“ няма да бъде функционален преди края на 2019 г.  \r\nВ същото време заплахите за града нарастват. \r\nДокато последната серия от наводнения беше приписвана основно на комбинация от високи приливи от пълнолунието и силните ветрове в плиткото Адриатическо море, избутващи маси вода към Венеция, учените, занимаващи се с промените в климата отбелязват, че подобни високи вълни стават все по-често явление през последните две десетилетия. \r\nОт 20-те подобни бедствия, записани от 1936 г. насам, повече от половината са се случили през 21-ви век.  \r\n„Това е дългосрочен проблем. Проблемът не е с едно наводнение, ние се възстановяваме“, каза Рослер. \r\nЕкспертът по промените в климата и учен Стефан Рамщорф от Университета в Потсдам смята, че част от увеличаващата се уязвимост на Венеция се дължи именно на глобалното затопляне. \r\nГрадът е основно изграден върху неустойчиви сегменти и на практика бавно потъва, като според венецианския департамент за приливите водата сега е 30 см. по висока в сравнение с 1873 г.  \r\nТова е с десетина сантиметра повече от 1966 г., когато последното подобно наводнение заля града. \r\nВенеция е следена от ЮНЕСКО и може да бъде добавена в списъка на организацията за световно наследство в риск, което може да послужи като призив за действия към международната общност.  \r\nДруги проблеми, заплашващи града, включват големия брой туристи, които носят напрежение върху град, в който дори събирането на боклук трябва да се извършва с лодка, и преминаването на круизни кораби през околностите на Венеция. Корабите причиняват допълнително замърсяване, пращат вода в града и носят други рискове за безопасността. По-рано през 2019 г. круизен кораб се блъсна в лодка удари пристанище във Венеция. \r\nИсторическото наводнение само подчертава спешността за разрешаване на проблемите на Венеция. \r\nДори противниците на „МОСЕ“, които се оплакват от техническите недостатъци на системата, цената й и вредите на проекта за околната среда, сега го разглеждат като единственото целесъобразно решение. \r\n„Трябва да сме прагматични. „МОСЕ“ е почти готов“, заяви Тото Бергамо Роси от неправителствената организация за запазването на града „Венецианско наследство“. \r\n„Може би е грешен проект но сме похарчили (повече от 5 млрд. евро). Трябва да го завършат и трябва да побързат“, каза още той. \r\n„Надявам се този тип катастрофа най-сетне да насочи правилното внимание към Венеция, защото града има нужда да бъде третиран различно“, добави активистът.  \r\n*** \r\n \r\n  САЩ и Южна Корея заявиха, че ще отложат военните учения, насрочени за късния ноември 2019 г., в опит да помогнат за подновяването на преговорите в застой с Пхенян, предава  Reuters . \r\n„Не виждам това като отстъпка. Виждам го като добра воля (…) за да постигнем мир“, заяви министърът на отбраната на САЩ Марк Еспър, малко след като обяви решението на Вашингтон и Сеул заедно със своя южнокорейски колега в Банкок.  \r\n*** \r\n \r\n  Британският премиер Борис Джонсън заяви, че всички кандидати от неговата управляваща Консервативна партия на изборите на 12 декември са се зарекли, че ще подкрепят сделката, която той постигна с Брюксел, за да може тя успешно да премине през парламента, в случай, че получат мнозинство, предава  Reuters . \r\n„Всички 635 консервативни кандидати, които участват в изборите – всеки един от тях – се зарече пред мен, че ако бъдат избрани, те ще гласуват в парламента, за да премине сделката за Брекзит и да прекратим несигурността и най-сетне да напуснем Европейския съюз“, заяви Джонсън пред британското издание  Telegraph . \r\n„Предлагам съюз на хората – ако гласувате за Консервативната (партия) може да сте сто процента сигурни, че нашето правителство ще премахне блокадата над парламента и ще осъществи Брекзит“, заяви още премиерът.  \r\nПо-рано той успя да се договори с ЕС за Брекзит, след като Общността му предостави трета отсрочка.  \r\n*** \r\n \r\n  В Беларус бяха открити избирателните секции за изборите за депутати от долната камара на парламента, като в основния ден за гласуване те ще работят до 20:00 часа (Същото като българско време), предава  РИА Новости . \r\nВ страната са създадени 5830 избирателни секции, включително в санаториуми, домове за почивка, болници, както и в казармите. В чужбина отворени 46 избирателни секции. \r\nОт 12 до 16 ноември в страната се проведе предсрочно гласуване с избирателна активност от 35,77%. В същото време на предходните парламентарни избори в републиката през 2016 г. избирателната активност по време на предсрочноto гласуване е била 31,29%. В последните избори общата избирателна активност, като се вземе предвид основният ден на гласуване и предварителния вот, възлиза на 74,7%. \r\nМного организации и опозиционни представители в Беларус осъждат практиката за предсрочно гласуване, тъй като смятат, че при него има голяма възможност за изборни измами. \r\nИзборите в за парламент се провеждат по мажоритарната система. По този метод 110 депутати трябва да бъдат избрани от 110 избирателни района. Изборите се считат за валидни, ако в гласуването участват повече от половината избиратели, включени в списъците. Кандидатът, получил най-много гласове, се обявява за избран. По последни данни кандидатурите за депутати са 513 на брой. \r\nОбщо около 6,9 млн. души имат право на глас, от които около 1,3 млн. живеят в Минск. Чуждестранните наблюдатели са общо 1029 на брой – най-много от десет години насам. Местните наблюдатели възлизат на 28 хил. души. \r\nПо време на изборите органите на реда ще имат засилено присъствие в близост до секциите, като с висока степен на готовност ще функционира и Министерството за извънредни ситуации. \r\nПрезидентът на Беларус Александър Лукашенко многократно е наричал изборите в страната празник. В изборния ден редица производители ще предлагат своите стоки без търговски надбавки и с отстъпки. В много избирателни секции има и културна и развлекателна програма както за възрастни, така и за деца, тъй като беларусите често идват да гласуват с цялото си семейство.", "date": "2019.11.17", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/11/17/2720371/makfaks-makedoniya-zhivotat-na-aleksandar-vuchich-e-bil-v-opasnost-tvardi-srabskiya-ministar-na-zdraveopazvaneto.html", "text": "Сръбският министър на здравеопазването Златибор Лонкар заяви пред белградски медии, че президентът на страната Александър Вучич има хронични, макар и леки сърдечни проблеми, но и че здравето му се е влошило много сериозно в на 15 ноември вечерта, когато беше приет във Военномедицинската академия в (ВМА) в Белград, предава македонската медия  “Макфакс“ . \r\n“Веднага след като го приеха, беше оценено, че има опасност за живота на президента на Сърбия\", каза министър Лонкар. \r\nСпоред него Вучич е реагирал добре на терапията, която му е била предписана и е бил посъветван да намали редовните си дейности за следващия период, за да възстанови напълно влошеното си здраве. \r\n \r\n  Теодор Пенев", "date": "2019.11.17", "title": "„Макфакс“ (Македония): Животът на Александър Вучич е бил в опасност, твърди сръбския министър на здравеопазването"}
{"url": "http://www.focus-news.net/news/2019/11/17/2720372/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-noemvri.html", "text": "На 18 ноември 2019 г. (понеделник), във връзка с реконструкция на уличен водопровод на ул. „Буря“ кв. „Карпузица“  се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n - кв. „Карпузица“ -  ул. „Ива“; \r\n - кв. „Горна баня“  –  ж.п. линия  „София –Перник“,  ул. „Ехо“, ул. „Извор“,  ул. „Топло изворче“, ул. „Вечерница“,  бул. „Никола Петков“,  ул. „Георги Богровски“,  ул. „Планиница“,  ул. „Лотос“; \r\n - ул.  „Гръстниче , ул. „Урал“,  ул. „Градище“, ул. „Синьо езеро“,  ул. „Дон“, ул. „Подлозище“.  \r\nТова съобщиха от пресцентъра на  \"Софийска вода\" . При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Горна баня“ ул. „Николай Хрелков“ ъгъла с бул. „Никола Петков“. \r\nНа 18 ноември 2019 г. (понеделник), във връзка с превключване на уличен водопровод на ул. „Чавдар Мутафов“ кв. „Витоша“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на: \r\n - ул.“Данаил Крапчев“ №10, ул. „Иван Пейчев“ №1, №2, №4, №10 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Иван Пейчев“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2019.11.17", "title": "„Софийска вода” временно ще прекъсне водоснабдяването в  някои части на столицата на 18 ноември"}
{"url": "http://www.focus-news.net/news/2019/11/17/2720368/benyamin-netanyahu-izrael-si-zapazva-svobodata-na-deystvie-v-ivitsata-gaza.html", "text": "Израел запазва пълната си свобода на действие в Ивицата Газа, въпреки прекратяването на огъня, заяви премиерът на Израел Бенямин Нетаняху на правителствено заседание, предава  РИА Новости . \r\n\"Израел не пое ангажименти. Политиката ни за сигурност не се промени. Ние поддържаме пълна свобода на действие и нанасяме удари по всеки, който се опитва да ни навреди\", заяви премиерът, коментирайки израелската операция \"Черен пояс\", която приключи по-рано на среща с кабинета на министрите. \r\nНа 14 ноември, бе съобщено, че палестинската групировка „Ислямски джихад“ се е договорила за примирие с Израел след най-голямото ескалиране на ситуацията в региона през последните месеци. Това се случи, след като израелските военновъздушни сили ликвидираха командира на „Ислямски джихад“ в Газа Бахи Абу ал-Ата на 12 ноември. Според израелските военни по Израел след това са били изстреляни над 450 ракети в рамките 50 часа въоръжена конфронтация, повечето от които са били прихванати от системата за противоракетна отбрана „Железен купол“. В отговор израелската армия от своя страна атакува обекти на групировката. Операцията беше наречена \"Черен пояс\". \r\nВластите в Газа съобщиха за смъртта на 34 палестинци, включително цивилни. Повече от сто жители на палестинския анклав бяха ранени. \r\nНа 16 ноември израелските военновъздушни сили удариха цели на друга групировка - Хамас в Ивицата Газа. Това се случи, след като палестинската групировка обстреля с ракети град Беер Шева. Нетаняху също отбеляза, че ударите по Хамас са извършени по негова директна заповед. \r\n\"Възложих на силите за отбрана на Израел незабавно да атакуват цели на Хамас в Ивицата Газа. Готови сме за всякакъв сценарий, а силите за сигурност знаят точно какви действия трябва да предприемат, за да защитят държавата Израел на всички фронтове\", подчерта той. \r\n \r\n \r\n \r\n \r\n  Теодор Пенев", "date": "2019.11.17", "title": "Бенямин Нетаняху: Израел си запазва свободата на действие в Ивицата Газа"}
{"url": "http://www.focus-news.net/news/2019/11/17/2720373/the-independent-uchenite-nablyudavaha-zvezda-koyato-se-dvizhi-s-ogromna-skorost-prez-kosmosa.html", "text": "Учените наблюдаваха звезда, рееща се из космоса с огромна скорост, пише британското издание  The Independent . \r\nЗвездата се е движила толкова бързо, че в крайна сметка е напуснала галактиката, твърдят учените, които са я наблюдавали.  \r\nТя е била ускорена от предполагаемата черната дупка в средата на нашата галактика. Учените предполагат, че там има свръхмасивна черна дупка, наречена „Стрелец А“. Учените наричат звездата „посетител от странни земи“, който е преминал сравнително близо до слънчевата система, след като пропътувала пътя от средата на Млечния път.  \r\nЗвездата е била забелязана в съзвездието Грус от учени от университета Карнеги Мелън. Те са я видели да се движи десет пъти по-бързо от другите звезди в галактиката и са се опитали да я изучат и да получат повече информация.  \r\n„Скоростта на откритата звезда е толкова висока, че тя неизбежно ще напусне галактиката и никога няма да се върне“, казва Дъглас Бубер от университета в Оксфорд, съавтор на изследването. \r\nЗвезди, които се движат с толкова висока скорост все още са загадка за учените. Те научават за тях за първи път едва преди около 20 години. Това е първата по рода си звезда от този вид, виждана някога, като астрономите никога досега не са наблюдавали някой от тези мистериозни небесни обекти толкова отблизо. \r\nОбектът е преминал на 29 хил. светлинни години от слънчевата система - сравнително малка дистанция за мащаба на нашата галактика, и учените успяват да проследят треакторията му от центъра на Млечния път. Там те предполагат, че се намира огромната черна дупка „Стрелец А“. \r\n„Това е много вълнуващо, защото отдавна подозирахме, че черните дупки могат да изхвърлят звезди през галактиката с висока скорост. Ние обаче никога не сме правили недвусмислена асоциация на толкова бърза звезда с центъра на галактиката“, заяви водещият изследването и член на Центъра за космология на Карнеги Мелън. \r\n \r\n  Теодор Пенев", "date": "2019.11.17", "title": "The Independent: Учените наблюдаваха звезда, която се движи с огромна скорост през космоса"}
{"url": "http://www.focus-news.net/news/2019/11/17/2720374/zapochna-povishavane-na-moshtnostta-na-peti-blok-na-aets-kozloduy.html", "text": "От 10:35 часа на 17 ноември на пети блок на АЕЦ “Козлодуй” започна повишаване на мощността, която вчера, 16 ноември, временно бе ограничена до 50%. Това съобщиха от пресцентъра на  АЕЦ „Козлодуй” .  \r\nНатоварването на блока се извършва поетапно, съгласно изискванията на технологичния регламент, и ще продължи до достигане на 100%. Направени са всички необходими проверки, с които е потвърдена работоспособността на оборудването. \r\nШести блок на АЕЦ “Козлодуй” продължава да работи с пълно натоварване на мощността.", "date": "2019.11.17", "title": "Започна повишаване на мощността на пети блок на АЕЦ “Козлодуй”"}
{"url": "http://www.focus-news.net/news/2019/11/17/2720375/ria-novosti-ukrainskite-korabi-zadarzhani-v-cherno-more-napusnaha-pristanishteto-v-kerch-i-shte-badat-predadeni-na-kiev.html", "text": "Украинските катери „Бердянск“, „Никопол“ и влекачът „Яна Капу“, задържани през ноември 2018 г. от руските сили в Черно море, напуснаха пристанището в Керч, ескортирани от руски кораби, предава  РИА Новости . \r\nTова заяви за руската агенция военен източник от Крим. \r\nСпоред събеседника на агенцията, катерите и влекачът ще бъдат предадени на украинската страна в неутрални води. \r\n\"Корабите ще отидат до мястото на срещата без военен конвой, нашите териториални води минават по полуострова и не е необходима допълнителна сигурност“, каза Дмитрий Белик, депутат от Държавната дума от Севастопол.  \r\nПо-рано одеското издание \"Дума\" съобщи, че Киев е изпратил няколко кораба, които да посрещнат задържаните плавателни съдове. Според съобщенията в медиите, размяната ще се извърши в морето, на около 60 мили от Одеса. \r\nСпоред Москва през ноември 2018 г. трите кораба от украинския флот са навлезли в руски води и са извършили опасни маневри, без да отговорят на исканията на Москва. \r\nНа борда им са се намирали 24 военнослужещи. Граничните сили на Москва тогава задържаха корабите и екипажите им, на които бяха повдигнати обвинения в нарушаването на държавната граница на Русия.  \r\nВпоследствие, след споразумение с Киев те бяха освободени като част от размяната на задържани и осъдени лица, извършена през септември 2019 г. \r\nПо-рано украинският външен министър Вадим Пристайко заяви, че украинските военни са готови да посрещнат своите кораби.  \r\n \r\n  Теодор Пенев", "date": "2019.11.17", "title": "РИА Новости: Украинските кораби, задържани в Черно море, напуснаха пристанището в Керч и ще бъдат предадени на Киев"}
{"url": "http://www.focus-news.net/news/2019/11/17/2720376/todor-yosifov-gerb-za-mladite-nyama-nevazmozhni-tseli-stiga-da-povyarvat-v-tyah.html", "text": "„За младите хора няма невъзможни неща. Но за да са активни и да не признават граници, първо трябва да повярват в себе си. Всички вие, участници в регионалната академия, трябва да откриете по какъв начин да сте полезни на обществото най-напред на местно ниво. С какво можете да допринесете за живота в своя град. Ако имате мнение и го изразявате свободно, ако го отстоявате – то ще променя света около вас. Не се страхувайте от провала, не се отказвайте заради различни фактори. Младите хора, които сме заедно във всички общини на България и активно развиваме структурите на МГЕРБ, както и на други младежки организации, имаме големи успехи. И не на последно място - винаги бъдете лоялни към екипа си, хората помнят какво си създал, а не толкова кой е бил начело на даден проект или реализация“. Така председателят на „Младежки глас“ и общински съветник от ГЕРБ, Тодор Йосифов, откри лекционния панел „Млади и активни“ в рамките на регионалната академия на партията в Созопол, съобщиха от пресцентъра на  ПП ГЕРБ . Модератор бе Камелия Димитрова, дългогодишен член на МГЕРБ-Бургас. Събитието се провежда със съдействието и подкрепата на фондация „Конрад Аденауер“ и е насочена към социалните политики.  \r\nЙосифов мотивиращо сподели какъв път е изминал от началото на създаването на МГЕРБ до днес. „От 2006 г. също както модератора ни Камелия Димитрова и голяма част от младежите ни в Бургас, сме учредители на ГЕРБ. Една от първите структури на младежкия ГЕРБ е в нашия град още през същата година. 4 мандата бях председател на организацията преди сегашният - Николай Василев, да продължи успешното съществуване на структурата. Защо споделям всичко това – силата на една организация е в екипа, а не само в човекът, който се занимава с дадена дейност. Силният лидер винаги е заобиколен от хора, които са отлични кадри. Това характеризира и нашата организация. Силата на това да променяш бележи успехи“, категоричен бе бургаският общински съветник.  \r\nКато председател на най-голямата неправителствена организация на младите хора в България, Тодор Йосифов акцентира върху опита, който е натрупал чрез развитието на социалните, младежки дейности. „Когато започнахме да се занимаваме с това, когато станахме политически активни, бяхме 18-19 годишни. Тогава нищо не се случваше с младите хора спрямо обществената и политическа обстановка. Нямаше кой да ни подаде ръка, а сега промяната е огромна. Лекторите преди мен споделиха за много програми, по които работят ресорните министерства. Младите хора в България по нищо не отстъпват по младежите по света, казвам го от личен опит, натрупан от работата ми не само в България, но и в чужбина по различни проекти. Българските младежи са едни от най-борбените, с хъс, потенциал. Те трябва непрекъснато да надграждат постигнатото“, допълни Йосифов.  \r\nТой сподели, че победите, които постигат младите не са лесни, но заради това те трябва да имат самочувствие за постигнатото. „Вие в тази зала сте пример за останалите млади хора. Младите хора са успешни в различни сфери, но това, което ги характеризира е волята да променят нещо“.", "date": "2019.11.17", "title": "Тодор Йосифов, ГЕРБ: За младите  няма невъзможни цели, стига да повярват в тях"}
{"url": "http://www.focus-news.net/news/2019/11/17/2720378/avtomobil-v-koyto-sa-patuvali-dve-detsa-e-katastrofiral-na-patya-mezhdu-selata-cherniche-i-krupnik-v-obshtina-simitli.html", "text": "Около 13:21 часа днес е получен сигнал за ПТП на пътя между с. Черниче и с.Крупник, общ.Симитли. Това съобщиха от пресцентъра на  ОДМВР - Благоевград . По първоначална информация лек автомобил е самокатастрофирал, като е излязъл в страни от пътя и се е блъснал в крайпътен скат. Към момента няма данни за пострадали. Две деца, които са пътували в автомобила са транспортирани за извършване на медицински преглед.", "date": "2019.11.17", "title": "Автомобил, в който са пътували две деца,  е катастрофирал на пътя между селата Черниче и Крупник в община Симитли"}
{"url": "http://www.focus-news.net/news/2019/11/17/2720380/afp-protestirashtite-v-honkong-zapaliha-broniran-politseyski-avtomobil.html", "text": "Брониран полицейски автомобил беше запален в Хонконг от множество от петролни бомби, докато се опитваше да разпръсне протестиращи продемократично настроени демонстранти от надлез в града, предава  AFP . \r\nТова се вижда от видео, излъчено по местни хонконгски медии. В кадрите се вижда още, че автомобилът гори и се опитва да се движи, без да става ясно дали е бил изгасен. \r\n \r\n  Теодор Пенев", "date": "2019.11.17", "title": "AFP: Протестиращите в Хонконг запалиха брониран полицейски автомобил"}
{"url": "http://www.focus-news.net/news/2019/11/17/2720379/sport-mladezhkiyat-natsionalen-otbor-po-futbol-na-balgariya-se-klasira-za-elitniya-krag-na-kvalifikatsiite.html", "text": "Националният ни отбор по футбол до 19 г. постигна впечатляващ успех, класирайки се за елитния квалификационен кръг на Евро 2020. Тимът на Ангел Стойков записа втора категорична победа в предварителната група - с 3:0 над Армения, и гарантира участието си в следващата фаза, след като събра пълен актив от б точки преди последния двубой. Толкова имат и домакините на предварителния турнир Турция, които спечелиха срещу Черна гора с 2:1 и също са с 6 точки. Така двата отбора не могат да бъдат изместени от първите две места. Преди Армения нашият тим би и Черна гора с 3:1. Головете вчера започнаха в 5-ата минута, като капитанът Владимир Николов беше точен от дузпа. След почивката резервите Александър Тодоров и Денислав Ангелов пък оформиха крайното 3:0. Последният мач е във вторник от 14:00 часа с Турция.", "date": "2019.11.17", "title": "Спорт: Младежкият национален отбор по футбол на България се класира за Елитния кръг на квалификациите"}
{"url": "http://www.focus-news.net/news/2019/11/17/2720366/sport-sarbiya-priema-ukrayna-v-posleden-mach-ot-grupa-v.html", "text": "Сърбия приема днес от 16:00 часа Украйна в последен мач от група В. За казаците, които предсрочно си осигуриха участие на Евро 2020, двубоят е за престиж, докато за домакините - почти. Това е така, защото дори и да нанесат първо поражение в кампанията на селекцията на Андрей Шевченко, белите орли не държат съдбата в ръцете си. Сърбите могат да съберат максимално 16 точки и да се надяват в същото време Португалия (14) да не спечели визитата си в Люксембург. \r\nПо същото време носителят на титлата Португалия има наглед лесна задача срещу Люксембург на \"Жози Бартел\". Националният екип е стимул и мехлем за Кристиано Роналдо, който в 7 мача от началото на квалификациите е вкарал 10 гола.", "date": "2019.11.17", "title": "Спорт: Сърбия приема Украйна в последен мач от група В"}
{"url": "http://www.focus-news.net/news/2019/11/17/2720367/zemetresenie-s-magnitud-200-po-rihter-e-registrirano-v-blizost-do-samokov.html", "text": "Земетресение с магнитуд 2,00 по Рихтер е регистрирано в близост до Самоков. Това съобщи за  Агенция „Фокус“  дежурният сеизмолог от Националния институт по геофизика, геодезия и география. Трусът е регистриран в 00.35 часа през нощта. Земетресението е било с дълбочина 19 км. Не е усетено от населението.", "date": "2019.11.17", "title": "Земетресение с магнитуд 2,00 по Рихтер е регистрирано в близост до Самоков"}
{"url": "http://www.focus-news.net/news/2019/11/17/2720381/iliana-benovska-za-mishkite-ili-za-horata-rabotyat-polititsite-ni-v-upravlenieto-i-opozitsiyata.html", "text": "Минаха местните избори. И дойдоха: бюджет 2020, магистралата „Европа“, газовият интерконектор с Гърция, повторният избор на Гешев за главен прокурор и най-вече, срещата Борисов - Тръмп в Белия дом.  Наоколо е и поредният пленум на БСП, на който за пореден път Нинова отчита победа - нищо че Борисов я би - и на който пленум, за пореден път, искат Нинова да си подаде оставката , вместо да й я вземат. Наоколо е и заканата за протести , ако Борисов не спре първият ден от болничните да не се плаща. И се сетих за знаковото заглавие на Джон Стайнбек „За мишките и хората“. Привидно, само привидно, сюжетът няма връзка със случващото се в България. Това заявява журналистът Илиана Беновска в коментара си към днешното издание на предаването „Беновска пита” по Телевизия „Канал 3” и Радио „К2”, съобщиха отекипа на  предаването . \r\nНо, иносказателно, заглавието приляга. Да си отговорим на въпроса: За „мишките“ или за „хората“ работят политиците ни в управлението и опозицията? Или пък да си отговорим на друг въпрос: Кои са „мишките“ и кои са „хората“ в България? Или да отговорим на трети въпрос: Кои от политиците ни са от „мишките“ и кои от „хората“?  Или , пък, на четвърти: Ние, избирателите къде сме се поставили – при „мишките“ или при „хората“?  \r\nИ се сетих за „Имам човек“ на Ицо Хазарта… И там, в неговия огромен Автомобил на Справедливостта се мотаеше безгрижно една мишчица… \r\nМинаха местните избори. И дойдоха: бюджет 2020, магистралата „Европа“, газовият интерконектор с Гърция, повторният избор на Гешев за главен прокурор и най-вече, срещата Борисов -Тръмп в Белия дом.  \r\nЩе дойде и Коледа. Ще си „помишкуваме“ с ракийка и туршийка. Щото ни мързи. И чакаме някой друг да мисли, гласува и действа вместо нас. \r\nТака, че – сърдете се на себе си. \r\nАз съм Беновска. И питам.", "date": "2019.11.17", "title": "Илиана Беновска: За „мишките“ или за „хората“ работят политиците ни в управлението и опозицията"}
{"url": "http://www.focus-news.net/news/2019/11/17/2720384/vremenno-dvizhenieto-po-patya-dimovo-ruzhintsi-e-ogranicheno-v-edna-lenta-poradi-katastrofiral-kamion.html", "text": "Временно  движението по път I-1 Димово - Ружинци е ограничено в една лента поради катастрофирал камион, съобщиха от пресцентъра на  Агенция \"Пътна инфраструктура\" .  Движението се регулира от сигналисти и служители на \"Пътна полиция\" .", "date": "2019.11.17", "title": "Временно движението по пътя Димово - Ружинци е ограничено в една лента поради катастрофирал камион"}
{"url": "http://www.focus-news.net/news/2019/11/17/2720383/tass-rusiya-shte-predade-zadarzhanite-ukrainski-korabi-na-18-noemvri.html", "text": "Русия ще предаде украинските военни кораби, задържани миналата година в Керченския проток, на 18 ноември, предава  TACC \r\nВ съответствие с постигнатите споразумения с украинската страна, трите украински кораба - влекачът „Яна Капу“ и малките бронирани артилерийски катери „Никопол“ и „Бердянск“, се изтеглят от пристанището на Керч до договорения пункт за прехвърляне на украинската страна, което ще се проведе на 18 ноември “, заявиха от пресслужбата на Федералната служба за сигурност. \r\nНа 25 ноември 2018 г. трите кораба на украинския флот нарушиха реда на преминаване на военни кораби през териториалните води на Руската федерация при движение от Черно море към Азовско море. За принудителното им спиране в Керченския проток руската страна използва оръжия. Корабите бяха задържани, а 24-мата моряци, намиращи се на тях, бяха арестувани. Те бяха обвинени в нарушаване на държавната граница. \r\nПрез лятото на 2019 г. Русия предложи на Украйна да прехвърли задържаните моряци под писмени гаранции за участието им в процеса и корабите под гаранции за тяхната безопасност. По-късно моряците бяха върнати в Украйна като част от размяната на задържани лица. \r\n \r\n  Юлиян Марков", "date": "2019.11.17", "title": "ТАСС: Русия ще предаде задържаните украински кораби на 18 ноември"}
{"url": "http://www.focus-news.net/news/2019/11/17/2720382/galya-zhelyazkova-gerb-ot-nas-mladite-zavisi-po-kakav-pat-na-razvitie-shte-poeme-darzhavata-ni.html", "text": "„Най-важното след академии като тази е да спрем и да се замислим за бъдещето си. Не говорим само за партията или организация, от нас зависи какви личности ще станем и какъв път на развитие ще поеме държавата ни“. Това заяви народният представител и член на НИС на МГЕРБ Галя Желязкова пред близо 100 младежи в Созопол. Там се провежда регионална академия със съдействието на фондация „Конрад Аденауер”. Модератор на съответния панел бе Камелия Димитрова. Това съобщиха от пресцентъра на  ГЕРБ . \r\nБургаският депутат сподели как е поела по пътя на политиката и обществената дейност. „В далечната 2006 г. станах първо член на гражданското сдружение на ГЕРБ, нямах даже 18 години. Защо е толкова ценна нашата организация? На първо място получих приятелства, познанства и много комуникация на различни нива. Бяхме малък екип в началото, впоследствие превърнахме ГЕРБ в партия, която дава шанс на младите хора. Имаме представителства на различни нива - общински съветници, експерти в администрацията, депутати – четирима от тях са от МГЕРБ. Тази тенденция ще се задълбочи, ние сме хората, които можем и знаем как да променим ситуацията в страната“, категорична бе Желязкова. \r\n„В началото като депутат ми беше малко трудно – исках нещата да се случват веднага, сега на момента, но се научих на търпение. За да бъде един закон достатъчно добър и да удовлетвори максимално голяма част от хората, е нужно време, прецизност, различни гледни точки. Такъв например бе Законът за социалните услуги заради своята специфика, той отне много време, докато се прецизира“, поясни народният представител.  \r\n „Младите можем да дадем разум и баланс в обществото. Пример за това е Стратегията за детето и фалшивите новини около нея, на който аз самата  станах свидетел по време на предизборната кампания в населени места в област Бургас. Трябва да сме „проводник“ на информацията, но тази, която е истинска, в която няма манипулация. Особено актуална в момента е темата за Бюджет 2020. Правителството полага максимални усилия за балансирана обстановка в страната, разпределяне на толкова средства, колкото има в държавата. От опозицията са на съвсем друга позиция – харчене без обосновка и като за последно“, коментира по време на академията Галя Желязкова.  \r\nХристо Котов, член на НИС на МГЕРБ и общински съветник от Сливен също взе участие по темата за младите в дневния ред на законодателството на страната. „Това, което ни отличава е, че ГЕРБ винаги излиза с конкретна програма при всяка една кампания. Тя е важна при всекидневните ни срещи с хората, защото сме партия, която е с лице към обществото. Често ми се е случвало да отговарям именно на такива въпроси – какво ще се случи в моето населено място или на държавно ниво. Когато поемем политическа отговорност и кажем, че даден проект, промяна или услуга ще се случат – това е така, защото е реален ангажимент“, сподели той.  \r\nКотов подчерта, че всеки, присъединил се към ГЕРБ, е започнал с равен старт, положил е усилия, развил се е и на по-късен етап има възможност да се реализира. „Много често трябва да се мисли в дългосрочна перспектива, за децата ни, за това, че избираме да оставаме в България. ГЕРБ е единствената партия, която дава шанс на младите да се докажат. Работата в Общинския съвет е интензивна и с реални резултати, младите съветници в Сливен поставяме въпроси, които другите не избягват“.", "date": "2019.11.17", "title": "Галя Желязкова, ГЕРБ:  От нас, младите, зависи по какъв път на развитие ще поеме държавата ни"}
{"url": "http://www.focus-news.net/news/2019/11/17/2720385/ministar-nikolina-angelkova-se-sreshtna-v-egipet-s-ministara-na-turizma-na-arabskata-strana-d-r-raniya-al-mashat.html", "text": "Министърът на туризма Николина Ангелкова проведе работна среща с министъра на туризма на Арабска република Египет д-р Рания Ал-Машат. Двете разговаряха по време на работното посещение на министър Ангелкова в Кайро. Тя е придружена от група делегати, сред които са представители на местната власт и бизнеса, както и депутати от парламентарната Комисия по икономическа политика и туризъм. Това съобщиха от пресцентъра на  Министерство на туризма. \r\nЗадълбочаването на партньорството между двете страни ще допринесе за развитието на туризма, който е ключов икономически сектор за двете държави, каза министър Ангелкова. Тя акцентира, че България и Египет имат дългогодишно добро партньорство в туризма и изрази увереност, че то ще продължи с обмяна на добри практики в популяризирането на културата и историята на страните, допринасяйки по този начин за увеличаване на интереса към двете държави, както и привличане на гости от други пазари.  \r\nДвамата министри обсъждаха и възможността за създаване постоянен механизъм за сътрудничество в туризма между двете страни. Домакинът- министър Рания Ал- Машат открои важността на туризма за икономиките на Египет и България и изрази възхищение от визитата си в България през месец май тази година. Египетският министър на туризма бе сред участниците в Международния форум за устойчив туризъм и инвестиции, който бе проведен в края на май в Слънчев бряг. На срещата днес тя получи официална покана да присъства на второто издание на международния инвестиционен форум в туризма, който е планиран за 2020 г. Министрите Ангелкова и Ал- Машат обсъдиха в Кайро и възможността за организиране у нас на Българо-египетски туристически форум, в който да участват представители на бранша от двете страни. Срещите в Египет на българските представители продължават.", "date": "2019.11.17", "title": "Министър Николина Ангелкова се срещна в Египет с министъра на туризма на арабската страна д-р Рания Ал-Машат"}
{"url": "http://www.focus-news.net/news/2019/11/17/2720386/afp-hilyadi-protestirat-v-tbilisi-s-nastoyavane-za-predsrochni-izbori.html", "text": "Хиляди привърженици на опозицията се събраха в грузинската столица Тбилиси, като поискаха оставка на правителството и предсрочни парламентарни избори, след като все по-непопулярната управляваща партия се отказа от обещаните избирателни реформи, предава  AFP . \r\nПротестиращите се събраха пред сградата на парламента на един от най-големите антиправителствени митинги от години на фона на нарастващия натиск върху управляващата партия “Грузинска мечта”, водена от олигарх Бидзина Иванишвили. \r\nНастоявайки за  оставката на правителството и бързи парламентарни избори, протестиращите веят знамената на Грузия и Европейския съюз и носят гигантски транспарант с лозунг против Иванишвили „Всички срещу един“. \r\nОпозиционните партии свикаха протеста, след като сформираха безпрецедентен обединен фронт срещу управляващата партия „Грузинската мечта“, чиито депутати миналата седмица отхвърлиха законодателство за провеждане на парламентарни избори догодина при нова пропорционална система за гласуване. \r\nОпозицията обвини Иванишвили в организиране на провала на законопроекта, като заяви, че управляващата партия несправедливо се възползва от сегашната система на гласуване. \r\nВ четвъртък около десет хиляди души се събраха в Тбилиси, обещавайки да провеждат \"постоянни масови протести\", докато исканията им за незабавни предсрочни избори не бъдат  изпълнени. \r\n \r\n  Юлиян Марков", "date": "2019.11.17", "title": "AFP: Хиляди протестират в Тбилиси с настояване за предсрочни избори"}
{"url": "http://www.focus-news.net/news/2019/11/17/2720377/dominik-raab-nyama-nikakva-vazmozhnost-velikobritaniya-da-napusne-es-bez-targovsko-sporazumenie.html", "text": "Външният министър на Великобритания Доминик  Рааб заяви, че няма дори малък шанс страната да напусне структурите на Европейския съюз, без да е постигнала сделка във втората фаза на преговорите за Брекзит, пише вестник  London Evening Standard . \r\nТой заяви това в интервю за  BBC .  \r\nРааб в началото на изявлението си отказа да навлезе в „хипотетични“ теми, свързани с целите на преговорите, попитан дали е възможно в крайна сметка Великобритания да напусне ЕС без сделка. \r\nПо-късно той заяви, че подобен развой на събитията „не е дори малко вероятен“. \r\nКритиците предупреждаваха до този момент, че Брекзит без споразумение все пак е възможен към края на 2020 г., като се има предвид колко малко време има за преговори между Лондон и Брюксел, свързани с бъдещите им взаимоотношения. \r\nКоментарите на Рааб идват, след като и той и министърът, отговарящ за безопасността Брандън Люис бяха сред тези в Консервативната партия, които не можеха да обяснят как ще стои въпроса с миграцията според плановете на правителството.  \r\nПлановете на торите включват да изискат от „огромното мнозинство“ мигранти да имат оферта за работа, ако искат да дойдат във Великобритания, без значение откъде идват. \r\nСпоред партията ще има и някои изключения, включително когато става дума за висококвалифицирани учени или мигранти, които искат да дойдат в страната, за да започнат собствен бизнес.  \r\nЗа бъдещите преговори за Брекзит, Рааб заяви, че Обединеното кралство „няма да се обвързва с правилата на ЕС“. \r\n„Няма да се заключваме около правилата на ЕС, които целят и са насочени към най-важните интереси на европейците и всъщност ще има компромиси“, заяви той, попитан как стои въпроса, свързан с риболова. \r\nТой заяви, че Великобритания няма да напусне без споразумение, дори ако не се договори с ЕС по този въпрос. \r\nПопитан дали Брекзит без сделка е възможен, той отговори, че това няма да се случи. \r\n„Не мисля, че това е дори малко възможно“, каза той.  \r\nМинистрите вече изясниха, че най-накрая се отказват от дългогодишния ангажимент на партията да се намали миграцията до под 100 хил. души на година - цел, която никога не са изпълнявали. \r\nРааб заяви, че няма намерение да поставя конкретно число на броя мигранти, които ще влизат в страната. Думите му впоследствие бяха повторени и от Люис.  \r\n„Всеки, който вече е тук и е част от схемата за ЕС (…), неговите права за защитени, те са абсолютно ясно защитени и на място“, каза той по-рано пред  Sky News . \r\n„Това ще е свързано с новите хора, влизащи от ЕС след като напуснем с бъдещата имиграционна система“, добави той. \r\nПо-рано премиерът Борис Джонсън заяви, че консерваторите са обещали да въведат нова система, според която мигранти ще се приемат според „точкова система“.  \r\nОбявявайки имиграционните планове, партията заяви, че достъпът до социални услуги ще бъде изравнен между гражданите на ЕС и тези от останалия свят, което означава, че гражданите извън Обединеното кралство обикновено ще трябва да изчакат пет години, преди да могат да искат такива.  \r\nПартията изтъкна, че според действащите правила, мигрантите от ЕС могат да имат достъп до социални грижи и услуги, след като са били в Обединеното кралство в продължение на три месеца. \r\nКонсерваторите твърдят, че тези мерки могат да спестят на страната общо около 950 млн. евро до 2024-2025 г.  \r\n \r\n  Теодор Пенев", "date": "2019.11.17", "title": "Доминик Рааб: Няма никаква възможност Великобритания да напусне ЕС без търговско споразумение"}
{"url": "http://www.focus-news.net/news/2019/11/17/2720387/vremenno-dvizhenieto-po-pat-ii-81-prez-prohoda-petrohan-v-rayona-na-s-barziya-se-osashtestvyava-v-ednata-lenta-poradi-katastrofa.html", "text": "Временно движението по  път II-81 през прохода Петрохан в района на Бързия се осъществява в една лента поради катастрофа. Това съобщиха от пресцентъра на  Агенция \"Пътна инфраструктура\" .  Трафикът се пропуска поетапно от Пътна полиция.", "date": "2019.11.17", "title": "Временно движението по път II-81 през прохода Петрохан в района на с. Бързия се осъществява в едната лента поради катастрофа"}
{"url": "http://www.focus-news.net/news/2019/11/17/2720370/kiril-dobrev-bsp-nalozhitelno-e-partiyata-na-evropeyskite-sotsialisti-da-vzeme-otnoshenie-po-vaprosite-s-chestnostta-na-izborniya-protses-v-balgariya.html", "text": "Наложително е Партията на европейските социалисти да вземе отношение по въпросите с честността на изборния процес в България. Това се казва в доклада, който беше разгледан на заседанието на НС на БСП днес, съобщиха от пресцентъра на  партията . От левицата призовават партиите от политическото си семейство да инициират публична дискусия на европейско ниво по темата с участието на държавните институции като репресивни инструменти и намесата им политическия живот на страната извън техните правомощия. \"Това е един от начините, по който ще можем да дадем сигнал и да направим крачка в посока предотвратяване на тези порочни практики. За пореден път на избори се наблюдава намеса от страна на МВР и други държавни институции в процеса, която е в полза на управляващите. Държавата не предприема необходимите мерки и за прекратяване на корпоративния и контролиран вот, натиска върху българските граждани, особено в малките общини, където основен работодател е общинската администрация\", става ясно от доклада, представен от председателя на Националния предизборен щаб Кирил Добрев. \"Приема ли ПЕС за нормални изборните практики в България и с какво може да допринесе те да бъдат преодолени? \" - попита Добрев. Той подчерта, че БСП трябва да ангажира и целия си юридически и експертен потенциал, с който да подпомогне ПГ на \"БСП за България\" при изработването на законодателни текстове, които да променят и дори спрат в зародиш практиките, които опорочават изборния процес. \"Това трябва да стане незабавно преди следващите национални избори\", допълни заместник-председателят на левицата. Социалистите обмислят организирането на редица публични дискусии в тази посока, където да бъдат поканени и представители на граждански и неправителствени организации, които следят от години изборния процес. \"650 хиляди са невалидните бюлетини. Колко трябва да станат, за да разберем, че така повече не може да се продължава? Че този начин на гласуване деформира най-много местните изборни резултати\", попита присъстващите Кирил Добрев. \"БСП ще продължи да отстоява правото на всеки български гражданин да упражни своя вот и да бъде сигурен, че той няма да бъде манипулиран. Инициирането на дискусия по повод машинното гласуване и възможността да бъде включено в изборния процес не бива да закъснява, а даже напротив. Подобни публични разговори могат да бъдат проведени с други политически сили, които имат същите разбирания за подобен тип гласуване, както и привличането на граждански и неправителствени организации, които пряко наблюдават изборните процеси в България и могат да бъдат полезни със своята експертиза\", посочи още Кирил Добрев.", "date": "2019.11.17", "title": "Кирил Добрев, БСП: Наложително е Партията на европейските социалисти да вземе отношение по въпросите с честността на изборния процес в България"}
{"url": "http://www.focus-news.net/news/2019/11/17/2720392/ria-novosti-protestirashtite-sa-blokirali-vsichki-vhodove-na-parlamenta-v-tbilisi.html", "text": "Представители на грузинската опозиция, които протестират в центъра на Тбилиси с искане за оставката на правителството, са блокирали всички входове на парламента, заяви един от лидерите на опозицията Георги Вашадзе, цитиран от  РИА Новости .  \r\nПарламентът на Грузия не успя да приеме изменение в конституцията, което предполагаше преминаване от смесена към пропорционална избирателна система. В Тбилиси пред парламента започнаха протести на опозиционери, различни неправителствени организации и техните поддръжници. Всички опозиционни сили се обединиха срещу правителството. Те изискват провеждането на предсрочни парламентарни избори и назначаването на преходно правителство. В момента пред парламента се провежда митинг с участието на около 20 опозиционни сили, неправителствени и обществени организации и техните привърженици. \r\n\"Блокирахме всички входове на сградата, нека депутатите не идват утре. Ключовете са у нас, което означава, че не е възможно влизането в сградата. Призоваваме полицията да не нарушава закона и да не предприема никакви действия\", каза Вашадзе пред репортери. \r\nТой призова протестиращите да не се разпръскват, да се запасяват с топли дрехи и да „стоят до края“. \"Народът трябва да спечели!\" заяви той. \r\nВ района на сградата на парламента са поставени палатки, в които опозицията и техните привърженици планират да спят. \r\nПо-рано грузинското вътрешно министерство призова всички участници в протестите в Тбилиси да спазват обществения ред и предупреди, че опитите за щурм или блокиране на държавните органи ще бъдат пресечени от органите на реда. \r\n \r\n  Юлиян Марков", "date": "2019.11.17", "title": "РИА Новости: Протестиращите са блокирали всички входове на парламента в Тбилиси"}
{"url": "http://www.focus-news.net/news/2019/11/17/2720390/benovska-otnovo-shte-pita-koy-i-na-kakvo-osnovanie-iska-no-i-mozhe-da-upravlyava-balgariya.html", "text": "Беновска пита в неделя, 17 ноември 2019 г. от 5 часа след обед.: Кой и на какво основание Иска, но и Може ли да управлява България?  Това съобщиха от  екипа  на предаването „Беновска пита“ по „Канал 3”. Предаването под надслов „Политиката, глупако!“ ще започне с коментар на Беновска. Нейни събеседници ще бъдат: \r\n17.00- 17.05  Коментар на Илиана Беновска   \r\nЗа: ГЕРБ, властта, избирателите, партньорите и опозицията?  \r\n17.05 - 17.25 Димитър Главчев, председател на ИК на ГЕРБ, експредседател на 44 НС \r\nЗа: За „кожата“ на Конституцията – Радев vs Гешев? \r\n17.30 - 17.45 Боян Магдалинчев, представляващ ВСС \r\nЗа: Бюджет 2020 – на българите или на политиците?   \r\n17.50 - 18.15 Пламен Димитров, президент на КНСБ, Васил Велев , АИКБ \r\nИскрен Веселинов, ВМРО  и Валентин Касабов, НФСБ – съпредседатели на ОП  \r\nЗа: Борисов ли победи Нинова  или Нинова победи БСП?   \r\n18. 20  - 18.40  Валери Жаблянов, БСП \r\nЗа: Разбрахме ли отговора ва въпроса : Кой и на какво основание Иска, но и Може ли да управлява България ?   \r\n18.40 - 18.55 – доц. Стойчо Стойчев, политолог", "date": "2019.11.17", "title": "Беновска отново ще пита: Кой и на какво основание Иска, но и Може да управлява България"}
{"url": "http://www.focus-news.net/news/2019/11/17/2720388/tass-velikobritaniya-planira-da-povishi-meditsinskiya-danak-za-chuzhdestranni-grazhdani.html", "text": "Британското правителство планира да повиши размера на медицинския данък за чужденците до 625 британски лири годишно, като след Брекзит той трябва да обхване и гражданите на ЕС, заяви британският външен министър Доминик Рааб, цитиран от  TACC \r\n\"Хората, които идват тук, трябва да плащат данък в размер на 625 британски лири годишно, за да можем да покрием разходите на националната здравна система, каза външният министър на Великобритания Доминик Рааб по BBC. \r\nМедицински данък за чужденци за първи път беше въведен през 2015 г. и възлизаше на 200 паунда годишно, но впоследствие беше повишен до сегашните 400 паунда годишно. Сега той не се прилага за гражданите на Европейския съюз. \r\n \r\n  Юлиян Марков", "date": "2019.11.17", "title": "ТАСС: Великобритания планира да повиши медицинския данък за чуждестранни граждани"}
{"url": "http://www.focus-news.net/news/2019/11/17/2720393/ministar-mladen-marinov-vazhno-e-da-osaznaem-che-ot-povedenieto-ni-na-patya-zavisi-zhivotat-ni-i-tozi-na-okolnite.html", "text": "С резолюция на Генералната асамблея на Организацията на обединените нации от 2005г. всяка трета неделя на месец ноември е обявен за Световен ден за възпоменание на жертвите при пътнотранспортни произшествия. По този повод във всички храмове в страната се отслужиха панихиди за упокоение на душите на загинали при пътнотранспортни произшествия и измолване на скорошно оздравяване на пострадалите. Това съобщиха от пресцентъра на  МВР . \r\nВ катедралния храм „Св. Александър Невски“ в столицата своята дълбока почит към жертвите на пътнотранспортни произшествия отдадоха и министърът на вътрешните работи Младен Маринов, служители на Пътна полиция от ГДНП и СДВР, доброволци от БЧК, председателят и зам.-председателят на Държавната агенция „Безопасност на движението по пътищата“ Малина Крумова и Анжелина Тотева.  \r\nДа сме по-толерантни на пътя и да се съобразяваме с условията, призова след панихидата министърът на МВР Младен Маринов. Той добави, че се вземат допълнителни мерки от институциите, които дават положителен резултат, но е много важно хората да осъзнаят, че от поведението им на пътя зависи и техния собствен живот, както и на останалите участници в движението. „Днес е ден, в който прекланяме глави пред жертвите на пътно-транспортни произшествия, но трябва да се мисли и за живите, на които ежедневно им се налага да пътуват“, каза министърът.", "date": "2019.11.17", "title": "Министър Младен Маринов: Важно е да осъзнаем, че от поведението ни на пътя зависи животът ни и този на околните"}
{"url": "http://www.focus-news.net/news/2019/11/17/2720391/georgi-chakarov-kmet-na-polski-trambesh-nikoga-dosega-ne-e-imalo-tolkova-tezhak-natisk-varhu-kandidatite-za-kmetove-tova-se-sluchva-v-darzhavata-na-boyko-borisov.html", "text": "\"Отминалите местни избори нямат нищо общо с който и да е предишен избор. Много от нещата в тази кампания се случиха под повърхността. Никога досега не е имало толкова тежък натиск върху нас - кандидатите за кметове. В тази предизборна кампания имаше безброй много платени доноси срещу мен във Върховна касационна прокуратура, до премиера и парламента\". Това каза кметът на община Полски Тръмбеш и член на Националния предизборен щаб на БСП Георги Чакъров по време на заседанието на НС на БСП, съобщиха от пресцентъра на  партията . Той добави, че на тези избори е  имало и нещо ново - \"охранителните фирми влязоха изключително тежко на терен\". \"Имаше дни, в които по няколко черни джипа с брутално и плашещо изглеждащи младежи ходеха из кварталите и плашеха хората и това ставаше с наблюдението на полицията. В изборния ден моят опонент се возеше в техните коли, ходеха по селата и секциите и пряко участваха в изборния ден. Това ставаше отново със знанието на полицията и се случваше в държавата, управлявана от Бойко Борисов, който по моето мнение не се превръща в държавник\", заяви Чакъров. Той коментира, че тези избори са  били много по-различни от предишните и всеки един, който успя да се пребори, заслужава поздравления. Кметът на Полски Тръмбеш заяви, че за съжаление изборите са се превърнали в технология, а не в политика. \"Има изключително много път, който трябва да извървим, и да върнем доверието на хората. От нас зависи дали ще го направим\", категоричен бе Георги Чакъров. \r\n\"Категорично подкрепям отчета на Националния предизборен щаб, но съм категорично несъгласен с така наречения алтернативен доклад. В него има много неща, които са неточни и неверни. Той показва, че когато умеем да боравим с цифрите, винаги можем да направим доклада така- че да ни е удобен\", обясни кметът на Полски Тръмбеш. Той коментира, че  в област Велико Търново като абсолютни гласове печели ГЕРБ, но в 6 от 10 общини БСП печели и има свои общински кметове. \"С болка искам да кажа, че  видях този алтернативен доклад още преди няколко дни в една агенция, която е доста услужлива за някои другари и крайно критична към националното ръководство. Даже преди малко прочетох, че тази агенция отново цитира нашия предишен лидер, който казва, че за загубата е виновно националното ръководство. Той казва, че сме пропилели три избора и четири години. Не знам за вас, но ние в Полски Тръмбеш не ги пропиляхме, а ги спечелихме. Ако повечето от вас наистина го бяха направили, нямаше да сме в ситуация да спорим дали сме ги изгубили или не\", заяви Георги Чакъров. Той бе категоричен, че резултатите не бива да се използват за разчистване на сметки. \"Не бива да продължаваме по този път, защото той води към пропастта. Това не е полезно нито за нас, нито за нашите членове и симпатизанти\", заключи Чакъров.", "date": "2019.11.17", "title": "Георги Чакъров, кмет на Полски Тръмбеш: Никога досега не е имало толкова тежък натиск върху кандидатите за кметове, това се случва в държавата на Бойко Борисов"}
{"url": "http://www.focus-news.net/news/2019/11/17/2720394/the-times-britanskata-armiya-e-prikrivala-voenni-prestapleniya.html", "text": "Доказателствата, уличаващи британски войници в убийство на деца и изтезания на цивилни, са били прикрити от военни командири, според изтекли документи, които са били пазени в тайна от правителството, пише британският вестник  The Times . \r\nВоенните детективи откриха смущаващи твърдения, че висши командири са се опитали да прикрият военни престъпления от британските войски в Афганистан и Ирак, установи дългогодишно разследване на The Times и програмата на BBC Panorama. \r\nБяха открити доказателства за убийства, извършени от войник от Специалните въздушни сили (СВС) и смърт в ареста, побои, изтезания и унизително сексуално насилие над задържани от страна на военнослужещи от специалния батальон „Черния страж“. Военните детективи откриха също твърденията за фалшифицирането на документи, достатъчно сериозни, за да заслужават разследването на висши офицери. \r\nЕдин от командирите на СВС е бил предаден на прокуратурата  за опит за осуетяване на правосъдието. \r\nДоказателствата се появиха по време на две разследвания за военни престъпления - „Операция „Нордмуур“ в Афганистан и на Екипа за минали разследвания в Ирак“ - които са били спрени през 2017 г. от министъра на отбраната по това време, сър Майкъл Фалън, преди да се стигне до съдебния процес. \r\nРазследващите изразиха недоволство, че убедителни доказателства са оставени настрана по политически причини. „Ключовите решения се отнемат от нашите ръце“, каза един следовател. „От Министерството на отбраната идваше все по-голям натиск за приключване на случаите възможно най-бързо.“ \r\n \r\nЛорд Макдоналд, бивш директор в Следствието, прегледа доказателствата. Той каза: \"Абсолютно политически укорително е политиците да се намесват в толкова сериозни разследвания за престъпления и да преустановяват тези разследвания, преди да приключат.\" \r\nРазкритията биха могли да доведат до разследване на военни престъпления на британските сили от Международния наказателен съд, който е длъжен да действа, когато страните не подведат под отговорност военни , извършили нарушения на Женевските конвенции. \r\nНастоящото разследване ще насочи вниманието към едно от предизборните обещания на Борис Джонсън. Миналата седмица премиерът заяви, че ще измени Закона за правата на човека, за да защити военните от правни действия и неговата партия обмисля закони, които да затруднят преследването на войници за престъпления, извършени преди повече от 10 години. \r\n \r\nПроведеното журналистическо разследване се фокусира върху три събития: \r\n \r\n● Убийството на три деца и един младеж, които са били простреляни в главата на близко разстояние, докато пиели чай в дома си в Афганистан през октомври 2012 г. от войник на СВС. Войникът и неговите старши офицери - включително една от най-високопоставените фигури в полка – са били предадени на военния прокурор за разглеждане на обвинения във връзка със стрелбата, но срещу тях не са били предприети правни действия \r\n● Предполагаемата широко разпространена злоупотреба със затворници през лятото на 2003 г. в лагера „Стефен“, в иракския град Басра, довела до поне две смъртни случаи в ареста \r\n● Фаталната стрелба срещу иракски полицай през август 2003 г., за която се твърди, че командващият служител е използвал свидетелски показания на войник, който години по-късно заяви, че доказателствата му са били фалшифицирани без негово знание. \r\nВ хода на двете разследвания за военни престъпления разследващите събраха хиляди изявления от британски войници и свидетели и огромно количество документални доказателства. \r\nБританското министерство на отбраната заяви: „Военната полиция проведе обширни разследвания на твърдения за поведението на силите на Обединеното кралство както в Ирак, така и в Афганистан. Независимият прокурорски орган реши да не повдига обвинения по нито един от случаите, за които става дума.“ \r\n \r\n  Юлиян Марков", "date": "2019.11.17", "title": "The Times: Британската армия е прикривала военни престъпления"}
{"url": "http://www.focus-news.net/news/2019/11/17/2720396/odmvr-bchk-i-rzi-v-sliven-otbelyazvat-svetovniya-den-za-vazpomenanie-na-zhertvite-ot-patno-transportni-proizshestviya-17-noemvri.html", "text": "Областната дирекция на МВР, Българският червен кръст и Регионалната здравна инспекция в град Сливен отбелязаха днес Световния ден за възпоменание на жертвите от  пътно-транспортни произшествия със съвместна  акция в района на едно от най-натоварените кръстовища в град Сливен между  булевардите „Бр.Миладинови” и „Хаджи Димитър”. Това съобщиха от пресцентъра на ОДМВР - Сливен. В рамките на 1 час, от 11,00 до 12,00 часа,  вниманието на водачите беше насочено към необходимостта от толерантност на пътя и важността да се спазват правилата за движение. Раздадени бяха брошури за безопасно поведение. Представители на РЗИ подаряваха предметни награди на всички, които използват обезопасителните системи за деца в автомобилите. Водачите получиха и информационни листовки за Националните кампании “Зима” и “Подкрепа за донорството и трансплатациите”. \r\nОт началото на годината до 10 ноември в област Сливен са станали 98 тежки пътни инцидента с 24 жертви и 114 ранени. По общини  статистиката изглежда така: \r\n- Сливен - убити 16, ранени 51; \r\n- Нова Загора - убити 6; ранени 46; \r\n- Котел - убити 1, ранени 11; \r\n- Твърдица - убити 1, ранени 6. \r\nНай-голям брой  ПТП са настъпили по вина на водачите на МПС. Основната причина е несъобразената скорост с пътните условия, като вследствие на това има най-висок брой убити. Другите най-чести причини са употреба на алкохол от водачи на МПС и отневането на предимство.  \r\nНай- опасните места са пътния уличен участък. Най-опасните булеварди и улици в град Сливен са “Банско шосе” и “Цар Симеон”.  \r\nСветовният ден за възпоменание на жертвите от пътно-транспортни произшествия се отбелязва всяка трета неделя в месеца.  На 17 ноември за поредна година отдаваме нашата почит към загиналите при пътни инциденти и изказваме съболезнования на близките им. Напомняме, че резултатът от високата скорост, алкохолът, нарушенията и арогантността на пътя е фатален, че зад цифрите на черната статистика стоят човешки животи и съдби. \r\nСпазването на правилата за движение не е досадно задължение – то  спасява живот.", "date": "2019.11.17", "title": "ОДМВР, БЧК и РЗИ в Сливен  отбелязват Световния ден за възпоменание на жертвите от пътно-транспортни произшествия  - 17 ноември"}
{"url": "http://www.focus-news.net/news/2019/11/17/2720400/vazstanoveno-e-dvizhenieto-po-pat-i-1-dimovo-ruzhintsi.html", "text": "Възстановено е движението по път I-1 Димово - Ружинци. Това съобщиха от пресцентъра на  Агенция \"Пътна инфраструктура\" .", "date": "2019.11.17", "title": "Възстановено е движението по път I-1 Димово - Ружинци"}
{"url": "http://www.focus-news.net/news/2019/11/17/2720397/aktsenti-v-sutreshniya-blok-dobro-utro-balgariya-po-radio-fokus-na-18-noemvri.html", "text": "Нетипично по-високите ноемврийски температури успяха ли да забавят разпространението на грипа тази година и докога можем да се предпазим с поставянето на противогрипна ваксина? Отговорите дава главният държавен здравен инспектор д-р Ангел Кунчев. НС на БСП с разширено неделно заседание за резултатите от местния вот и алтернативния бюджет на левицата за 2020 година. Всичко това обаче съпътствано от неизяснения въпрос за оставки в партията. Станаха ли недоволните гласове още по-силни и кои бяха важните изводи? Всичко това питаме  Атанас Зафиров, член на ИБ на БСП. Ще ви срещнем и с д-р Емануил Найденов, неврохирург в клиниката по неврохирургия в УМБАЛ „Св. Иван Рилски“, който участва в екипа, отстранил тумор с тегло над 1 килограм от мозъка на 41-годишен пациент. Как специалистите успяха да зачеркнат категоричната фатална присъда? Отговорите в минутите преди 9 часа. Към темата за климатичните промени и влиянието им върху миграцията на рибата в световен мащаб ще насочи вниманието ни Десислава Василева от Радио „Фокус“-Варна.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.11.17", "title": "Акценти в сутрешния блок „Добро утро, България“ по Радио „Фокус“ на 18 ноември"}
{"url": "http://www.focus-news.net/news/2019/11/17/2720395/vazpitanitsi-na-kino-shkola-bratya-lyumier-vav-varna-se-zapoznaha-s-tvorchestvoto-na-liv-ulman-i-ingmar-bergman.html", "text": "Възпитаници на кино школа „Братя Люмиер“ при  Общински детски комплекс – Варна, имаха възможност да се потопят в творчеството на норвежката актриса Лив Улман и Ингмар Бергман, един от най-великите режисьори на своето поколение, предаде репортер на  Радио „Фокус“ – Варна . Това стана по време на Есенния салон на изкуствата, когато във Варна актрисата Йоана Буковска – Давидова представи своя първи моноспектакъл „Променяне“. Любопитен момент е, че по време на свое турне в Норвегия, по-рано тази година, Буковска е имала невероятния шанс да се срещне лично с Лив Улман, по чиято книга е драматизацията на театралната постановка, която играе. \r\nПо инициатива на Елица Матеева, художествен ръководител на детската кино школа в ОДК, младите кинематографисти се запознаха с творбите на Бергман „Есенна соната“ и „Сарабанда“, в които Улман е сред звездното актьорско присъствие. По време на занятие децата успяха да видят как на сцената се създава видеостената от образи, да се запознаят с екипа, да се упражнят, а най-активните от тях да изгледат спектакъла и поставят началото на нов проект. \r\nДесислава ВАСИЛЕВА", "date": "2019.11.17", "title": "Възпитаници на кино школа „Братя Люмиер“ във Варна се запознаха с творчеството на Лив Улман и Ингмар Бергман"}
{"url": "http://www.focus-news.net/news/2019/11/17/2720398/kmetat-yordanka-fandakova-shte-proveri-izgrazhdaneto-na-nova-sgrada-za-razshirenie-kam-64-osnovno-uchilishte-tsar-simeon-veliki.html", "text": "На 18 ноември от 11.00 часа кметът на София Йорданка Фандъкова ще провери изграждането на нова сграда за разширение към 64 Основно училище \"Цар Симеон Велики\". Това съобщиха от пресцентъра на  Столична община . Изгражда се разширение с физкултурен салон и класни стаи.", "date": "2019.11.17", "title": "Кметът Йорданка Фандъкова ще провери изграждането на нова сграда за разширение към 64 основно училище \"Цар Симеон Велики\""}
{"url": "http://www.focus-news.net/news/2019/11/17/2720389/maykal-gouv-zdravnata-sistema-tryabva-da-osiguryava-dostap-za-vsichki-chuzhdestranni-grazhdani-pri-ravni-usloviya.html", "text": "Здравната система трябва да осигурява достъп за всички чуждестранни граждани  при равни условия, заяви британският министър със специални правомощия Майкъл Гоув пред вестник  Daily Mail \r\n\"Да направим нашата Национална здравна система (НЗС) по-силна и по-справедлива също означава да гарантираме равно третиране на всички новопристигащи в тази страна. Съгласно правилата на ЕС, европейските граждани, които пристигат тук, имат преференциален достъп до безплатна грижа от НЗС, докато другите мигранти трябва да изчакат, докато не бъдат въведени в системата и да си осигурят статут на уседналост, процес, който обикновено отнема пет години. Не е честно хората, идващи от европейските страни, да имат достъп до безплатни здравни грижи, без да плащат, докато други правят значителни вноски. \r\nОсигуряването на по-справедлив достъп до НЗС е част от това да направим отношението към миграцията по-справедливо като цяло. Страната ни се укрепва, като посреща хора с таланти от цял свят. Но не е редно хората от България и Словения да идват тук без никакъв контрол и да имат автоматични права, които хората от Бангладеш и Сингапур нямат. \r\nКато толерантна и приобщаваща страна Великобритания приветства ползите, които миграцията може да донесе. Но миграцията трябва да се управлява, за да работи в интерес на всички. След гласуването за Брекзит популярната подкрепа за миграцията и топлината към новопристигащите се увеличиха. Защото британските хора знаят, че извън ЕС можем да контролираме границите си и да свалим имиграцията,\" заяви Гоув. \r\n \r\n  Юлиян Марков", "date": "2019.11.17", "title": "Майкъл Гоув: Здравната система трябва да осигурява достъп за всички чуждестранни граждани  при равни условия"}
{"url": "http://www.focus-news.net/news/2019/11/17/2720399/afp-otnovo-zatvoriha-ploshtad-san-marko-vav-venetsiya.html", "text": "Знаковият площад на Венеция „Сан Марко“ бе отново затворен в резултат на третото голямо наводнение за по-малко от седмица, докато дъждът, обзел останалата част от Италия, предизвика опасения във Флоренция и Пиза, предава  AFP . \r\nПоследната  „аква алта“ във Венеция или високата вода достигна отново 150 сантиметра, по-ниска от рекордните 187 сантиметра във вторник - най-високото ниво от половин век. Макар и не токова високо, това ниво е опасно. \r\n\"Водата спря да се покачва\", написа в социалната мрежа „Туитър“ кметът на града Луиджи Бруняро, който е оценил засега щетите от нахлуващата солена вода на над един милиард евро. \r\n\"Височина 150 сантиметра ... Венеция се готви за рестарт\", каза Бруняро, след като морската вода заля вече опустошения град, където властите обявиха извънредно положение. \r\nПредвижда се приливът да достигне максимум 110 сантиметра през следващите дни, което дава възможност на властите и гражданите да оценят щетите. \r\nПрезидентът на провинция Тоскана Енрико Роси написа в „Туитър“  предупреждение за \"приливна вълна \" по бреговете на река Арно и каза, че прегради се поставят по бреговете на реката в Пиза \"като предпазна мярка\". \r\n \r\n  Юлиян Марков", "date": "2019.11.17", "title": "AFP: Отново затвориха площад „Сан Марко“ във Венеция"}
{"url": "http://www.focus-news.net/news/2019/11/17/2720403/pregled-na-mezhdunarodnite-novini-do-18-chasa-agentsiya-fokus.html", "text": "Израел запазва пълната си свобода на действие в Ивицата Газа, въпреки прекратяването на огъня, заяви премиерът на Израел Бенямин Нетаняху на правителствено заседание, предава  РИА Новости . \r\n\"Израел не пое ангажименти. Политиката ни за сигурност не се промени. Ние поддържаме пълна свобода на действие и нанасяме удари по всеки, който се опитва да ни навреди\", заяви премиерът, коментирайки израелската операция \"Черен пояс\", която приключи по-рано на среща с кабинета на министрите. \r\nНа 14 ноември, бе съобщено, че палестинската групировка „Ислямски джихад“ се е договорила за примирие с Израел след най-голямото ескалиране на ситуацията в региона през последните месеци. Това се случи, след като израелските военновъздушни сили ликвидираха командира на „Ислямски джихад“ в Газа Бахи Абу ал-Ата на 12 ноември. Според израелските военни по Израел след това са били изстреляни над 450 ракети в рамките 50 часа въоръжена конфронтация, повечето от които са били прихванати от системата за противоракетна отбрана „Железен купол“. В отговор израелската армия от своя страна атакува обекти на групировката. Операцията беше наречена \"Черен пояс\". \r\nВластите в Газа съобщиха за смъртта на 34 палестинци, включително цивилни. Повече от сто жители на палестинския анклав бяха ранени. \r\nНа 16 ноември израелските военновъздушни сили удариха цели на друга групировка - Хамас в Ивицата Газа. Това се случи, след като палестинската групировка обстреля с ракети град Беер Шева. Нетаняху също отбеляза, че ударите по Хамас са извършени по негова директна заповед. \r\n\"Възложих на силите за отбрана на Израел незабавно да атакуват цели на Хамас в Ивицата Газа. Готови сме за всякакъв сценарий, а силите за сигурност знаят точно какви действия трябва да предприемат, за да защитят държавата Израел на всички фронтове\", подчерта той. \r\n*** \r\n \r\n  Брониран полицейски автомобил беше запален в Хонконг от множество от петролни бомби, докато се опитваше да разпръсне протестиращи продемократично настроени демонстранти от надлез в града, предава  AFP . \r\nТова се вижда от видео, излъчено по местни хонконгски медии. В кадрите се вижда още, че автомобилът гори и се опитва да се движи, без да става ясно дали е бил изгасен. \r\n*** \r\n \r\n Русия ще предаде украинските военни кораби, задържани миналата година в Керченския проток, на 18 ноември, предава  TACC \r\nВ съответствие с постигнатите споразумения с украинската страна, трите украински кораба - влекачът „Яна Капу“ и малките бронирани артилерийски катери „Никопол“ и „Бердянск“, се изтеглят от пристанището на Керч до договорения пункт за прехвърляне на украинската страна, което ще се проведе на 18 ноември “, заявиха от пресслужбата на Федералната служба за сигурност. \r\nНа 25 ноември 2018 г. трите кораба на украинския флот нарушиха реда на преминаване на военни кораби през териториалните води на Руската федерация при движение от Черно море към Азовско море. За принудителното им спиране в Керченския проток руската страна използва оръжия. Корабите бяха задържани, а 24-мата моряци, намиращи се на тях, бяха арестувани. Те бяха обвинени в нарушаване на държавната граница. \r\nПрез лятото на 2019 г. Русия предложи на Украйна да прехвърли задържаните моряци под писмени гаранции за участието им в процеса и корабите под гаранции за тяхната безопасност. По-късно моряците бяха върнати в Украйна като част от размяната на задържани лица. \r\n*** \r\n \r\n Хиляди привърженици на опозицията се събраха в грузинската столица Тбилиси, като поискаха оставка на правителството и предсрочни парламентарни избори, след като все по-непопулярната управляваща партия се отказа от обещаните избирателни реформи, предава  AFP . \r\nПротестиращите се събраха пред сградата на парламента на един от най-големите антиправителствени митинги от години на фона на нарастващия натиск върху управляващата партия “Грузинска мечта”, водена от олигарх Бидзина Иванишвили. \r\nНастоявайки за  оставката на правителството и бързи парламентарни избори, протестиращите веят знамената на Грузия и Европейския съюз и носят гигантски транспарант с лозунг против Иванишвили „Всички срещу един“. \r\nОпозиционните партии свикаха протеста, след като сформираха безпрецедентен обединен фронт срещу управляващата партия „Грузинската мечта“, чиито депутати миналата седмица отхвърлиха законодателство за провеждане на парламентарни избори догодина при нова пропорционална система за гласуване. \r\nОпозицията обвини Иванишвили в организиране на провала на законопроекта, като заяви, че управляващата партия несправедливо се възползва от сегашната система на гласуване. \r\nВ четвъртък около десет хиляди души се събраха в Тбилиси, обещавайки да провеждат \"постоянни масови протести\", докато исканията им за незабавни предсрочни избори не бъдат  изпълнени. \r\n*** \r\n \r\n Британското правителство планира да повиши размера на медицинския данък за чужденците до 625 британски лири годишно, като след Брекзит той трябва да обхване и гражданите на ЕС, заяви британският външен министър Доминик Рааб, цитиран от  TACC \r\n\"Хората, които идват тук, трябва да плащат данък в размер на 625 британски лири годишно, за да можем да покрием разходите на националната здравна система, каза външният министър на Великобритания Доминик Рааб по BBC. \r\nМедицински данък за чужденци за първи път беше въведен през 2015 г. и възлизаше на 200 паунда годишно, но впоследствие беше повишен до сегашните 400 паунда годишно. Сега той не се прилага за гражданите на Европейския съюз. \r\n*** \r\n \r\n Представители на грузинската опозиция, които протестират в центъра на Тбилиси с искане за оставката на правителството, са блокирали всички входове на парламента, заяви един от лидерите на опозицията Георги Вашадзе, цитиран от  РИА Новости .  \r\nПарламентът на Грузия не успя да приеме изменение в конституцията, което предполагаше преминаване от смесена към пропорционална избирателна система. В Тбилиси пред парламента започнаха протести на опозиционери, различни неправителствени организации и техните поддръжници. Всички опозиционни сили се обединиха срещу правителството. Те изискват провеждането на предсрочни парламентарни избори и назначаването на преходно правителство. В момента пред парламента се провежда митинг с участието на около 20 опозиционни сили, неправителствени и обществени организации и техните привърженици. \r\n\"Блокирахме всички входове на сградата, нека депутатите не идват утре. Ключовете са у нас, което означава, че не е възможно влизането в сградата. Призоваваме полицията да не нарушава закона и да не предприема никакви действия\", каза Вашадзе пред репортери. \r\nТой призова протестиращите да не се разпръскват, да се запасяват с топли дрехи и да „стоят до края“. \"Народът трябва да спечели!\" заяви той. \r\nВ района на сградата на парламента са поставени палатки, в които опозицията и техните привърженици планират да спят. \r\nПо-рано грузинското вътрешно министерство призова всички участници в протестите в Тбилиси да спазват обществения ред и предупреди, че опитите за щурм или блокиране на държавните органи ще бъдат пресечени от органите на реда. \r\n*** \r\n \r\n Знаковият площад на Венеция „Сан Марко“ бе отново затворен в резултат на третото голямо наводнение за по-малко от седмица, докато дъждът, обзел останалата част от Италия, предизвика опасения във Флоренция и Пиза, предава  AFP . \r\nПоследната  „аква алта“ във Венеция или високата вода достигна отново 150 сантиметра, по-ниска от рекордните 187 сантиметра във вторник - най-високото ниво от половин век. Макар и не токова високо, това ниво е опасно. \r\n\"Водата спря да се покачва\", написа в социалната мрежа „Туитър“ кметът на града Луиджи Бруняро, който е оценил засега щетите от нахлуващата солена вода на над един милиард евро. \r\n\"Височина 150 сантиметра ... Венеция се готви за рестарт\", каза Бруняро, след като морската вода заля вече опустошения град, където властите обявиха извънредно положение. \r\nПредвижда се приливът да достигне максимум 110 сантиметра през следващите дни, което дава възможност на властите и гражданите да оценят щетите. \r\nПрезидентът на провинция Тоскана Енрико Роси написа в „Туитър“  предупреждение за \"приливна вълна \" по бреговете на река Арно и каза, че прегради се поставят по бреговете на реката в Пиза \"като предпазна мярка\". \r\n*** \r\n \r\n Турция обвини кюрдските части от Отрядите за народна самоотбрана (ОНС) в освобождаването на повече от 800 бойци от терористичната организация \"Ислямска държава\"  в Сирия, предава  TACC . \r\n\"Турция е единственият партньор ot НАТО и международната коалиция срещу “Ислямска държава“, която заедно с тях се бори и неутрализира над 4000 членове на „Ислямска държава“ в Ирак и Сирия. Работническата партия на Кюрдистан и Отрядите за народна самоотбрана от своя страна освободиха повече от  800 затворници от „Ислямска държава“ в Тел Абаяд\", се казва в изявлението на турското Министерство на националната отбрана.", "date": "2019.11.17", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/11/17/2720407/predstoyashti-mezhdunarodni-sabitiya-za-18-noemvri-agentsiya-fokus.html", "text": "*** \r\n  Започва процес срещу президента на Каталуния Ким Тора за неподчинение \r\n \r\n*** \r\n  Русия ще предаде на Украйна задържаните военни кораби \r\n \r\n*** \r\n  ООН ще представи доклад за децата, намиращи се в затвори по света \r\n \r\n*** \r\n  Съдът ще разгледа искането на САЩ за екстрадиция на Джулиан Асандж \r\n \r\n*** \r\n  Наблюдателите от ОССЕ ще дадат пресконференция за парламентарните избори \r\n \r\n*** \r\n  Среща на външните министри на Русия и Беларус \r\n \r\n*** \r\n  Полагане на клетва на новоизбрания президент на Шри Ланка", "date": "2019.11.17", "title": "Предстоящи международни събития за 18 ноември (Агенция \"Фокус\")"}
{"url": "http://www.focus-news.net/news/2019/11/17/2720406/ivaylo-kalfin-abv-parvata-stapka-za-spirane-na-problema-s-falshivite-bolnichni-e-vavezhdaneto-na-elektronnata-zdravna-karta.html", "text": "Първата стъпка за спиране на проблема с фалшивите болнични е да се въведе така дълго отлаганата електронна здравна карта, в която да е ясно кой от какво се лекува, кога го е правил и как е болен. Това каза Ивайло Калфин – бивш вицепремиер и социален министър , в интервю за предаването „120 минути“ по  бТВ . „Има много практики в Европа за спиране на фалшивите болнични. Това е в обхвата на здравната система. Крайно време е здравната система да започне да си върши работата и да знаем кой пие, кой плаща, кой боледува, кой му плаща сметките“, допълни Калфин. \r\nСпоред бившия вицепремиер редно е болничните да се плащат от НОИ. „ Но проблемът е, доколкото разбирам, в многото злоупотреби. И където и да преместим плащането – дали ще е в НОИ, което значи от бюджета на всички, или ще е от работодателите, или както сега се опитват да направят всеки сам да плаща за болничните дни, това не намалява злоупотребите. Всъщност се прави нещо, което няма абсолютно никакъв смисъл. Просто се размества въздухът за сметка на хората, които действително имат нужда от тези болнични. Независимо кой плаща болничните, злоупотреби има. \r\nФалшивите болнични са проблем, който трябва да се адресира като такъв, а не да се чудим кой да плати проблема, който държавата не иска. Аз не мисля, че проблемът е свързан с това дали са високи или ниски вноските. Проблемът е, че действително има злоупотреби с болнични листа. Тук отново, ако търсим кой да плати за тези злоупотреби, според мен ще вървим в грешната посока. Истинският въпрос е как да се намалят злоупотребите, за да не плаща който и да било за тях. Сега това, което се прави е – не се намаляват, а сметката се изсипва на работещите“, каза още Ивайло Калфин.", "date": "2019.11.17", "title": "Ивайло Калфин, АБВ: Първата стъпка за спиране на проблема с фалшивите болнични е въвеждането на електронната здравна карта"}
{"url": "http://www.focus-news.net/news/2019/11/17/2720401/kaloyan-pargov-bsp-kadeto-e-saglasieto-tam-e-pobedata.html", "text": "Където е съгласието, там е победата. Това каза лидерът на Градския съвет на БСП –София Калоян Паргов и член на Изпълнителното бюро на партията по време на заседанието на Националния съвет на партията, предаде репортер на   Агенция „Фокус“ .  Според него отблъскването на общата опасност става със съгласие, а не със съглашателство. Той посочи, че гневът ражда омраза, а съгласието ражда любов. „Съгласието, както се казва в една латинска поговорка: „Където е съгласието, там е победата, са в основата на пътя, който ни предстои заедно да извървим“, посочи още Паргов. Той отчете, че в София  ГЕРБ е намалила своето присъствие със СДС общо от 33 на 27, а БСП е увеличила с 8. „Двойно и един отгоре. Ако трябва да оценя резултата на София и се върна назад извън 2015 г, през 2007 София имаше 12 съветници, двама районни кметове. Сега има 15 съветници и 2-ма районни кмета“, посочи още лидерът на БСП – София.  „Да се стигне дотам, че \"Граф Игнатиев\" реститути да търсят помощ от червените съветници, показва различна картина“, допълни той. Според него основното постижение е, че БСП е направила така, че десницата да има три плюс един кандидат, а в ляво да има само един. „В дясно имаха Фандъкова, Бонев, Игнатов и тази част от това ветрило, което разтворихме и подкрепяше Мая Манолова. Това си е постижение. Това, което пък ГЕРБ се опитваха да направят е как нас да разцепят“, обясни лидерът на БСП – София.„Резултатите на местните избори и каквито днес анализираме, тълкуваме и ще продължаваме да го правим, ще бъдат основата на предстоящите парламентарни“, допълни още той.  Паргов коментира, че тенденцията се е запазила в летните месеци и на са успели да я пречупят напълно. „По отношение на резултатите, те се тълкуват нееднозначно. Аз между другото отварям една скоба. В София чух всякакви трактовки на резултатите. От провал, неуспех, на фона на последните 30 години до голям успех, голямо постижение. Слушайки трактовките в цялата страна, си мисля, че нито сме постигнали велики успехи, нито велики неуспехи. Резултатите на местните избори са пряко отражение на нашата работа. Те показват кой е работил дълго време и кой е разчитал само на един месец кампания. За пореден път може би ще кажа нещо, което сме си го казвали десетки, стотици пъти, че само с един месец кампания не става“, посочи още Паргов. Той отбеляза, че подготовката за следващите местни избори започва от днес. „Извън емоцията в тази зала мисля ,че някой правилно отбеляза, че трябва да разсъждаваме по отношение на следващите парламентарни избори. Това, което постигнахме на тези избори трябва да го капитализираме политически. За резултатите всички си носим своята вина, без значение кой от коя страна е на барикадата. По-скоро отговорност. За да има резултати, трябва да се работи“, обясни Паргов. „Чувам, че сме реставрирали кафявата чума. Тя започна да се реставрира с брюкселския либерализъм. Ние в София премълчахме, поради простата причина, че за нас беше много опасно да вдигаме темата комунизъм- антикомунизъм, която ако беше основа, бяхме приключили. Ако ще и Путин да беше кандидат за кмет – бяхме приключили. То не бяха опити за Съветската армия, за лепене на звезди, по емблематични дати. Удържахме. Между другото съм много щастлив, че мотото на кампанията „Имаме решение“ стана повод за подобна риторика в различни политически сили“, каза Паргов. Той посочи, че в рамките на двегодишна подготовка, на извършената огромен по обем работа от цялата градска организация.  \r\nДеница КИТАНОВА", "date": "2019.11.17", "title": "Калоян Паргов, БСП: Където е съгласието, там е победата"}
{"url": "http://www.focus-news.net/news/2019/11/17/2720409/svetoslav-milchev-akela-shte-predstavi-vav-varna-parvata-si-samostoyatelna-foto-izlozhba.html", "text": "„85 истории от Исландия” – под това мото Светослав Милчев-Акела представя първата си самостоятелна фотографска изложба на 18-ти ноември във Варна, предаде репортер на  Радио „Фокус“ – Варна .  Светослав Милчев определя себе си като мотоциклетен приключенец-фотограф, който търси непознатото, чакащо да бъде открито. Вече 20 години той пътува на мотор по света и снима. Най-любими са му пейзажите – от пустини, високи места, девствена природа. Обича да фотографира и интересни лица, които открива в големите непознати градове. Търся нови знания, очаквания, спомени, сурови чувства, истории и връзки с широкия свят. Показвам ги така, както съм ги видял и усетил. Това е моят начин да вдъхновявам хората.За експозицията са подбрани 85 кадъра в голям формат от последното 45-дневно пътуване на Светослав Милчев до Исландия и обратно. Някои от фотографиите са цветни, други – черно-бели. Там можеш да видиш всички цветове, разказва авторът. И непрекъснато си във възторг от видяното. Тъкмо решиш, че няма какво повече да те изненада, и пред теб се изправя нова изумителна гледка. И не можеш да спреш да се усмихваш. За публиката ще има специална изненада по време на откриването на изложбата: освен фотосите, в залата ще бъде моторът, с който Акела пътешества по широкия свят. \r\nДесислава ВАСИЛЕВА", "date": "2019.11.17", "title": "Светослав Милчев-Акела ще представи във Варна първата си самостоятелна фото изложба"}
{"url": "http://www.focus-news.net/news/2019/11/17/2720402/tass-turtsiya-obvini-kyurdskite-militsii-za-osvobozhdavaneto-na-800-boytsi-na-islyamska-darzhava.html", "text": "Турция обвини кюрдските части от Отрядите за народна самоотбрана (ОНС) в освобождаването на повече от 800 бойци от терористичната организация \"Ислямска държава\"  в Сирия, предава  TACC . \r\n\"Турция е единственият партньор от НАТО и международната коалиция срещу “Ислямска държава“, която заедно с тях се бори и неутрализира над 4000 членове на „Ислямска държава“ в Ирак и Сирия. Работническата партия на Кюрдистан и Отрядите за народна самоотбрана от своя страна освободиха повече от  800 затворници от „Ислямска държава“ в Тел Абаяд\", се казва в изявлението на турското Министерство на националната отбрана. \r\n \r\n  Юлиян Марков", "date": "2019.11.17", "title": "ТАСС: Турция обвини кюрдските милиции за освобождаването на 800 бойци на „Ислямска държава“"}
{"url": "http://www.focus-news.net/news/2019/11/17/2720404/korneliya-ninova-bsp-plenumat-prie-reshenie-za-zapochvane-na-protses-na-novi-izbori-v-partiyata-prez-april-predi-kongresa-shte-imame-pryak-izbor-na-predsedatel.html", "text": "Пленумът прие решение  за започване на процес на нови избори в партията, през април преди конгреса ще имаме пряк избор на председател. Това каза лидерът на БСП Корнелия Нинова пред журналисти, предаде репортер на  Агенция „Фокус“ . \"Приехме решение структурите по места да започнат анализа всяка една конкретно за своя резултат. Да старитраме отчетно-изборната кампания от 1 декември, която да приключи през май догодина и през април преди конгреса да имаме пряк избор на председател. В отчетно-изборната кампания да се отчете изтеклият мандат, анализът на резултатите и да се номинират от структурите по места кандидатури. Ще имаме нови общински председатели, нови областни председатели, предложения за делегати на конгреса, номинации за председател с пряк избор и т.н. Започваме този процес на нови избори в партията. Ние го наричаме цикъл - отчет и избори\", каза Нинова.  \r\n Агенция \"Фокус\"  припомня: \r\nРешението за пълен цикъл от избори в БСП бе сред точките на Пленума. Това се налага, тъй като изтича мандатът на 49-тия конгрес на БСП. Неговото първо заседание се проведе на 7 и 8 май 2016 г., а по устав най-висшият форум на партията се избира за срок от четири години. Това се отнася и за мандата на Национален съвет и председател на партията. След промените в Устава обаче конгресът няма да е органът, който избира председателя, а той ще се избира пряко от членовете на БСП. \r\nДеница КИТАНОВА", "date": "2019.11.17", "title": "Корнелия Нинова, БСП:  Пленумът прие решение  за започване на процес на нови избори в партията, през април преди конгреса ще имаме пряк избор на председател"}
{"url": "http://www.focus-news.net/news/2019/11/17/2720405/korneliya-ninova-bsp-iskaha-moyata-ostavka-pred-zhurnalistite-vatre-na-plenuma-nyamashe-diskusiya-po-tozi-vapros.html", "text": "Искаха моята оставка пред журналистите, вътре на Пленума нямаше дискусия по този въпрос. Това каза пред журналисти лидерът на БСП Корнелия Нинова във връзка с появила се информация в медиите за искане, подписано от 50 души за нейната оставка, предаде репортер на  Агенция \"Фокус\" . Нинова посочи, че това не е за пръв път. \"Почти седем часа продължи дискусията. Още не е приключила. Продължаваме  с бюджета за 2020 г. Хубава дискусия, с различни мнения, с различни предложения и с конкретни решения накрая с гласуване. Националният съвет прие доклада на Националния предизборен щаб и Изпълнителното бюро за резултатите от местните избори, която е добро, но недостатъчно представяне. Добро представяне, но недостатъчно“, каза още Нинова.  Тя посочи, че е имало различни предложения и алтернативен доклад за изборите. „Това решение беше отхвърлено. С 86 на 20 гласа взехме тези решения“, каза още Нинова.  \r\nДеница КИТАНОВА", "date": "2019.11.17", "title": "Корнелия Нинова, БСП: Искаха моята оставка пред журналистите, вътре на Пленума нямаше дискусия по този въпрос"}
{"url": "http://www.focus-news.net/news/2019/11/17/2720413/sevdalina-popova-istoriyata-na-obyavyavaneto-na-belovo-za-grad-e-svarzana-s-zhp-transporta.html", "text": "Историята на град Белово започва с подписването на договор между Османското правителство и компанията на Барон Хирш за изграждане на жп линия от Цариград до Централна Европа. Това каза за  Радио „Фокус“ – Пазарджик  директорът на Историческия музей в Белово Севдалина Попова. Тя обясни, че Белово се явява крайна железопътна станция на трасето – в началото тя носи името гара Големо Бельово. „В периода 1870 – 1873 – тук кипи усилен труд, по трасето работят хора от над 50 селища от българските земи и десетки европейски специалисти, които прилагат най-модерната за времето си техника за дърводобив, дървопреработване и транспортиране на дървен материал.      Постепенно около жп станцията се появяват ханове, кръчми и частни домове. Около нея се изграждат и първите промишлени предприятия – Дирекция по експлоатация на горите 1870г; ЖП импрегнация 1870г.; Дъскорезница на пан Юзеф – 1870г.; Фабрика на дружество „Гора“  1877г.; Първата българска фабрика за хартия – „Книга“ 1900г.; Мраморна кариера и предприятие за обработка на мрамор на братя Корадо/преди и след Освобождението/ и десетки малки предприятия.  Ето и някои любопитни факти – за пръв път Белово е записано като отделно селище при преброяването през 1900г., когато наброява 316 жители, през 1927г. населеното място има вече и своята прогимназия, но тя все още се нарича „Гара Големо Беловско народно училище. От 1934г. Белово се сдобива с общинско управление, като самостоятелно населено място. Възходящото развитие на селището продължава и през следващия период – наследникът на фабрика „Книга“ се превръща в комбинат  с широко производство; изграден е Сестримския хидроенергиен комплекс, който е един от най-големите в Европа; разширено е производството на рудник Белово; оформят се нови квартали. През 1964г. Белово е обявено за селище от градски тип и само 5 години след това – вече е град“, коментира Попова. \r\nВаня НИКОЛОВА", "date": "2019.11.17", "title": "Севдалина Попова: Историята на обявяването на Белово за град е свързана с жп транспорта"}
{"url": "http://www.focus-news.net/news/2019/11/17/2720412/afp-hilyadi-uchastvaha-v-ezhegodnata-demonstratsiya-sreshtu-voennata-hunta-v-gartsiya.html", "text": "Хиляди гърци участваха в демонстрации в неделя, за да отбележат годишнината от въстанието срещу хунтата от 1973 г., на фона на увеличено полицейско присъствие след серия набези на анархисти, предава  AFP . \r\nТази година протестът е доминиран от противопоставяне на новото консервативно правителство на Кириакос Мицотакис, избрано през юли с обещание за укрепване на реда. \r\nНад десет хиляди души участваха в протестното шествие в Атина, каза полицията, в памет на десетки хора, загинали по време на военните действия през 1973 г. след студентско въстание в Атинската политехника. \r\nНай-малко 6000 души демонстрираха в Солун. \r\nЕжегодните протести често са съпроводени с насилие и около пет хиляди полицейски служители са мобилизирани в Атина за деня, подкрепени от дронове, хеликоптер и водно оръдие, съобщиха от полицията. \r\nНяколко младежи бяха арестувани, след като на покрив в квартал Екзархия бяха открити запалителни бомби и камъни в очевиден план за предизвикване на безредици. \r\n \r\n  Юлиян Марков", "date": "2019.11.17", "title": "AFP: Хиляди участваха в ежегодната демонстрация срещу военната хунта в Гърция"}
{"url": "http://www.focus-news.net/news/2019/11/17/2720415/nay-mnogo-noshtuvki-prez-septemvri-v-oblast-varna-sa-osashtestveni-ot-nemtsi-rumantsi-polyatsi-i-rusnatsi.html", "text": "През септември  в област Варна най-много нощувки са реализирали гостите от Германия – 186 000., от Румъния – 101 600, от Полша – 91 900, от Русия – 40 700 и от Обединеното кралство – 23 500 нощувки. Броят на пренощувалите лица в местата за настаняване в област Варна през септември се увеличава с 0.5% в сравнение със същия месец на 2018 г. и достигат 156.1 хиляди. От всички пренощували лица 26.9% са българи, като по-голяма част от тях са нощували в хотелите с 4 и 5 звезди и са реализирали средно по 2.7 нощувки. Пренощувалите чужденци са 114.1 хил., като най-висок e делът на гостите от Германия – 24.6%, след тях се нареждат тези от Румъния – с 22.8%, от Полша – с 12.8% и от Русия – с 5.0%. Хотелите с 4 и 5 звезди са предпочитани от 78.9% от чуждите граждани, като средният брой реализирани нощувки в тях е 5.5. \r\nОбщата заетост на леглата в местата за настаняване в областта през септември 2019 г. е 40.2%, като тя е най-висока в хотелите с 4 и 5 звезди – 53.1%, следвана от местата за настаняване с 3 звезди – 27.8% и в местата за настаняване с 1 и 2 звезди – 19.5%. В сравнение със същия месец на предходната година заетостта на леглата намалява с 1.8 процентни пункта. \r\nПриходите от нощувки през септември 2019 г. в област Варна достигат 41.4 млн. лв., или с 2.4% по-малко в сравнение със септември 2018 година. Регистрирано е намаление на приходите от чужди граждани – с 4.4%, докато тези от български граждани се увеличават с 15.4%. \r\nДесислава ВАСИЛЕВА", "date": "2019.11.17", "title": "Най-много нощувки през септември в област Варна са осъществени от немци, румънци, поляци и руснаци"}
{"url": "http://www.focus-news.net/news/2019/11/17/2720411/predstoyashti-sabitiya-v-stranata-za-18-noemvri-agentsiya-fokus.html", "text": "*** \r\n \r\nОт 11.00 часа кметът Йорданка Фандъкова ще провери изграждането на нова сграда за разширение към 64 Основно училище „Цар Симеон Велики“. \r\n \r\n*** \r\n \r\nОт 9.30 ч. в зала „Сердика“ в София Хотел Балкан ще се проведе дискусионен форум „Да извадим успеха от анонимност“. \r\n \r\n*** \r\n \r\nОт 10.00 ч. в централата на КНСБ в залата на 11-тия етаж Институтът за синдикални и социални изследвания на КНСБ ще представи последните си данни за потребителските цени и издръжката на живот в България. \r\n \r\n*** \r\n \r\nОт 11.30 часа – 17 състав на Софийски градски съд ще заседава срещу Кръстин Кацаров. \r\n \r\n*** \r\n \r\nОт 10.00 ч. в БТА ще се проведе пресконференция на Центъра за защита правата в здравеопазването, Пациентски организации „Заедно с теб”, Сдружение за развитие на българското здравеопазване и Дара хелп. \r\n \r\n*** \r\n \r\nОт 13.00 ч. 30-ти състав на Софийски градски съд ще заседава срещу бившия депутат Илия Илиев и Иван Тодоров за купуване на гласове. \r\n \r\n*** \r\n \r\nОт 18.30 ч. в галерия „София“ на Столична библиотека  пътешествениците Маги и Цветин от \"Вълшебния керван\" ще открият своята фотоизложба \"Картини от Един свят\", посветена на племенните култури.   \r\n \r\n*** \r\n \r\nОт 19.00 ч. в Американския център ще се проведе вечер на американските индианци. \r\n \r\n*** \r\n \r\nОт 19:00 в  InterContinental Hotel София ще бъде представено проучването „Жените в корпоративна България“ организирано от Сдружението „Дамски форум“ по случай 10-годишнината от създаването му. \r\n \r\n*** \r\n \r\nОт 19.30 ч. в зала „България“ Нов симфоничен оркестър открива 29-ия си сезон.  \r\n \r\n*** \r\n \r\nОт 19.30 ч. в „Нов театър“ – НДК ще бъде представена постановката „Голямото влизане“. \r\n \r\n*** \r\n \r\nОт 20.00 ч. в зала 1 на НДК ще се проведе „КОНЦЕРТ НА 8 РОЯЛА“. \r\n \r\n*** \r\n \r\nОт 13.00 часа с мач при мъжете между ВВМУ „Н. Й. Вапцаров“ и Техническия университет в базата на Медицински университет – Варна ще започнат състезанията по волейбол. \r\n \r\n*** \r\n \r\nОт 18.00 ч. ще се проведе благотворителен концерт в Grand Mall. \r\n \r\n*** \r\n \r\nОт 14.00 часа, \"Зонта клуб\" - Велико Търново  ще бъдат дарени книги на  \"Аз съм\" на Общинска библиотека - Горна Оряховица. \r\n \r\n*** \r\n \r\nОт 11.00  ч. на 4 ет. в Хирургическия корпус (при рисунката на щъркела) за поредна пета година в чест на Световния ден на недоносените, Отделение по Неонатология при „МБАЛ – Добрич”АД ще отвори врати и посрещне своите най-малки и вече пораснали пациенти. \r\n \r\n*** \r\n \r\nОт 11.45 ч. във ФСГ „Васил Левски“ ще се проведе неформално обучение на тема „Безопасен интернет“.  \r\n \r\n*** \r\n \r\nОт 09.00 часа в Административен съд – Кюстендил ще започне делото по жалби срещу решение на ОИК – Кюстендил за определяне на общинските съветници от провелите се местни избори на 27 октомври.  – отразява Венцеслав.  \r\n \r\n*** \r\n \r\nОт 11.00 часа в Административен съд – Кюстендил ще започне делото по жалба срещу решение на ОИК – Дупница за избор на кмет на Община Дупница.  – отразява Венцеслав.  \r\n \r\n*** \r\n \r\nОт 13.00 часа в Административен съд – Кюстендил ще започне делото по жалби срещу решение на ОИК – Дупница за определяне на общинските съветници от провелите се местни избори на 27 октомври.  – по телефона.  \r\n \r\n*** \r\n \r\nОт 14.00 часа в залата на Община Кюстендил ще се проведе заседание на Общински съвет - Кюстендил.  – отразява Венцеслав.  \r\n \r\n*** \r\n \r\nОг 15.00 ч. Районен съд Пловдив ще разгледа дело срещу подсъдимия Кристиан К. за това, че спомогнал за извършване на престъпление.  \r\n \r\n*** \r\n \r\nОт 10.30 ч. в 2 зала Окръжен съд – Пловдив ще проведе дело срещу подсъдимия Йордан Гр., затова че е нарушил правилата за движение по пътищата и при маневра по непредпазливост е причинил смъртта на пешеходеца Й. О.  \r\n \r\n*** \r\n \r\nОт 9.30 ч. в зала 1 Апелативен съд – Пловдив ще разгледа дело по протест на Окръжна прокуратура – Хасково срещу присъда на Н. П. от 8 години лишаване от свобода и глоба в размер на 100 000 лева. \r\n \r\n*** \r\n \r\nОт 11.00 ч. в хотел Империал Пловдив заместник-министърът на земеделието, храните и горите Вергиния Кръстева ще открие в дискусия Клуб Investor „Агробизнес 2020“.  \r\n \r\n*** \r\n   \r\nОт 10.00 часа до 16.00 часа във военно формирование 48430 – Стара Загора ще се проведе Ден на отворени врати       \r\n \r\n*** \r\n \r\nОт 11.00 ч. във фоайето на Оперен театър ще се проведе опера за бебоци „Фа Сол Ла се забавлява“. \r\n \r\n*** \r\n   \r\nОт 17.30 часа в Зала „П. Р. Славейков“ на Община Стара Загора ще се проведе обществено обсъждане на предложението за промяна в предназначението на съществуващ дългосрочен общински кръг. \r\n \r\n*** \r\n   \r\nОт 17.30 часа, в залата на Превантивно- информационния център по зависимости към Общински съвет по наркотични вещества – Стара Загора ще се проведе дистанционна секция на Шестия международен научен форум „Интегративни подходи за превенция на зависимости при младежи и в условията на цифровизация“, който е организиран от Южния федерален университет и Академията по психология и педагогика с подкрепата на правителството на Ростовска област, Русия.  \r\n \r\n*** \r\n \r\nОт 18.00 ч. в РБ „Захарий Княжески“ ще бъде представен новият роман на Нидал Алгафари „Рано или късно“.", "date": "2019.11.17", "title": "Предстоящи събития в страната за 18 ноември (Агенция „Фокус“)"}
{"url": "http://www.focus-news.net/news/2019/11/17/2720408/korneliya-ninova-bsp-na-varha-na-bsp-ima-razlichiya-no-v-nikakav-sluchay-partiyata-ne-e-raztsepena.html", "text": "На върха на БСП има различия, но в никакъв случай партията не е разцепена. Това каза пред журналисти лидерът на БСП Корнелия Нинова във връзка с появила се информация в медиите за искане, подписано от 50 души за нейната оставка, предаде репортер на  Агенция \"Фокус\" . „Категорично не приемам аргумента за разцепление и разединение в партията. Обясних на другарите си защо. Щях да го приема и страшно да се разтревожа, ако зад тези 50 подписа, макар че се оказаха 21, ако зад тях стояха 21 или 50 партийни организации. Това щеше да е катастрофа на партията. Ако зад това писмо стоят 50 общински организации, това е тежко. В нито една от организициите не е приемано такова решение, не е обсъджан такъв доклад. Те не са упълномощавани да го изразяват. Казах им – другари, това е лично мнение на вас. Уважавам го, то е различно, но това не е разцепление в партията. Защото нито вие, нито аз съм партията. Партията са членовете, а те не са ви упълномощили да пишете това“,   каза Нинова. „Никъде в структурите на партията не се говори за разделение, разцепление. Ние на върха се караме. Фактът, че 7 часа дискутираме, спорим, че пред медиите има алтернативен доклад, че всички вътрешни опозиционери говорят различни неща пред медиите, е опровержение на твърдението, че сме авторитарна партия“,  каза Нинова и подчерта, че БСП е възможно най-демократичната партия. \r\nТя посочи, че част от въпросното писмо е пълно с фалшиви новини и става въпрос за мъртви души. „Фалшива новина е в това писмо, че общинските ни съветници във Варна са гласували за председател от ГЕРБ. Фалшива новина е, че Градският съвет на Варна е искал оставката на ръководството. Показах им примери за мъртви души и ги призовах да изчистим този процес в партията, ако искаме да управляваме добре държавата. Само преди седмица в централата пристигнаха формуляри от Варна за регистрация на членове, за издаване на електронни карти. Тези регистрации са от 2010 г. При проверката се установи, че 7 души от заявените са починали преди няколко години. Казах на другарите си, че това е нетърпимо“, каза Нинова. Тя поясни, че такова писмо не приема и обърна внимание, че се правят заклинания, че партията никога няма да спечели. „Чакайте, как го разбрахте това? Това зависи от нас. Казах им, че не предлагат решения на проблемите. Ние имаме проблеми, разбира се, Не предлагат решения, освен едно – ако сте забелязали писмото завършва само с едно предложение за решение. Там се казва, че всички проблеми в партията ще се решат, ако сменим председателя. Т.е. не се дава обективна препоръка. Очевидно това е целта, защото предстои прекият избор на председател“, допълни още лидерът на БСП.   \r\nДеница КИТАНОВА", "date": "2019.11.17", "title": "Корнелия Нинова, БСП: На върха на БСП има различия, но в никакъв случай партията не е разцепена"}
{"url": "http://www.focus-news.net/news/2019/11/17/2720418/south-china-morning-post-politsiyata-obsadi-universitet-okupiran-ot-radikalni-protestirashti.html", "text": "Във вечерните часове на деня полицията обсади политехническия университет в Хонконг, предупреждавайки хората да напуснат района, а тези които останат могат да бъдат обвинени в участие в бунтове, описва обстановката хонконгският вестник  South China Morning Post . \r\nВсичко това се случи след ден, изпълнен с насилие, като двете страни водеха тежки битки около стратегически разположения кампус в Коулун. \r\nВ 11 часа бял седан на Ford без регистрационни табели се опита да прегази група полицаи точно пред казарма в района. В отговор полицай стреля с бойни патрони срещу автомобила, а друг използва гумени куршуми, след което колата е напуснала района. \r\nОбикновено спокойният квартал около кампуса на Остин Роуд се превърна във военна зона, след като маскирани радикали, окупирали университета, започнаха истинско сражение със силите за борба с безредиците. \r\nПолицейски източник заяви, че десетки хора са били арестувани в кампуса, а стотици други се предполага, че все още са вътре. Очакват се масови арести. \r\nПолицията заяви, че повечето от опасните материали, които са иззети от арестувани радикали през последните няколко дни, са били откраднати от лаборатории на университета Материалите са лесно запалими и могат да бъдат използвани за направата на експлозиви. Полицията заяви, че това е една от причините те да трябва да превземат обратно окупирания кампус. \r\nРадикалите стреляха със стрели и хвърляха запалителни  бомби и тухли - понякога от катапулти, монтирани на покрива на сградите на кампуса. Полицията изстреля голямо количество сълзотворен газ и разположи две водни оръдия и бронирани автомобили. \r\nНа фона на хаоса 39-годишен сержант бе ранен от стрела, която прониза вътрешната задна част на левия крак и почти излезе от другата страна. По-късно той е бил опериран, за да бъде отстранена главата на стрелата. \r\nПривечер битката се премести от другата страна на кампуса близо до блокиран автомобилен тунел. Две страни се стремяха да получат контрол над стратегически разположен мост с изглед към магистралите към тунела. Мостът също свързва жп гара с кампуса. \r\nБронирано превозно средство на полицията, бе нападнато от радикалите и запалено. Не е ясно дали някой от намиращите се вътре полицаи е ранен. \r\nПолицията  излезе с изявление, описващо случилото се в политехническия университет като бунт. \r\n„Всеки, който влезе или остане в кампуса и подпомага бунтовниците по какъвто и да е начин, рискува да бъде обвинен в престъплението „ участие в бунтове“,“ се казва в изявлението. \r\n \r\n  Юлиян Марков", "date": "2019.11.17", "title": "South China Morning Post: Полицията обсади университет, окупиран от радикални протестиращи"}
{"url": "http://www.focus-news.net/news/2019/11/17/2720414/650-lv-minimalna-zaplata-diferentsirani-dds-stavki-i-dobavki-za-noshten-trud-sa-zalozheni-v-alternativniya-byudzhet-na-bsp-za-2020-g.html", "text": "Пленумът на БСП одобри алтернативния бюджет на партията за 2020 г., предаде репортер на  Агенция „Фокус“ . Мерките ще бъдат предложени между първо и второ четене в Закона за държавния бюджет за следващата година.  Оновният фокус в него е върху дълбоки реформи в три сектора: публични финанси; социален сектор; здравеопазване и публични финанси.  БСП настояват за смяна на преразпределителния модел. От партията искат една пета от приходите от данъка върху доходите на физическите лица да остава в общината, в която живеят и работят данъкоплатците. Също така и една десета от ДДС от търговията на дребно, да остава в общината по месторегистрация на търговските обекти. Част от предложенията в алтернативния бюджет са свързани с данъчни облекчения за младежи и родители. От БСП искат освобождаване от данък върху доходите от труд до навършване на 26 години всички млади хора, необлагаем минимум 500 лв. за всяко дете ненавършило 18 г., диференцирани ставки по ДДС, намаляване ставките на ДДС на лекарствата на 9% и намаляване ставките на ДДС на лекарствата на месото, млякото, яйцата и хляба на 5 %. По отношение на доходите, в алтернативния бюджет на партията е заложено максимален осигурителен доход – 3900 лв., минимална работна заплата – 650 лв. и минимална добавка за нощен труд – 35 % от надницата за 1 час. Сред предложенията на партията са осъвременяване от 380 на 430 лева на базата за определяне размера на основното месечно възнаграждение за най-ниската длъжност на служителите в сектор „Сигурност“ и преизчисляване на старите пенсии със средния осигурителен доход за 2016 г. \r\nДеница КИТАНОВА", "date": "2019.11.17", "title": "650 лв. минимална заплата, диференцирани ДДС ставки и добавки за нощен труд  са заложени в  алтернативния бюджет на БСП за 2020 г."}
{"url": "http://www.focus-news.net/news/2019/11/17/2720416/ministar-nikolina-angelkova-v-kayro-obmyanata-na-opit-i-dobri-praktiki-v-sferata-na-digitalizatsiyata-shte-doprinese-za-ustoychivoto-razvitie-na-turizma-i-v-balgariya-i-v-egipet.html", "text": "Акцент на днешния форум е обмяната на успешни практики в областта на туризма и по-конкретно в сферата на дигитализацията. Събитието е и платформа за популяризиране на културно-историческото ни богатство и за споделяне на опит за устойчивото развитие на сектора. Това заяви министърът на туризма Николина Ангелкова в рамките на бизнес форум в Египет, съобщиха от пресцентъра на  Министерство на туризма . Министърът е на работно посещение в Кайро, придружена от група делегати, сред които са представители на местната власт и бизнеса, както и депутати от парламентарната Комисия по икономическа политика и туризъм. Дискусията бе открита  от българския министър и министърът на туризма на Арабска република Египет д-р Рания Ал-Машат. Във форума от страна на домакините участваха представители на Министерството на външните работи, местната власт, ръководителите на много от браншовите асоциации и компании, работещи в сектора.   \r\nВ рамките на срещата имахме възможност да коментираме и побратимяването между български и египетски градове, с което допълнително да се подпомогне регионалното нарастване на отрасъла, каза министър Ангелкова. Тя допълни, че се планира провеждане на тематични дни на България в Египет и на Египет в България, с което да допринесем за повишаването на туристическите посещения в двете страни.  \r\nРадвам се че съм тук и вярвам, че днешният форум ще окаже положително влияние за развитието на сектора в двете страни, заяви министър Ангелкова. Тя посочи още, че в последните години България постигна отлични резултати в туризма, като през миналата година за пръв път отчетохме повече от 9,2 млн. чуждестранни посещения. Тя изказа благодарност към премира Бойко Борисов и колегите от кабинета за съдействието, което оказват на сектора. Министър Ангелкова поздрави колегата си д-р Рания Ал – Машат за постиженията на египетския туризъм през миналата година.  \r\nВ рамките на форума министър Ал- Машат съобщи, че България може да е пример в управлението и нарастването на различни туристически продукти. Един много добър модел за напредък е балнео и СПА туризма в България, затова бихме искали да се поучим от вашия опит в разработването и популяризирането му, информира още тя.  И коментира, че и в двете страни туризмът е структуроопределящ.  \r\nБихме могли да си сътрудничим в областта на категоризацията на местата за настаняване, каза Ахмед ел – Васиеф, председател на Египетската туристическа федерация. Той заяви, че за тях интерес представляват туристическите ни продукти, свързани с гурме и кулинария. На форума стана ясно, че в Египет се подготвя въвеждането на единни изисквания за олинклузива.  \r\nОт Камарата на частните компании поздравиха министрите за добрата работа и увеличението на броя на туристите и в Египет, и в България и отново подчертаха важността на отрасъла за БВП на двете страни. Те посочиха, че Варна е позната дестинация за египетски туристи през годините.  \r\nЕгипет е ключова страна за нас и се радвам, че след известно забавяне икономическите ни отношения се възстановяват, коментира Жельо Бойчев, народен представител от Комисията на икономическа политика и туризъм. Той допълни, че туризмът е основен икономически сектор за двете страни и затова е от ключово значение да се работи последователно за увеличаване на посещенията в страната. Депутатът посочи още, че има много добър диалог между двете министерства, което е и основа за ползотворната работа между България и Египет.   \r\nНародният представител Иван Миховски акцентира върху факта, че туризмът у нас  е издигнат в национален приоритет и се подкрепя от всички представители на правителството.  \r\nГалина Стоянова, кмет на Казанлък благодари за възможността да е сред делегатите и да подобри икономическите връзки на общината с Египет. Пред участниците в събитието тя представи подробно възможностите за туризъм в града и забележителностите в района на Казанлък.  \r\nПо време на форума беше обсъдено и следващо работно посещение за провеждането на по-широка дискусия за обмяна на опит и добри практики, където водещ акцент да бъдат инвестициите. Министър Ангелкова покани всички участници да са гости в рамките на втория инвестиционен форум, който Министерството на туризма ще организира в Слънчев бряг следващата година.", "date": "2019.11.17", "title": "Министър Николина Ангелкова в Кайро: Обмяната на опит и добри практики в сферата на дигитализацията ще допринесе за устойчивото развитие на туризма и в България, и в Египет"}
{"url": "http://www.focus-news.net/news/2019/11/17/2720420/yugozapadno-darzhavno-predpriyatie-predstavi-pred-biznesa-godishniyat-si-plan-za-polzvane-na-darvesina-za-2020-godina.html", "text": "Годишният план за ползване на дървесина в Югозападното държавно предприятие през 2020 година е 1 111 000 кубически метра. От тях близо 700 000 кубика са от редовни обекти, като 375 000 куб. метра са иглолистни гори, а 310 000 куб. метра – широколистни. Това съобщиха от  ЮЗДП . Очакванията са в края на тази година около 420 000 кубика дървесина да е от преходни обекти, които са отдадени за работа през настоящата година. Това съобщи инж. Василий Маринковски - началник отдел в ЮЗДП, на среща с представители на браншови организации в дърводобивния и дървопреработвателния сектор и с всички заинтересовани лица, които извършват дейност в държавните горски територии.    \r\nПрез втората половина на ноември започват тръжните процедури. На първата тръжна сесия ще бъдат предложени 50% от предвиденото за ползване количество за 2020 г. На втората тръжна сесия, която е през март-април, това количество ще е около 30%, а останалото ще бъде предоставено през юни.  \r\n„На първата тръжна сесия с предимство ще бъдат предложени обектите, които са по член 38 от Наредбата – за местни търговци, това е практика в ЮЗДП. Идеята е първо да задоволим нуждите и потребностите на местните ползватели с дървесина. След това останалите количества ще бъдат предложени по общия ред”, информира инж. Маринковски.  \r\nНачалните цени се определят съгласно Наредбата, засега не се предвижда промяната им. Ще се изпълнят указанията на Министерството на земеделието, храните и горите за провеждане на електронни търгове. На този етап те ще са основно явни, като в момента се готви промяна на платформата, за да може да се предложат на пазара и електронни търгове с тайно наддаване. \r\nЮЗДП ще проведе работни срещи по региони, на които ще се обсъди изпълнението на ангажиментите относно изграждане, поддържане и ремонт на горски пътища. Това се налага, тъй като в определени райони ползвателите не получават достатъчно съдействие от страна на горските и ловни стопанства. За подобряване на работата и засилен контрол при приемаме и окачествяване на дървесината настояха още представителите на бранша. Според тях се налага и преразглеждане на сегашните цени за добив на дървесина, тъй като в момента фирмите не са конкурентоспособни заради ниските цени на дървесината в много европейски страни. Продукцията е по-евтина в Австрия и Италия заради снеголомите, а в Германия – заради корояда. В България се внася евтина дървесина и от Украйна.  \r\nПредложенията от срещата са описани в протокол, като същият ще бъде представен в МЗХГ.", "date": "2019.11.17", "title": "Югозападно държавно предприятие представи пред бизнеса годишният си план за ползване на дървесина за 2020 година"}
{"url": "http://www.focus-news.net/news/2019/11/17/2720417/boyan-magdalinchev-opitat-na-tsatsarov-e-polezen-i-za-drugi-organi-na-darzhavnata-vlast.html", "text": "Опитът на Цацаров е полезен и за други органи на държавната власт. Това каза Боян Магдалинчев, представляващ ВСС, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на  предаването . Магдалинчев заяви позиции по следните теми: \r\nГешев – протести за и против; Атанаска Дишева, Олга Керелска, Лозан Панов и Цветинка Пашкунова; Съдебната система под лупа, а Панов държи политически речи; Контрол на „тримата големи“ \r\n„Вие станахте една от най-горещите институции, г-н Магдалинчев! Дано да е за добро, както се казва в турските сериали, защото Вие заприличахте на турски сериал – протест за Гешев, протест против Гешев“ така Беновска започна разговора с Магдалинчев, който отговори, че така избират хората. Беновска попита госта си дали би станал общински съветник. „Що не? Нещо лошо да има в това?“ отговори Магдалинчев, а Беновска му отвърна с въпроса дали не го е обидила или заплашила с нещо. „Ни най-малко! Ако това е обида за общинските съветници – те са стотици някак си ненормално звучи“ отвърна представляващият ВСС. „Иронично звучи обидата на съдия Атанаска Дишева, която беше стресирана от Иван Гешев, гласуван втори път за главен прокурор още не подписан с указ от Радев, че той бил казал, че от нея би излязъл добър общински съветник. Тя може ли да бъде добър общински съветник според Вас? Тя добър член ли е на ВСС, ако ме разбирате какво Ви питам?“ попита Беновска. Магдалинчев отговори, че Атанаска Дишева е добър и съвестен член на ВСС, участва активно в съдийската колегия и в пленума на ВСС и вероятно би била добър общински съветник. „Ако някога стане общински съветник, може да бъде добър определено“ подчерта Магдалинчев. „А, Иван Гешев ще бъде ли добър главен прокурор? Какво означава добър главен прокурор? Там се разминаха критериите на членовете на ВСС – от една страна тези, които бяха против неговия избор – Атанаска Дишева, Олга Керелска, Лозан Панов и Цветинка Пашкунова. Какво значи да си добър главен прокурор?“ попита Беновска. „Ако очакваме от главния прокурор, да бъде добър човек е едно, ако очакваме да бъде мек или мекушав като главен прокурор, е съвсем различно. От него очакваме активно поведение за налагане и спазване на законността, за повдигане на обвинения при наличие на достатъчно доказателства, за внасяне на обвинителни актове в съда или да изисква от прокурорите такива действия, тогава когато става въпрос за извършени престъпления, когато са събрани доказателства в подкрепа на тезата на обвинението, така че там няма сентимент в дейността на главния прокурор. Той строго и точно трябва да спазва и прилага закона“ отговори Магдалинчев и добави, че главният прокурор също е човек и са му присъщи всички човешки чувства. Беновска го попита как ще бъде контролирано качеството на изпълнението на задълженията на главния прокурор, тъй като след бурните събития около Гешев той ще бъде наблюдаван под лупа. „Не само той. На всички нива съдебната система се наблюдава под лупа. Под лупа се наблюдават и действията на председател на ВКС и на ВАС, и на върховните съдии и прокурори. Нека не го забравяме това“ подчерта Магдалинчев.  \r\n„И какво като наблюдавате председателя на ВКС Лозан Панов под лупа като той си държи политическите речи в лоното на съдебната власт, в сърцето ѝ? Вие си го наблюдавайте там колкото си искате, на калейдоскоп си го пуснете, ако искате… и какво от това? Не сте убедителен“ попита Беновска. Магдалинчев обясни, че Панов има по-различно поведение от останалите членове на ВСС и имате тези, които се опитва да защитава, но доколко се приемат от членовете е друг въпрос. „Знаете, че имаме съществени разминавания в неговите позиции както в колегията, така и в пленума на ВСС, така че той може да има един тези, но все пак трябва да ги сподели мнозинството. Ако не ги сподели по пътя на гласуването, значи не ги възприема и не ги взима предвид“ коментира Магдалинчев. Беновска попита представляващия ВСС как ще бъдат контролирани „тримата главни“ и от кого за качеството на тяхната дейност и чистоплътността на техните помисли и действия. Магдалинчев обясни, че това е функция на пленума на ВСС, защото конституцията има текст 129, алинея 3, точка 5, в която е предвидена възможност за упражняване на контрол по отношения на „тримата големи“ пряко при изпълнение на служебните им задължения – неизпълнението на служебните задължения или действия, които нарушават грубо етичните правила, могат да бъдат основание за предсрочно прекратяване на техния мандат. „Единственият орган, който може да го направи, е пленумът на ВСС“ подчерта Магдалинчев. „Какво трябва да се случи?“ попита Беновска. Представляващия ВСС обясни, че се започва процедура по предсрочно прекратяване при наличие на предпоставките, предвидени в конституцията. „Тоест при Лозан Панов още няма натрупана критична маса?“ попита Беновска. Представляващият ВСС отговори, че очевидно няма, а Беновска го попита какво още трябва да се случи. Магдалинчев обясни, че процедурата се задейства, когато системно не се изпълняват служебните задължения. „Значи, всеки може да си сложи една пачка, образно казано и да изтанцува една политическа реч в Тържествена зала на съдебната палата, така ли?“ попита Беновска. „Едва ли е така. Времето ще покаже“ коментира Магдалинчев.  \r\nЩе подпише ли Радев указа за Гешев?; Сотир Цацаров накъде – председател на КПКОНПИ или на окръжния съд в Пловдив? \r\n„Времето ще покаже дали президентът Радев ще подпише указа след повторното гласуване на Иван Гешев. Тука се изляха много коментари дали ще извърши престъпление, ако не го подпише, дали ще сезира конституционния съд, как ще се произнесе конституционния съд, който вече бил обсъдил този казус и т.н.. Как виждате Вие не толкова развитието във времето, защото не сме гадатели, нямаме златна топка, имаме само златната ябълка, която може да ни покаже доколко и кой е ефективен метафорично, но как ще се стабилизира началото на мандата на Иван Гешев?“ попита Беновска. „Още не е встъпил в изпълнение на служебните си задължения като главен прокурор, има само избор. Последната фаза все още не е извървяна. Правомощието на президента да издаде указ при повторно отправено до него предложение – изрично и категорично, текстът е даже императивен в разпоредбата на текст 129, алинея 2, изречение 2 от конституцията на Р. България и аз мисля, че президентът ще издаде указ и ще спази конституцията. Надявам се така както в конституцията има срокове, в които президентът издава укази, така и в конкретния случаи – без изрично да е разписано в нормата на 129, алинея 2 за срока – той да се произнесе и да издаде своя указ“ коментира Магдалинчев.  \r\n„Следва второ действие – какво ще прави настоящият главен прокурор Сотир Цацаров? Появи се една пробационна теза, че той би бил добър председател на КПКОНПИ“ попита Беновска. Магдалинчев каза, че това е въпрос, който трябва да бъде отнесен към него, но водещата обясни, че го пита в професионален план дали Цацаров би бил добър председател на КПКОНПИ. Представляващият ВСС обясни, че имайки предвид професионалното развитие и път на Сотир Цацаров като съдия и като главен прокурор – той е специалист в наказателната материя, особено последните години в окръжния съд и в момента като главен прокурор. „Мисля, че неговата дейност, неговата квалификация и опит успешно биха могли да се вмъкнат в профила и на председател на тази комисия“ отговори Магдалинчев. Водещата благодари за достойния отговор и попита – „Ако този човек, който беше толкова години главен прокурор, не се реализира на новата позиция в КПКОНПИ, на него какво му предстои – да се върне обратно като председател на окръжния съд в Пловдив ли?“. Магдалинчев обясни, че ако не бъде избран за председател на КПКОНПИ – може да се върне в окръжния съд, ако пожелае и това е пътят. Водещата попита госта си къде би бил по-полезен Сотир Цацаров, а представляващият ВСС отговори, че Цацаров е много добър професионалист и много интелигентен човек, така че опитът и професионализмът му би било полезно да бъдат използвани на по-високите нива и в други органи на държавната власт, освен в КПКОНПИ. „Ако е решил да прекъсне с магистратската си работа, защото той не може да расте по друг начин и ако е решил да се реализира извън системата – би било полезно да се използва неговият опит“ обясни Магдалинчев. „ Ако Бойко Борисов реши да напусне, както каза след построяването на магистрала „Хемус“, министър-председателския пост – става ли Цацаров за министър-председател?“ попита Беновска. Магдалинчев отговори, че това е много условно и е въпрос на избори и политически партии.  \r\nТака завърши разговорът между Боян Магдалинчев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 17-ти ноември 2019 година.", "date": "2019.11.17", "title": "Боян Магдалинчев: Опитът на Цацаров е полезен и за други органи на държавната власт"}
{"url": "http://www.focus-news.net/news/2019/11/17/2720423/obir-v-gazstantsiya-v-sofiya-obzor.html", "text": "Вечерта на 16 ноември около 21.00 часа е бил извършен обир в газстанция в столицата. Откраднати са пари, а жената, работеща в газстанцията е била ранена. Министърът на вътрешните работи коментира, че извършителят на обира продължава да се издирва. Било му е докладвано тази сутрин, че около 1080 лв. са били отнети от служителката в газстанцията. Жената е с прорезна рана на бедрото, като й е оказана медицинска помощ на място и не се е наложило да бъде хоспитализирана.", "date": "2019.11.17", "title": "Обир в газстанция в София (ОБЗОР)"}
{"url": "http://www.focus-news.net/news/2019/11/17/2720421/ria-novosti-uchenite-otkriha-nov-metod-za-borba-s-alkoholnite-uvrezhdaniya-na-cherniya-drob.html", "text": "Учени от Калифорнийския университет в Сан Диего успешно изпробваха ново лечение за алкохолно увреждане на черния дроб, което често води до тежък алкохолен хепатит и бърза смърт. Резултатите от изследването са публикувани в списание Nature, цитирно от  РИА Новости . \r\nСпоред учените почти три четвърти от пациентите с алкохолно увреждане на черния дроб умират в рамките на три месеца. Причината е, че етиловият алкохол не само вреди на органа, но и допринася за размножаването на резистентни към антибиотиците бактерии Enterococcus faecalis. Те отделят токсина цитолизин, който разрушава мембраната на чернодробните клетки. \r\nЗа да се борят с Enterococcus faecalis, учените използват четири вида бактериофаги - вируси, които селективно заразяват бактериалните клетки. Оказа се, че благодарение на тази терапия бактериите спират производството на цитолизин и спират разрушаването на черния дроб. \r\nЗасега изследването е проведено върху мишки, но скоро ще бъде тествано и върху хора. Ако бъде постигнат успех, тогава ще бъдат спасени хиляди пациенти, на които досега можеше да се помогне само с чернодробна трансплантация. \r\n \r\n  Юлиян Марков", "date": "2019.11.17", "title": "РИА Новости: Учените откриха нов метод за борба с алкохолните увреждания на черния дроб"}
{"url": "http://www.focus-news.net/news/2019/11/17/2720424/ana-mpa-aleksis-tsipras-uchastva-v-shestvieto-posveteno-na-sabitiyata-ot-1973-godina.html", "text": "Лидерът на СИРИЗА и бивш премиер Алексис Ципрас участва в шествието посветено на събитията от 1973 година, информира гръцката агенция  ANA-MPA \r\nЦипрас води блока на СИРИЗА заедно с бившия председател на парламента Никос Вуцис, генералния секретар на СИРИЗА Панос Скулетис, бившия регионален управител на Атика Рена Дуру и други партийни кадри. \r\nПо-рано в публикация в социалната мрежа „Фейсбук“ Ципрас заяви за годишнината от събитията от 1973 година. \"Тази година имаме много причини да бъдем там. Не само защото старите фенове на хунтата не са в периферията, а на държавни позиции. Не само защото насилствените репресии се надграждат в съответствие с нуждите на правителството. Ще бъдем там предимно, за да изпратим послание за съпротива срещу вълната на консерватизъм и връщане назад, но и до онези, които вече предположиха, че сме стигнали до края на нашата история\". \r\n \r\n  Юлиян Марков", "date": "2019.11.17", "title": "ANA-MPA: Алексис Ципрас участва в шествието посветено на събитията от 1973 година"}
{"url": "http://www.focus-news.net/news/2019/11/17/2720410/anadolu-agency-bivsh-ministar-na-otbranata-e-izbran-za-prezident-na-shri-lanka.html", "text": "Бившият министър на отбраната на Шри Ланка Готбая Раджапакса победи  основния си съперник от управляващата партия в президентската надпревара Саджит  Премадаса, показаха официалните резултати от проведените президентски избори, предава  Anadolu Agency . \r\nГотабая Раджапакса получи 52,25% от гласовете  в събота, докато Саджит Премадаса събра 41,99%. \r\nРаджапакса победи с разлика от 1,3 милиона гласа. Той ще стане седмият президент на страната, след като положи клетва в понеделник в близост до свещен будистки храм в Анурадхапура, на около 200 километра от столицата Коломбо. \r\n \r\n  Юлиян Марков", "date": "2019.11.17", "title": "Anadolu Agency: Бивш министър на отбраната е избран за президент на Шри Ланка"}
{"url": "http://www.focus-news.net/news/2019/11/17/2720422/dots-stoycho-stoychev-gerb-da-si-upravlyava-negativite-ot-upravlenieto-e-zadachata-im.html", "text": "ГЕРБ да си управлява негативите от управлението е задачата им. Това каза доц. Стойчо Стойчев, политолог, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на  предаването . Доц. Стойчев заяви позиции по следните теми: \r\nКой и на какво основание иска и може ли да управлява България? Разбрахме ли отговора на въпроса на тези избори? \r\nБеновска покани доц. Стойчев в студиото по темата „Кой и на какво основание иска и може ли да управлява България? Разбрахме ли отговора на въпроса на тези избори?“. В ефир се включиха и Валери Жаблянов и Калоян Паргов след пленума на БСП. „Много се радвам, че ни гостувате за първи път! Станахте медийна звезда на бърза ръка. Това не Ви ли учудва - огромният интерес? Какво казвате точно Вие по време на изборите, че предизвикахте такова желание от всички медии да бъдете при тях? На изброите преливахте отвсякъде“ Беновска попита политолога. „Не бих казал, че съм медийна звезда отскоро. По телевизиите участвам от 2008 година. Може би, това, което казах и предизвика по-голям интерес е, че както в българския селски жаргон, така и в политическия жаргон се появи една интересна фраза „Като кажеш, че Корнелия Нинова ще победи на балотаж, върви обяснявай, че няма да има балотаж“. Като хвърлиш 2 провокативни неща, които не е задължително да бъдат истина, след това всички се хващат за голямото и някак си пропускат малкото и то се приема като даденост. Приема се като обективна истина. И понеже тази теза звучеше скандално на фона на общото съгласие, че задължително трябва да има балотаж в София – може би, се зачудиха хората и започнаха да ме канят, за да обясня откъде идват тези мои съмнения“ коментира доц. Стойчев. „Ако гледахме статистическите данни и изборните резултати, балотажът по нищо не се предвещаваше, но той беше задължително условие г-жа Фандъкова да загуби изборите в София и затова аз, някои могат да кажат спекулативно, други могат да кажат пропагандаторски, но пък според мен абсолютно основано на фактите към този момент, казах, че не е обективна истина ние да твърдим, че ще има балотаж в София и това е инструментализирано като начин, по който да бъдат преобърнати изборните резултати“ обясни политологът. „Звучеше против мейнстрийма. Нещо като черна овца в онзи момент, в който се беше установило абсолютното убеждение, догматично, че балотажът е неизбежен“ допълни още Стойчев.  \r\nКаква е перспективата пред ГЕРБ? \r\n„Г-н Стойчев може ли да ми кажете каква е перспективата пред ГЕРБ?“ попита Беновска. „Пред ГЕРБ перспективата към момента е да управлява, както се казва, натрупването на негативите от управлението, защото цялата политологична традиция казва, че когато една партия се задържа твърде дълго в управлението, започва да натрупва към себе си негативно отношение. От една страна позитивните резултати започват да бъдат приемани като даденост. Ако щете преди 10 години или преди по-малко - преди 7 години – построяването на нов участък от магистрала, въвеждането му в експлоатация се възприемаше като новина, обсъждаше се между хората като нещо страхотно, като нещо ново, а в момента това е поредната новина от серия новини, които ние изслушваме. \r\nТака завърши разговорът между доц. Стойчо Стойчев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 17-ти ноември 2019 година.", "date": "2019.11.17", "title": "Доц. Стойчо Стойчев: ГЕРБ да си управлява негативите от управлението е задачата им"}
{"url": "http://www.focus-news.net/news/2019/11/17/2720444/interesni-rituali-izpalnyavat-mladozhentsite-izbrali-da-sklyuchat-brak-v-etnografskata-ekspozitsiya-v-pazardzhik.html", "text": "Младоженците, които избират изнесения сватбен ритуал и сключват брак в Етнографската експозиция в Пазарджик получават символични подаръци, предаде репортер на  Радио „Фокус“ – Пазарджик . Младоженците получават поздравителен адрес от директора на музея, а също и реплика на монета от тракийското племе дерони, която съдържа символа трискелион – древен знак, показващ 3 бягащи крака, които излизат от една точка. Освен това те проявяват желание да включат в ритуала и традиции от миналото, а именно ритуали като бръснене на младоженеца, забраждане на булката. Обикновено не се пропуска и така нареченото извеждане на булката от бащата и предаването и на младоженеца, преди самия граждански ритуал по сключването на брака. Така се младите хора изживяват повече положителни емоции в сватбения си ден. \r\nВаня НИКОЛОВА", "date": "2019.11.17", "title": "Интересни ритуали изпълняват младоженците, избрали да сключат брак в Етнографската експозиция в Пазарджик"}
{"url": "http://www.focus-news.net/news/2019/11/17/2720441/plamen-dimitrov-vasil-velev-i-iskren-veselinov-ne-se-razbraha-za-bolnichnite-lista.html", "text": "Пламен Димитров, президент на КНСБ, Васил Велев, председател на УС на АИКБ, Искрен Веселинов, заместник-председател на ВМРО и съпредседател на ПГ на Обединени патриоти, в разговор с Илиана Беновска в седмичното обзорно политическо предаване „Беновска пита“ по Канал 3 и Радио К2, съобщиха от екипа на  предаването . Те заявиха позиции по следните теми:  \r\nБюджет 2020 – на българите ли е, или на политиците? \r\nИлиана Беновска покани в студиото Пламен Димитров и Васил Велев и уточни, че ще се свърже с Искрен Веселинов по телефона. Първият въпрос към гостите беше във връзка с бюджет 2020. Тя уточни, че до 20 ноември имат време да реагират на всички предложения, които ще бъдат внесени по отношение на бюджет 2020 преди второ четене в НС. Пламен Димитров уточни, че за частта, която касае минималната пенсия, срокът е до 19ти. Беновска обяви, че разговорът ще бъде фокусиран върху това дали първият ден от болничния трябва да бъде платен. Тя припомни, че КНСБ и работодателите са работили заедно в Министерски съвет на Националния съвет за тристранно сътрудничество по документ, който е съдържал предложението първите 3 дни от болничния да се плащат от НОИ. Пламен Димитров заяви, че това са изработили заедно с работодателските организации в края на лятото и началото на есента и са го връчили на премиера, финансовия министър и вицепремиера Томислав Дончев с въпроса дали и до колко властта ще поеме тези ангажименти. Той уточни, че един от ангажиментите е бил да се прехвърлят болничните дни, където са били преди в НОИ, защото там се плащат вноските, там се поема рискът и там трябва да бъде покриван и съответно първите 3 дни. Г-н Димитров каза, че това е само част от повече от 40 общи договорености, които касаят много теми – бизнес, енергетика, демография, пазар на труда, доходи и др. Според него обаче в момента не се вижда да се придържат към тази договореност. Той добави, че ВОЛЯ вече са внесли подобен законопроект за промяна на общественото осигуряване, както и плащането  на трите дни болничен, които да се плащат отвън. „Формално погледнато, такова предложение е направено в законно-установения срок.“, заяви Димитров.  \r\nБеновска припомни думите на Димитър Главчев по-рано в предаването, че той чака изследване, от което ще се разбере колко от болничните листа са на държавни служители и колко са на заетите в частния сектор. „Вие всъщност кого защитавате, г-н Велев -  частния бизнес или държавните служители и държавата?“ Васил Велев отговори, че защитават изрядните работници, които изработват възнагражденията и на тези, които мамят с болнични листа, когато не са болни. Той припомни, че първите три дни се плащат от предприятието или от държавата, ако е държавно предприятие. „Така или иначе се плащат от един общ фонд за възнаграждения, който ако не се плаща на тези измамници, ще се раздели между по-малко хора и ще получат тези, които са го изработили в пълен размер това, което са изработили, няма да делят с тези, които са се отклонили от работа по неуважителни причини.“, заяви Велев и допълни, че независимо от кого се плащат първите 3 дни болнични, независимо от кого, този стимул ще остане – мамещите с болничен ще крадат или от своите колеги, или от цялото общество.  \r\nПламен Димитров се включи по темата, че ако се възстанови, това което е било говорено с работодателите, а именно НОИ да плаща първите 3 дни, това би означавало бизнесът да плаща 175 млн. по-малко, което ще освободи средства за увеличение на заплатите и да се задържат служителите. Сред аргументите по време на срещата между синдикати и бизнес е бил, че трябва да се раздели как се злоупотребява и кой злоупотребява. Пламен Димитров постави като въпрос кой трябва да плаща, след като това е осигурителен риск, плаща се вноска бизнеса и синдикатите и някой да не го изплаща този риск и да иска някой друг да плаща допълнително. Той каза още: „Дали му изнася на финансовия министър е съвсем друга работа, но това не значи, че трябва да бъде аргумент.“ Вторият въпрос за г-н Димитров е къде са злоупотребите и кой е виновен за тях и как да се борим с тях, трябва да бъде адресиран комплексно според него. Първо той отбеляза, че има „кухи фирми“, които не ги правят работниците, а работодателите и даде пример със специализираната акция по разпореждане на премиера преди 6 месеца, по време на която са извадени дадени фирми с прокуратура и ДАНС и са били започнати съответните производства. Г-н Димитров заяви, че това е пътят за него от една страна, а от друга – всички лекари, които имат изкушението да направят това. Васил Велев добави, че работникът обаче иска този болничен, а Беновска го попита след като лекарят вижда, че работникът е здрав, защо да му дава болничен. Аргументите на Велев са за пари, от добрина или да не го напусне и да отиде при друг личен лекар.  \r\nБеновска включи Искрен Веселинов по телефона и го попита как е станало така, че са заменили един ден от болничните за по-висока минимална пенсия. Той каза, че не се изразява правилно, защото основната част от дебата е била посветена на вдигане на доходите и по-специално минималната пенсия, както и демографските мерки, свързани с обучението на децата в детските градини. Водещата разграничи, че Веселинов е съпредседател на ОП от страна на ВМРО и допълни, че ВМРО са заменили единия ден от болничния за задължителното посещение на детските градини от 4 години, за подпомагане на социално слабите деца в детските градини и за изграждане на нови. Той поясни, че не става въпрос за социално слабите, а за това, че се заделят 10 милиона за подпомагане на достъпа до детски градини, които ще обхванат по техни изчисления около 100 хил. деца и на практика всички семейства със ниски и средни доходи ще могат да се възползват. „Две трети от децата ще имат възможност да бъдат подпомагани по този начин. Само най-високо доходните групи ще бъдат изключвани от това.“, каза Веселинов.  Беновска го попита: „Извършихте ли сделка между първо и второ четене политиците помежду си в коалиционния съвет?“ Събеседникът й отрече и заяви, че тиражира странни твърдения за сделки и замени, защото сделки според него няма, а поставяне на проблеми от представители на различните партии в коалицията. Той каза, че проблемът за единия ден болничен не е свързан с опит да се накажат нередовните, а да се раздели солидарността при поемането на тежестта на болничните, защото се пълнят от 3 места тези социални фондове, които обезпечават времето на нетрудоспособност – работодателите, работника и държавата. Според Искрен Веселинов това е логичната теза, която е защитена и от експерти, за да има елемент на отговорност във всяка една от страните.  \r\nВодещата даде думата и на гостите в студиото и Пламен Димитров каза, че това е абсурдно, което Веселинов говори. За него трябва да е ясно какво се адресира. Според него не може в коалиционен съвет, без да е имало Национален съвет за тристранно сътрудничество по темата и никой да се е консултирал с работодателите и синдикатите, „на коляно някой да решава, без да е запознат с фактите.“ Васил Велев каза, че това важи и за минималната пенсия. Димитров коментира за 5 години с колко са нараснали разходите за болнични – с 54% са нараснали по данни на НОИ, но с толкова са пораснали и заплатите. „Трябва да е ясно от къде идва увеличението на това и от къде има толкова злоупотреби.“, заяви президентът на КНСБ.  \r\nТой влезе в дискусия заедно с Васил Велев, а водещата ги помоли да говорят без да се застъпват, за да ги чува и Искрен Веселинов по телефона.  \r\nВасил Велев обяви, че болничните листове за следващата година съгласно бюджета са прогнозирани на 18 млн. 234 хил., а 2012 година са били 8 млн. 877 хил. Пламен Димитров го поправи, че говори за болнични дни. Велев обобщи че от 2012 до 2019 година болничните дни нарастват повече от 2 пъти при същия брой на наетите. Тези данни са от НОИ и не включват първите 3 дни. За него не би било правилно да се оспорва, че има такъв проблем. Пламен Димитров заяви, че в интерес на справяне с проблема е да се види как ще се намери решение. Васил Велев продължи мисълта си и заяви, че една трета от бюджета на НОИ е дефицит, който се попълва със субсидия от бюджета, което значи, че за една трета от тези случаи не сме осигурени. Представителят на синдикатите се намеси, че това е за фонд пенсии, а фондът за болнични е „съвсем леко“ на дефицит. Г-н Велев каза, че дефицитът е 50 милиона, което не е малко, но за Димитров като се плащат 600 млн., 50 млн. не е такъв дефицит. Председателят на АИКБ отново каза, че в НОИ дефицитът е една трета и парите тръгват от едно място и отиват на друго. „Ако не се спре с тези злоупотреби, ще се стигне до увеличаване на данъците, от което ще пострадат работниците и бизнесът, и икономиката като цяло.“, заяви г-н Велев и уточни, че най-големият проблем не е, че колегите изработват възнаграждението на този, който е в болничен, а това, че се изработва по-малко, защото се търпят неустойки, след като са направени поръчките за определена стока. Той обясни, че за да не се случва това, за държи излишен резерв, от който няма нужда. Заради всичко това се изработва по-малко, всички получават по-малко, бюджетът получава по-малко.  \r\nВ отговор на това Пламен Димитров каза: „Ние, двата синдиката, няма да позволим да вземете първия ден болнични на българските работници. Както искайте го разбирайте.“ и след това Васил Велев влезе в спор с него по темата и двамата събеседници говориха един върху друг. Въпреки опитите на Беновска да въведе ред, двамата не изчакваха другия да завърши мисълта си и затова тя седна помежду им, за да прекрати спора. Пламен Димитров заяви желанието си да бъде чута неговата гледна точка, защото вече е ясно мнението на работодателите, че това е правилно решение за болничните. Беновска даде думата на Пламен Димитров, който каза: „В последните 5 години има ръст на хората, които са постъпили в болница с 30%. Фалшиви, истински, не знам – реални данни отчетени. Всеки първи ден в болницата е болничен лист. Аз едва ли ще отида в болница, ако нямам нужда, защото трябва  да си плащам там.“ От това Велев сметна, че на него няма проблем с фалшивите болнични, но Димитров се обоснова, че за него има обяснение на тези листове.  Президентът на КНСБ каза, че 900 хил. българи са получили болничен лист през миналата година и попита Васил Велев колко от тях смята, че са лъжци. Председателят на АИКБ направи забележка, че след като му се задава въпрос, той трябва да бъде оставен да отговори, а не да го прекъсва. „Той е самодостатъчен Пламен, защо ме каните мен?“, попита той. Водещата се намеси в спора им, за да ги надвика и да въведе тишина. „Искам да се успокоите, ако ще водите спор. Седнах помежду ви, за да не се сбиете.“, каза тя, но гостите й отново влязоха в дебат. Беновска помоли да не говорят един върху друг, защото Искрен Веселинов едва ли може да чуе и разбере разговора. Тя каза: „Аз командвам тук в студиото. Моля Ви чуйте ме, за да има ред. Г-н Веселинов, виждате ли каква разправия предизвиквате между синдикати и работодатели, в интерес на кого е това?“  \r\nИскрен Веселинов се включи в разговора с думите, че това е решение на проблем, който се задълбочава с по 10-12% всяка година. За него е ясно, че хората няма да бъдат доволни, но трябва да се намери решение. Той отбеляза, че не е забелязал синдикатите да правят кампания срещу взимането на болничните листи, защото държавата няма капацитета да следи всеки какви болнични листи издава, а и някои диагнози са такива, които не подлежат на проверка. „Не съм чул някой от синдикалните дейци да докладва за нередовни болнични.“, заяви Веселинов, а Пламен Димитров отбеляза, че не напада никого в лично качество и помоли да спрат с подмятанията за „синдикалните дейци“ и кой кого представлява, а да се говори по темата.  \r\nСъбеседниците отново говореха един върху друг, затова Беновска се обърна към Искрен Веселинов за изслуша отговора на г-н Димитров.  \r\nВасил Велев взе думата, за да отговори колко от болничните са фалшиви и каза, че всеки трети до всеки втори болничен е фалшив, а в някои предприятия се твърди, че и две трети са фалшиви. „Ние приемаме за нашите разчети по-консервативна оценка на измамите от една трета. Смятаме, че около една трета на издадените болнични листа в производствените предприятия са на здрави хора. Това е консервативната оценка.“, допълни той. Пламен Димитров го попита как разбират това, което става във болницата и припомни за това, което е казал по-рано, че по данни на НОИ две трети от тези пари, за които говорят, тези милиони, са за болнични, които са над 4 дена и нямат нищо общо с работодателите. Васил Велев отбеляза, че всички данни на НОИ са от четвъртия ден нататък, а той говори за първите три дни, които смущават производствения ритъм. Председателят на АИКБ заяви, че тези, които отсъстват дългосрочно, не влизат в производствените графици и на тях не се разчита, но тези, за които мениджърите разбират в последния момент, че няма да дойдат на работа, провалят производството на всички останали.  \r\nПламен Димитров отново попита колко от тези хора, които са взели 900 хил. болнични листа за миналата година провалят работата, колко имат смисъл и колко нямат смисъл. Васил Велев отговори: „От тези „късите“ болнични листове всеки трети според нашите директори е на здрав човек. Това е минималната оценка. Максималната е от три, два са на здрави хора.“ Беновска го попита как го доказва това, защото юридически погледнато примерите, че се говори между работниците за това , нямат стойност. По време на въпроса й Васил Велев започна да говори върху нея с аргументи, че някои си взимат болнични, за да пътуват и качват снимки от това във интернет. Беновска не можа да се изкаже и попита госта си защо говори заедно с нея и дали няма възпитание и към водещия на предаването. Г-н Велев я попита дали не си е взимала болничен, когато не е била болна. Тя отговори, че си е взимала, когато е болна, но при нея са по-различни нещата, защото сама си е работодател. Гостите отново започнаха да говорят едновременно за това дали са си взимали болнични и в какви случаи. Беновска отново повтори, че казаното от Васил Велев, че „някой е казал на някого“ няма правна стойност. Тя заяви, че ако имате доказателства, че двама от тримата болни във неговата работодателска организация злоупотребяват с болнични, трябва да го докаже с факти, защото другото е блъф. Водещата помоли за коментар от Искрен Веселинов, но Васил Велев отново взе думата и каза, че първите три дни е невъзможно да се контролират и докажат и затова трябва самоконтрол. Той каза, че до всеки лекар трябва да има по един полицай, а според Пламен Димитров ако има санкции, те ще държат влага.  \r\nБеновска отново попита Искрен Веселинов дали застава на страната на работодателите с тези болнични листа, които няма да се плащат за първия ден. Според него тук става дума за разрешаването на мащабен проблем, който е проблем на фиска и на икономиката. Васил Велев обобщи позицията на г-н Веселинов по темата – страните не са работодател и работник, а тези, които мамят и крадат и тези, които са изрядни. Искрен Веселинов заяви, че законодателният орган предлага решение за справяне с проблема, което не харесва на голяма част от хората. Пламен Димитров влезе в спор с него като каза, че това не е вярно. „Аз не виждам смисъл да участвам в разговор, в който не мога да се изкажа нито един път докрай.“, каза г-н Веселинов. Пламен Димитров го попита след като от 900 хил. болнични листа, Васил Велев твърди, че една трета са фалшиви, съответно две трети са реални, а предлаганата мярка ще накаже и тях. Васил Велев поясни, че е казал, че минимум всеки трети болничен къс лист за първите три дни, който се носи в производствено предприятие е на здрав човек. Беновска отново попита как е разбрал това. Тримата събеседници влязоха в спор по темата и затова водещата опита да даде думата на Искрен Веселинов, но след като не успя каза, че този въпрос няма да се реши сега в това студио, а вероятно ще се реши при министър-председателя Борисов. Затова тя помоли всички за финално изречение.  \r\nИскрен Веселинов заяви: „Не става дума изобщо за наказване на някого. Факт е, че голяма част от болничните листи са адекватни, хората са болни. Става дума за разпределение на отговорността, за контрола върху системата като цяло.“ Беновска попита дали отрича, че има сделка между частните работодатели и политиците, а той отговори, че има проблеми в държавата, които трябва да се решават.  \r\nВасил Велев за финал каза, че предлаганата мярка е в полза на изрядните хора и от нея потърпевши ще бъдат само тези, които лъжат, мамят и крадат. Според него колкото повече се отлагат мерките за решаване на този проблем , изрядните хора ще стават по-малко, защото в момента е по-изгодно да си неизряден.  \r\nБеновска попита Пламен Димитров, ако не ги приеме министър-председателят, кога ще протестират. „Скандално е законодателят да предлага отнемането на права на всички български граждани с презумпцията да накажем или да минимизираме проблем на част от тези, които лъжат. Това е абсурдно.“, заяви той. Васил Велев опита да вземе думата, но Беновска помоли за ред, след като той е казал финалното си изречение. Пламен Велев продължи: „Ние поискахме среща с премиера. Очакваме понеделник, утре, вдругиден, ако има такава среща, ще си сложим и още аргументи на масата и съм умерен оптимист, че ще има решение. Ако няма решение, готвим съответните действия, национални такива. Най-вероятно и двата синдиката ще обмислим възможността да напуснем Националния съвет за тристранно сътрудничество. Няма никакъв смисъл да стоим там. Никой не го бръсне тоя съвет, някой друг решава някъде.“ Беновска обобщи, че работодателите са поискали среща с министър-председателя и каза на г-н Веселинов, че се надява, че и коалиционния съвет можете да поискате да участвате в тази среща. Искрен Веселинов заяви, че ако бъдат поканени, ще се отзоват. За финал Беновска каза: „Нещата явно надхвърлят рамките на едно телевизионно предаване и се прехвърлят на много широка обществено-политическа плоскост.“ Така завърши разговорът между Пламен Димитров, Васил Велев, Искрен Веселинов и Илиана Беновска в седмичното обзорно политическо предаване „Беновска пита“ по Канал 3 и Радио К2 на 17 ноември 2019 година.", "date": "2019.11.17", "title": "Пламен Димитров, Васил Велев и Искрен Веселинов не се разбраха за болничните листа"}
{"url": "http://www.focus-news.net/news/2019/11/17/2720442/spetsialisti-ot-severoiztochno-darzhavno-predpriyatie-inspektiraha-zalesen-poyas-v-darzhavno-gorsko-stopanstvo-dobrich.html", "text": "Специалисти от Североизточно държавно предприятие (СИДП) са инспектирали залесен пояс в Държавно горско стопанство – Добрич. Това съобщи Татяна Димитрова, експерт „Връзки с обществеността“ в СИДП, предаде кореспондентът на  Радио „Фокус” – Варна . На 100 % се е прихванала младата гора, създадена през есента на миналата година в ДГС-Добрич. Това e установила проверка от лесовъди на стопанството и експерти от Североизточното държавно предприятие. Културата е на площ от 71 декара и се намира в землището на село Божурово. Гората е създадена със собствени средства на териториалното поделение, като за почистване на терена и дълбока оран на почвата са дадени 22 862 лева, а за самото залесяване 3 815 лева. 852 килограма жълъд са събрани от една от семенните бази на стопанството, за да бъде създадена гората край Божурово. Засаждането и отглеждането на културата се извършва от работници на ДГС-Добрич, които са си свършили работата изключително професионално и съвестно, посочват от предприятието. Проверката показва, че има прихващане на 100% и това е наистина отличен резултат, според експерта от СИДП Айсел Айнурова, която участва в инвентаризацията на новата церова гора. Тя е посочила, че грижите за младата гора ще продължат и през следващите пет години, като дръвчета ще бъдат окопавани на ръка три пъти в година. Отглеждането на културата ще струва на териториалното поделение 58 330 лева. \r\nЖулиета НИКОЛОВА", "date": "2019.11.17", "title": "Специалисти от Североизточно държавно предприятие инспектираха залесен пояс в Държавно горско стопанство - Добрич"}
{"url": "http://www.focus-news.net/news/2019/11/17/2720446/vzglyad-konstantin-kosachov-ne-ochakva-podobryavane-na-otnosheniyata-s-ukrayna-sled-vrashtane-na-korabite.html", "text": "„Най-важният резултат от задържането на украинските военни в района на Кримския мост е, че оттогава няма повторение на подобни инциденти. Това сработи блестящо “, коментира политическият анализатор Константин Косачов относно очакваното завръщане на украинските военни кораби. Не бива обаче да се чака подобряване на отношенията с Русия или разрешение на конфликта в Донбас след този жест, цитира думите му руският вестник  “Взгляд“ . \r\n„Задържането на корабите и моряците от самото начало беше превантивна мярка. Това беше абсолютно адекватна реакция на случващото се. Най-важният резултат е, че оттогава не е имало повторение на тези инциденти. Тази история сработи блестящо. Самите кораби определено не са ни нужни. Дойде време да ги върнем на собствениците, повтарям, с разбирането, че в бъдеще няма да има такива инциденти “, коментира Константин Косачов, председател на Комисията по външните работи на Съвета на федерацията, относно връщането на украински кораби от страна на Русия. \r\nПо-рано украинските медии съобщиха, че украински кораби, арестувани преди година в Керченския проток, са преминали  под сводовете на Кримския мост. Те нарекоха това фактическо връщане на корабите. \r\nСъобщава се, че изтеглянето на украински кораби от Керч е започнало в неделя. Те ще бъдат теглени до мястото на предаване. Русия ще предаде корабите на Украйна в района на нос Тарханкут в неутралните води на Черно море. \r\nМеждувременно пресслужбата на Граничната дирекция на ФСБ на Русия в Крим обяви, че украинските кораби ще бъдат предадени на Киев съгласно руско-украинските споразумения в понеделник, 18 ноември. Граничните власти се въздържаха от подробности относно процедурата по трансфер. \r\nПомощникът на президента на Украйна Андрий Йермак заяви, че връщането на корабите в Украйна се намира в \"краен етап\". Руското външно министерство постави условие за прехвърлянето на Киев с условието за тяхното запазване като веществени доказателства. \r\nУкраинските катери „Бердянск“ и „Никопол“ и влекачът „Яна Капу“ бяха задържани на 25 ноември 2018 г. Тогава украинският флот наруши руските граници. В резултат на това бяха задържани не само корабите, но и техните екипажи. Украинските моряци бяха освободени от ареста през септември 2019 г. като част от реципрочна размяна на затворници. \r\nКосачов е сигурен, че тогава украинските военни са подготвяли дългосрочна операция с цел месечно или може би дори ежедневно нарушаване на руските морски граници от украински кораби. \r\n„Мисля, че от самото начало е била планирана дългосрочна операция за тестване на нашата сила, проверка на статута на Керченския проток, способността на Русия да защитава своите териториални граници. \r\nНие бяхме принудени да реагираме така, както реагирахме. За някои това изглеждаше свръхреакция, но това беше единствената възможна реакция да предотврати това да се случва повече. В резултат на това почти единствената добра новина в отношенията с Украйна е, че подобни провокации вече не се провеждат “, каза руският политик. \r\nПри това никой не пречи на украинските кораби , добавя Косачов, да влизат в Керченския проток или Азовско море, но само при спазване на установените норми за преминаване на руската акватория, които са известни на всички страни. \r\nТези кораби на нас не са ни нужни, нека се движат в акваторията в съответствие с общопризнатите норми на международното корабоплаване. Няма проблеми с влизането на тези кораби или други кораби на Украйна в Керченския проток и Азовско море, само че по установения ред. А именно: корабите трябваше да подадат заявка за преминаване през руски води, което украинските военни не сметнаха за необходимо. \r\nВръщането на украински кораби е малко вероятно да подобри по някакъв начин отношенията между Русия и Украйна или да помогне за разрешаването на конфликта в Донбас. \r\n„Не бих преувеличавал значението на случващото се и бих оценил това събитие като технически сюжет в нашите отношения. Реалните промени ще започнат да се случват едва когато украинските власти разберат, че конфликтът на югоизток е вътрешен конфликт на Украйна, а не ситуация, донесена отвън от руската страна. Когато това се случи, тогава всичко ще протече по съвсем различен начин “, каза председателят на комисията по външни работи на Съвета на федерацията. \r\nСпоред него диалог между Киев и Донецк и Луганск може да се случи, ако киевските власти се откажат от настоящата политика на национализъм и започнат да създават многоетническа и многорелигиозна държава. \r\n„Всичко, което правим в нашата страна, рано или късно трябва да се случи в Украйна. Осигуряваме междуетнически мир, съгласие и хармония. И ние правим това без насилие над етническите групи, които живеят на наша територия. Когато това започне да се случва в Украйна, ние ще бъдем първите, които ще подкрепят този процес “, заключава Константин Косачов. \r\n \r\n  Юлиян Марков", "date": "2019.11.17", "title": "„Взгляд“: Константин Косачов не очаква подобряване на отношенията с Украйна след връщане на корабите"}
{"url": "http://www.focus-news.net/news/2019/11/17/2720449/sport-maks-verstapren-specheli-gran-pri-na-braziliya.html", "text": "Формула 1: Пилотът на Ред Бул Макс Верстапен спечели състезанието за голямата награда на Бразилия на пистата \"Интерлагос\". Пилотът на Торо Росо Пиер Гасли завърши на втора позиция. Световният шампион Люис Хамилтън остана трети, но той вече си осигури титлата и за настоящия шампионат. Двамата пилоти на Ферари - Себастиан Фетел и Шарл Льоклер шест обиколки преди края катастрофираха при опит на Фетел да се защити от атака на Льоклер", "date": "2019.11.17", "title": "Спорт: Макс Верстапрен спечели Гран при на Бразилия"}
{"url": "http://www.focus-news.net/news/2019/11/17/2720445/kaloyan-pargov-bsp-rezultatite-ni-na-mestnite-izbori-sa-dobri-no-ne-dostatachno-za-pretentsiite-koito-imame.html", "text": "Резултатите ни на местните избори са добри, но не достатъчно за претенциите, които имаме. Това каза Калоян Паргов, председател на ГС на БСП-София, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на  предаването . Паргов заяви позиции по следните теми: \r\nПредставянето на БСП на местните избори в София. \r\nКалоян Паргов, който участваше в телефонен разговор, попита водещата дали в студиото е и „предсказателят“ Стойчо Стойчев и го определи като „велик шаман“. Водещата попита Паргов дали това е ирония. Той отговори: „Беше ирония разбира се, с цялото ми уважение, защото социолозите се надпреварваха, включително и с екзит полове, донякъде се опитаха да объркат избирателите, донякъде успяха, но истината е, г-н Стойчев, че този път балотажът беше видим с просто око, а не с далекоглед или лупа. И то беше видим от десетки проучвания на ваши колеги. Но не това беше по-важното. Не бих казал, че сме победители в София, защото загубихме с 20 000 гласа, макар и това да е най-доброто представяне на балотаж на БСП в София от 30 години. Рекордът все още го държи Стоян Александров от 2003 г., който загуби на първи тур с 5 000 гласа, но на втори за съжаление увеличи разликата на 35 000. Но това е само статистика. Като цяло мога да кажа, че имаме връщане в местната власт, което си го обещахме като реванш след 2015 г. Двойно и малко повече увеличихме листата, имаме двама районни кмета. Можеше да имаме и повече, стотина гласа не ни достигнаха в район „Искър“. В „Люлин“ и в „Красна поляна“ предимството на ромския вот надделя. Но така е, на избори в България като на избори. Сега след направената равносметка трябва да започнем да работим, ние ще следваме нашите платформи, ще се опитваме да налагаме решенията и да търсим съюзници в новия общински съвет!“, категоричен беше председателят на ГС на БСП-София. Той добави, че политическата обстановка в София е доста разбъркана. \r\nИзводите от пленума на НС на БСП. \r\n„Какво се случи на този пленум, на който се говореше, че ще се иска оставката на Корнелия Нинова, но както казах на Валери Жаблянов, както винаги опозицията извади един „голям, но мек и тъп меч?“, попита водещата Илиана Беновска. Събеседникът й отговори: „Добро сравнение в рицарски стил!“. Той продължи, че на пленума са се чули различни гледни точки като трактовка на изборите. Лично неговият извод е, че БСП няма нито велики успехи, нито велики загуби. Изборите са показали, че БСП има организационни проблеми, защото в сравнение с предишни местни избори в определени области БСП са останали без кметско представителство. Донякъде БСП са се „върнали в мача“, защото имат 4 областни града. „Но разбира се резултатите, колкото и да са добри, те не са достатъчни за претенциите, които ние имаме като партия и от днес започва подготовката за следващите избори!“, завърши Калоян Паргов разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 17-ти ноември 2019 година.", "date": "2019.11.17", "title": "Калоян Паргов, БСП: Резултатите ни на местните избори са добри, но не достатъчно за претенциите, които имаме"}
{"url": "http://www.focus-news.net/news/2019/11/17/2720419/tass-v-belarus-zavarshi-glasuvaneto-na-parlamentarnite-izbori.html", "text": "Гласуването за избора на депутати на Камарата на представителите (долната камара) на Националното събрание на Беларус приключи, съобщиха от Централната избирателна комисия на републиката, цитирани от  TACC . \r\n„Членовете на районните комисии започнаха да преброяват подадените гласове“, заявиха от ЦИК. \r\nСпоред Комисията към 18:00 часа местно време (17:00 часа българско време) избирателната активност възлиза на 70,72% в републиката като цяло. До 18:00 часа се проведоха избори в 109 избирателни района, което става ясно от избора на 109 парламентаристи. Централната избирателна комисия не се съмнява, че всички 110 депутати от долната камара на белоруския парламент ще бъдат избрани в резултат на гласуването. \r\nОт 12 до 16 ноември в републиката се проведе предсрочно гласуване. През тези пет дни избирателната активност е била 35,77%, надминавайки тази при предсрочно гласуване на парламентарните избори през 2016 г. (31,29%). \r\nПарламентарните избори в Беларус се проведоха в спокойна обстановка , не бе регистрирано нито едно нарушение по време на гласуването в избирателните секции. Това заяви за ТАСС по телефона заместник-председателя на Централната избирателна комисия на Русия Николай Булаев, наблюдател на изборите. \r\n \r\n  Юлиян Марков", "date": "2019.11.17", "title": "ТАСС: В Беларус завърши гласуването на парламентарните избори"}
{"url": "http://www.focus-news.net/news/2019/11/17/2720451/tass-politsiyata-e-izpolzvala-salzotvoren-gaz-sreshtu-anarhisti-v-atina.html", "text": "Отряд на полицейски специални сили използва сълзотворен газ в Атина, за да разпръсне анархистите, които са ги нападнали, предава гръцката агенция ANA-MPA, цитирана от  ТАСС . \r\nСпоред информацията анархистите започнали да хвърлят по силите на реда камъни, коктейли \"Молотов\" и други предмети. В отговор полицията е използва сълзотворен газ, за да разпръсне нападателите. Съобщава се, че напрежението се запазва в централната част на Атина в  квартал „Екзархия“ където има приблизително 200 анархисти, които крият лицата си под черни шалове и маски. \r\nБезредиците започнаха в този квартал след масов протестен марш в неделя до посолството на САЩ в Гърция на 46-та годишнина от въстанието на студентите в Атинския политехнически институт, жестоко смазан от войските на фашистката хунта на „черните полковници“ на 17 ноември 1973 г. Полицията е арестувала 28 души, според гръцкия вестник Kathimerini. \r\nВ Солун възникнаха сблъсъци след приключването на традиционния поход по случай годишнината . Няколко анархисти са започнали да хвърлят коктейли \"Молотов\" и фойрверки срещу полицията. В резултат на това два паркирани на улицата автомобили са се запалили, но пожарникарите бързо са загасили огъня. Полицията реагира със шокови гранати. Съобщава се, че ситуацията там е под контрол. \r\nИнциденти е имало и в центъра на Патра, третият по големина в Гърция. Група с мотоциклети и шлемове на главата си са хвърляли коктейли \"Молотов\" срещу отряд на специалните части пред полицейското управление в центъра на града. В отговор полицията е използвала сълзотворен газ и след това е разпръснала анархистите, които са се скрили в сградата на бивш филиал на градския университет. В центъра на Патра продължава да патрулират полицейски отряди на мотоциклети. \r\n \r\n  Юлиян Марков", "date": "2019.11.17", "title": "ТАСС: Полицията е използвала сълзотворен газ срещу анархисти в Атина"}
{"url": "http://www.focus-news.net/news/2019/11/17/2720443/valeri-zhablyanov-za-da-tragne-napred-bsp-se-nuzhdae-ot-seriozna-promyana-v-rakovodstvoto.html", "text": "За да тръгне напред, БСП се нуждае от сериозна промяна в ръководството. Това каза Валери Жаблянов, БСП, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на  предаването . Жаблянов заяви позиции по следните теми: \r\nПленумът на БСП от 17-ти ноември. \r\n„Какво се случи на този пленум, имаше големи очаквания – опозицията да вземе оставката на Корнелия Нинова и да може да разговаряте вече за новите перспективи пред БСП, какво се случи в действителност?“, попита водещата Илиана Беновска. Валери Жаблянов отговори, че очакванията за оставка на Корнелия Нинова на този пленум са били създадени извън БСП. По-скоро те са били генерирани на базата на анализа, подписан от 50 от членовете на Националния съвет. „Главният извод е, че по този начин БСП трудно ще спечели следващите парламентарни избори, по начина, по който се управлява сега. И вторият извод беше, че за да тръгне БСП напред се нуждае от сериозна промяна в ръководството. Така че понятието „оставка“ дори не беше използвано, но промяна в ръководството е нещо по-дълбоко, по-сериозно, което би трябвало да ни доведе и до съществена промяна и обновление в курса на партията, който очевидно в този вид не дава никакъв резултат!“, категоричен бе Жаблянов. \r\nНеобходимостта от промяна в ръководството на партията. \r\n„А Вие лично, като политик с дълъг опит и като човек, който претърпя доста, ще се изразя литературно, срив в своите представи и очаквания за политиката на Корнелия Нинова, какво предлагате?“, попита водещата Илиана Беновска. Валери Жаблянов отговори, че му е трудно да определи какво означава срив в политиката и в представите. Той продължи, че по-скоро очакванията, свързани със сегашното ръководство на БСП, че то ще извърши едно разумно обновление в партията без да се стига до конфронтации, до прокарване на разделителни линии, без да се стига до обществени и вътрешнопартийни скандали не са се оправдали. „Очевидно, че това е цялостно разбиране за провеждане на политиката, за същността на БСП, което се разминава с голяма част от членовете на партията, включително членовете на НС. Така че днес ние наистина сме изправени пред една сложна ситуация, която може да се разреши в предстоящата отчетно-изборна кампания и разбира се на конгреса през месец май!“, категоричен бе Жаблянов. \r\n„Можете ли да назовете поименно лицата, които водят до това, което нарекохте „срив в доверието“ и всички определения, които дадохте за сегашната политика на БСП? Можете ли да назовете имената?“, попита водещата Илиана Беновска. Събеседникът й отговори, че след като са ясни публичните фигури, които в момента олицетворяват водената политика – и председателят на предизборния щаб на партията, и председателят на НС на БСП, то някакво изброяване в случая е излишно. „Благодаря Ви за това, че не назовахте имената, с което потвърждавате, с извинение, че опозицията вади винаги „голям меч“ преди пленумите, но накрая той се оказва „малък“ или „мек“!“, отбеляза водещата Илиана Беновска. „Вижте, първо структурирана опозиция в БСП няма. Има членове на НС на партията, които не споделят сегашния курс на БСП и открито изразяват мнението си. Изборните резултати през последните 3 години показаха, че това, което предлага Корнелия Нинова на българското общество не се одобрява от мнозинството български граждани. Ние сме загрижени за това, че има настроение за промяна в управлението на държавата, които БСП по никакъв начин не може да отрази и това се дължи на сегашния курс. „Мечове“ и други подобни атрибути няма да решат нашия генерален вътрешнопартиен въпрос – това е въпросът за единството и за пътя, по който ще продължи БСП, който би следвало да доведе до промяна на управлението в България!“, завърши Валери Жаблянов разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 17-ти ноември 2019 година.", "date": "2019.11.17", "title": "Валери Жаблянов: За да тръгне напред, БСП се нуждае от сериозна промяна в ръководството"}
{"url": "http://www.focus-news.net/news/2019/11/17/2720450/moskovskiy-komsomolets-rusiya-vse-oshte-ne-e-potvardila-sreshtata-na-normandskata-chetvorka.html", "text": "Русия все още не е потвърдила участието си в срещата на „Нормандската четворка“, пише вестник  “Московский Комсомолец“ . \r\nВъпреки факта, че трима от четирима участници във „Нормандския формат“ вече са се договорили за датата на следващата среща на върха, в Русия засега се въздържат от конкретика. Според прессекретаря на руския президент Владимир Путин, Дмитрий Песков, срещата ще се състои в края на годината, а помощникът на президента Юрий Ушаков заяви, че крайната дата все още се обсъжда. \r\nВеднага след като администрацията на френския президент обяви, че срещата на „Нормандската четворка“ ще се състои на 9 декември, медиите бяха шокирани от друга новина - украински кораби, задържани от руските граничари в Черно море на 25 ноември 2018 г. по обвинение за незаконно преминаване на границата, се завръщат в родината си. Руското външно министерство не коментира първата новина, но за втората от там заявиха, че никога не са държали на корабите. Министерството припомни, че Киев отдавна е получил предложение да вземе своите кораби и той се колебае с решение. Условието за предаването е било само едно - да се запазят двата катера и влекача като веществено доказателство. \r\nЩо се отнася до срещата в Париж, тя вече е потвърдена от Еманюел Макрон, Ангела Меркел и Владимир Зеленски. Владимир Путин обаче все още не е дал отговора си. Вечерта на 14 ноември той призова Киев да удължи закона за специалния статут на Донбас, защото в противен случай според него няма да има за какво да се говори във \"Нормандския формат\". Украинските власти не са взели решение, поне засега, а датата на нов кръг от преговори вече е обявена. Ако на 9 декември Зеленски се съгласи да удължи настоящия специален статут, за което Донецката и Луганската народни републики (ДНР и ЛНР)вече са се съгласили, то Върховната Рада ще има само 4 дни, за да гласува за това решение. \r\nМеждувременно в самопровъзгласилите се републики в Донбас съдебните процеси срещу „шпиони“ са в разгара си. Украинските затворници са осъждани на срокове от 14 до 18 години затвор, но обвиняемите не са разстроени - списъците за размяна вече са договорени в групата за преговори в Минск.  \r\nПолитологът Денис Денисов коментира пред всетника за какво ще се споразумеят на срещата на „Нормандската четворка“: \r\n„Предпоставките за срещата на върха са изпълнени. През декември страните ще постигнат споразумение за 20 области, в които ще се проведе демилитаризация. Включително можем да говорим за околностите на Мариупол, Донецк и Горловка, където е най-сложната ситуация. Освен това прилагането на политическата част от Минските споразумения остава основния проблем. Русия е наясно, че без напредък в тази посока в най-добрия случай ще се получи втори Нагорни Карабах, където конфликтът ще бъде замразен, но обстрелите с жертви периодично ще се възобновяват. В същото време има пример с Приднестровието, където в допълнение към въпроса за сигурността политическите въпроси бяха решавани през последните 30 години и в резултат през това време не беше убит нито един човек. Що се отнася до размяната на затворници, ако има политическа воля, дори може да се навакса преди срещата на върха. Списъците са проверени.“ \r\n \r\n  Юлиян Марков", "date": "2019.11.17", "title": "Московский Комсомолец: Русия все още не е потвърдила срещата на „Нормандската четворка“"}
{"url": "http://www.focus-news.net/news/2019/11/17/2720452/sport-stefanos-tsitsipas-e-noviyat-shampion-na-finalite-na-atr-v-london.html", "text": "Тенис: Стефанос Циципас е новият шампион на финалите на ATP в Лондон. Той победи на финала австриеца Доминик Тийм с 6:7, 6:2, 7:6. Двубоят продължи над 2 часа и половина. \r\nЦиципас играе за първи път в този турнир. С победата си той повтори постижението на Григор Димитров от 2017 година, когато българският тенисист спечели трофея като дебютант в надпреварата.", "date": "2019.11.17", "title": "Спорт: Стефанос Циципас е новият шампион на финалите на АТР в Лондон"}
{"url": "http://www.focus-news.net/news/2019/11/17/2720454/tass-ucheni-ustanovili-che-s-preminavaneto-na-elektronna-tsigara-zdraveto-na-pushachite-se-podobryava-oshte-prez-parviya-mesets.html", "text": "Преминаването от обикновени към електронни цигари подобрява здравето на пушачите още през първия месец, според авторите на проучване, проведено от Университета Дънди в Шотландия, поръчано от Британската фондация за борба със сърдечните заболявания. Откъси от него бяха публикувани в The Times и цитирани от  TACC . \r\nВ експеримента са участвали 114 възрастни британци, които са пушили по 15 цигари на ден поне през последните две години. Една трета от тях продължават да пушат редовно цигари, една трета - електронни с никотин и една трета - електронни без никотин. Изследователите приложиха към тях техниката за измерване на кръвния поток при непряко разширение на кръвоносните съдове, когато артерията се компресира с маншет, след известно време се разширява и с помощта на ултразвук се сравнява разликата между пиковия и първоначалния диаметър на лумена на съда с базовия диаметър. \r\nСлед само четири седмици при хора, които са спрели обикновените цигари, съдовете наполовина са възвърнали способността да се разширяват в сравнение с тези, които никога не са пушили. Както е отбелязано в изследването, диаметърът на артериите при здрав човек се увеличава със 7,7% след временно затягане, когато кръвта отново получава възможност за безпрепятствен поток. За тежките пушачи този показател варира от 5,3 до 5,5%, за хората, преминали към електронни цигари, с 6,7%. \r\nСпоред учените в дългосрочен план подобни подобрения могат да намалят риска от инфаркти и инсулти с 13%. Наличието на никотин или неговото отсъствие в електронната цигара не оказа значително влияние върху крайния резултат. \r\n \r\n  Юлиян Марков", "date": "2019.11.17", "title": "ТАСС: Учени установили, че с преминаването на електронна цигара здравето на пушачите се подобрява още през първия месец"}
{"url": "http://www.focus-news.net/news/2019/11/17/2720448/afp-protestirashtite-v-irak-blokiraha-mostove-i-patishta.html", "text": "Протестиращите в Ирак блокираха ключови мостове и пътища в Багдад и в южната част на страната, засилвайки натиска срещу правителството, предава  AFP .  \r\nСедящите протести се превърнаха в тактиката на митингите, които започнаха в началото на октомври в резултат на недоволството от корупцията, липсата на работни места и политическата класа, която е недосегаема. \r\nПротестиращите се съпротивляваха на усилията на силите за сигурност да разпръснат блокадите и хиляди излязоха из цялата страна, след като активисти призоваха за обща стачка. \r\nВ южните райони училищата и правителствените служби в Кут, Наджаф и Дивания бяха затворени, а демонстрантите изпълниха улиците. \r\nПротестиращите запалиха гуми, за да блокират пътища в богатия на петрол пристанищен град Басра и в района на Насирия, което принуди силите за сигурност да изпратят подкрепления. \r\nПовече от 330 души са загинали при протестите от началото на октомври, а около 15 хиляди са ранени. \r\nМеждународната общност критикува силите за сигурност заради използването на бойни патрони срещу протестиращите. \r\nНапускащият командващ  мисията на НАТО в Ирак генерал-майор Дани Фортин нарече събитията от последните шест седмици „абсолютна трагедия“ и заяви, че „НАТО продължава да призовава за въздържаност правителството на Ирак\". \r\n \r\n  Юлиян Марков", "date": "2019.11.17", "title": "AFP: Протестиращите в Ирак блокираха мостове и пътища"}
{"url": "http://www.focus-news.net/news/2019/11/17/2720453/afp-edin-tsivilen-e-zaginal-pri-sblasatsi-v-kontroliraniya-ot-turtsiya-siriyski-grad-al-bab.html", "text": "Един цивилен е убит при сблъсъци между протестиращите и полицията в сирийски град Ал Баб, контролиран от про-турските  сили в Северна Сирия, съобщи базираната в Лондон Сирийска обсерватория за човешки права, цитирана от  AFP . \r\nИнцидентът е станал, след като хората, събрали се пред полицейското управление са се опитали да достигнат до мъж, арестуван по подозрение за участие в атентата, извършен в събота в същия град. \r\nТогава кола-бомба се взриви и причини смъртта на 19 души, 13 от които цивилни, а 33 бяха ранени, когато избухна пред автобусна спирка и таксиметрова стоянка в Ал Баб, на около 30 километра североизточно от Алепо, съобщава Обсерваторията. \r\n\"Местната полиция e арестувала заподозрян ... след като провери камерите за наблюдение на мястото и го заведе в щаба им с намерението да го предаде на турската армия\", заяви пред AFP ръководителят на обсерваторията Рами Абдел Рахман. \r\nТова предизвика гняв сред жителите, накара стотици да протестират пред полицейския щаб с искане заподозреният да бъде екзекутиран в Ал Баб, като някои демонстранти се опитваха да пробият път в полицейското управление. \r\nПолицията стреля във въздуха, за да се опита да разпръсне тълпата, като уби един човек и рани друг, съобщи Обсерваторията. \r\n \r\n  Юлиян Марков", "date": "2019.11.17", "title": "AFP: Един цивилен е загинал при сблъсъци в контролирания от Турция сирийски град Ал Баб"}
{"url": "http://www.focus-news.net/news/2019/11/17/2720447/vav-varna-shte-bade-otkrita-izlozhbata-na-alisa-torosyan-esenna-feeriya.html", "text": "Утре във Варна ще бъде открита изложбата на Алиса Торосян „Есенна феерия“, предаде репортер на  Радио „Фокус“ – Варна . Алиса Торосян е художник-живописец от град Шумен. Още в най-ранна възраст проявява творчески заложби и се насочва към рисуването. Ученичка е на местните художници Здравко Недев и Христо Дочев. Творческо амплоа на Алиса Торосян е основно концентрирано върху акварела, където тя успява да постигне свой индивидуален стил. Характерно в нейното творчество е цикъл картини, които създава по музика на Шопен, Лист, Моцарт и Бетовен. Стилът й се характеризира с нежност, преливане на багрите и предиване на различни душевни състояния в картините. Рисува предимно пейзажи и натюрморти. Ежегодно участва на изложби в Шумен, Варна, Бургас, Пловдив и София. \r\nНейни живописни творби са притежание на частни колекционери във Франция, Германия, Турция, Армения, Канада, Япония, Англия и Етиопия. \r\nПо повод 1700 годишнината от приемането на християнството  за държавна религия в Армения, през 2001 година, е удостоена от Организационния комитет на сдружението Арменска култура и изкуство с диплома Свидетелство за заслуги за личен принос за съхраняване, развитие и популяризиране на многовековното духовно и културно наследство на арменският народ в България. \r\nДесислава ВАСИЛЕВА", "date": "2019.11.17", "title": "Във Варна ще бъде открита изложбата на Алиса Торосян „Есенна феерия“"}
