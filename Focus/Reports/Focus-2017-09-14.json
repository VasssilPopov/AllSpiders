{"url": "http://www.focus-news.net/news/2017/09/14/2435979/sport-zavarshiha-kasnite-machove-ot-grupovata-faza-na-liga-evropa.html", "text": "Завършиха късните мачове от груповата фаза на Лига Европа. Ето и някои резултати:\r\nВардар (Скопие) : Зенит (Санкт Петербург) 0:5\r\nОлимпик (Марсилия) : Коняспор 1:0\r\nЦървена Звезда : БАТЕ (Борисов) 1:1\r\nХерта (Берлин) : Атлетик (Билбао) 0:0\r\nСтяуа (Букурещ) : Виктория (Пилзен) 3:0\r\nНа полувремето на мача между Арсенал и Кьолн резултатът е 0:1. \r\nПо-рано днес, българският шампион Лудогорец завърши 0:0 в гостуването си на Истанбул Башакшехир.", "date": "2017.09.14", "title": "Спорт: Завършиха късните мачове от груповата фаза на Лига Европа"}
{"url": "http://www.focus-news.net/news/2017/09/14/2435947/meglena-kuneva-pravitelstvoto-bi-tryabvalo-da-ima-reaktsiya-na-publikuvanata-v-izdanieto-politiko-statiya-balgarskata-krayna-desnitsa-shte-raztarsi-bryuksel.html", "text": "Правителството би трябвало да има реакция на публикуваната в изданието „Политико“ статия под заглавие: „Българската крайна десница ще разтърси Брюксел“, в която се отправят критики и притеснения за участието на „Обединени патриоти“ във властта, каза в интервю за Радио \"Фокус\" Меглена Кунева, бивш заместник-министър председател по координация на европейските политики и институционалните въпроси в периода 2014-2017 г. Според Кунева трябва да реагира и министър-председателят, защото става дума за избрани коалиционни партньори. Тя изрази убеждението си, че с единна позиция министрите трябва да поемат ангажимент за своето поведение и да декларират, какви са техните разбирания и какво разбират под заявените от тях български национални интереси в Европа.\r\n\"Аз също очаквам, как ще реагира правителството и какво биха казали, за да гарантират, че България ще има едно поведение, което ние очакваме – силно проевропейско, и какво разбират под български национални интереси, както разбира се, и европейски такива. Това е желанието на по-голямата част от българските граждани“, коментира Меглена Кунева. \r\nЗа нея отсъствието на официални политически реакции и дебати по важни европейски теми означава, че сме в ЕС в очакване на фондове и нищо повече. Тя допълни, че имаме много работа по това да строим съвременна европейска България.", "date": "2017.09.14", "title": "Меглена Кунева: Правителството би трябвало да има реакция на публикуваната в изданието „Политико“ статия „Българската крайна десница ще разтърси Брюксел“"}
{"url": "http://www.focus-news.net/news/2017/09/14/2435948/stara-zagora-vsichki-detsa-ot-3-ti-klas-v-obshtina-kazanlak-shte-poluchat-kato-podarak-za-15-septemvri-istoricheski-komiks.html", "text": "За втора поредна година 663-ма третокласници от училищата в община Казанлък ще получат като подарък за първия учебен ден книжка – исторически комикс, разказващ за славното минало на България и нейните велики владетели. Това каза за Радио „Фокус“ Цветомир Цонев, активист във Фондация „Въздигане“, чиято е инициативата. Цонев заяви, че комиксите тази година ще достигнат до близо 60 000 третокласници в цялата страна. „Искаме да въздигнем българския дух чрез историята, която пресъздаваме в комикси, картини, скулптури, реплики на съкровища. По този начин искаме да покажем на целия свят историята на България. Но се обръщаме изцяло към децата на България и то към третокласниците, защото децата на тази възраст именно започват да изучават история. Предаваме им и един много хубав завет от Хан Кубрат: “Заедно можем всичко!“. Целта е децата да възприемат този завет, да бъдат „захранени“ с него и да се изграждаме като общество“, каза още Цонев. По думите му инициативата е изцяло базирана на ентусиасти. Цветомир Цонев каза още, че комиксът е одобрен от Министерство на образованието и науката и се ползва с личната подкрепа на министъра. По думите му със съдействието на Община Казанлък книжките ще бъдат разпространени в местните училища. „Казанлък е една от общините, които ни приветстват и ни съдействат за разпространението на тези комикси в училищата. Даваме възможност на всеки един третокласник в община Казанлък да получи комикса и с това да изпълним нашата цел, като покажем, че заедно можем всичко“, каза още Цонев.\r\nДейността на Фондация „Въздигане“ стартира преди две години. Първата и инициатива е свързана с изграждането на паметник на хан Алцек, брат на хан Аспарух и син на Кубрат, който е дарение на южната италианска Община Челе ди Булгерия. Друга от инициативите на фондацията, която предстои да бъде реализирана, е издигането на паметник на ген. Никола Иванов, участник в обсадата на Одрин, който ще бъде поставен в Свиленград. Част от средствата за паметника са дарени от Община Свиленград, а останалото се набира от Фондация „Въздигане“. Друга дейност на организацията е свързана с преиздаването на исторически книги, които са предназначени за училищните библиотеки. Част от дейността и до момента е свързана и с финансова подкрепа на деца, нуждаещи се от лечение.\r\nОт Фондация „Въздигане“ възнамеряват да „облекат“ децата във всички български училища с тениски, на които е изписан заветът на Хан Кубрат: „Заедно можем всичко!“. „Родителите трябва да направят само едно нещо, да подменят цветята, които подаряват на учителите и директорите и да купят тениска за детето си“, подчерта Цветомир Цонев. Средствата набрани от тази кампания ще бъдат дарени на съответното училище под формата на картини. Идеята е да се направи една голяма галерия от близо 50 картини във всяко училище и малък музей със скулптури на български владетели. До момента в рамките на тази инициатива са направени над 11 музея в български училища. „Децата трябва да се научат да се асоциират с реални, истински български герои, а не с чужди от рода на Батман и Спайдърмен\", заяви Цонев. По думите му екипът на фондацията е предприел и мащабна кампания за изработването на паметник на хан Кубрат в Украйна, където е неговият гроб. \r\nСлавяна ГАЙДАРОВА", "date": "2017.09.14", "title": "Стара Загора: Всички деца от 3-ти клас в община Казанлък ще получат като подарък за 15 септември исторически комикс"}
{"url": "http://www.focus-news.net/news/2017/09/14/2435949/zhan-klod-yunker-pred-blogari-shte-uvazha-reshenieto-na-kataloniya-ako-reshi-da-se-otdeli-ot-ispaniya.html", "text": "Председателят на Европейската комисия Жан-Клод Юнкер заяви в интервю пред интернет блогъри в четвъртък, че ще уважи решението на Католония, ако реши да се отдели от Испания, пише Politico. Юнкер е направил коментара си, с уговорката, че Европейската комисия не се бърка във вътрешните дела на държавите. Освен това е подчертал, че Испания не признава референдума.\r\nСпоред него, независима Каталония ще трябва да кандидатства за членство в Европейския съюз, няма да бъда приета автоматично. \r\nИзказването е направено във връзка с насрочения референдум за независимост на Каталония от Испания, насрочен за първи октомври, който от Мадрид обявиха за незаконен. Цанко Цолов", "date": "2017.09.14", "title": "Жан-Клод Юнкер пред блогъри: Ще уважа решението на Каталония, ако реши да се отдели от Испания"}
{"url": "http://www.focus-news.net/news/2017/09/14/2435950/plovdiv-troleybusni-zhitsi-padnaha-na-obrashtaloto-na-avtobus-22-na-ul-mladezhka.html", "text": "Тролейбусни жици паднаха на обръщалото на автобус №22 на ул. \"Младежка\" в Пловдив, предаде репортер на Радио \"Фокус\" - Пловдив. Няма пострадали, а районът около падналата жица вече е обезопасен. Зоната е сигнализирана с пътни знаци, но от Общината призовават преминаващите наблизо да са с повишено внимание.\r\nСъставен е констативен протокол с предписание към собственика на тролейбусната контактна мрежа - фирма „Градски транспорт” за незабавни действия по отстраняване на проблема, съобщиха от общинското предприятие \"Организация на транспорта\".\r\nЦветана ТОНЧЕВА", "date": "2017.09.14", "title": "Пловдив: Тролейбусни жици паднаха на обръщалото на автобус №22 на ул. \"Младежка\""}
{"url": "http://www.focus-news.net/news/2017/09/14/2435951/predsedatelyat-na-sgs-kaloyan-topalov-e-podal-ostavka.html", "text": "Председателят на Софийски градски съд (СГС) Калоян Топалов е подал оставка, предаде БНР.", "date": "2017.09.14", "title": "Председателят на СГС Калоян Топалов е подал оставка"}
{"url": "http://www.focus-news.net/news/2017/09/14/2435952/stolichna-obshtina-otchita-s-51-mln-lv-poveche-prihodi-za-minalata-godina-v-sravnenie-s-2015-g-obzor.html", "text": "Общинските съветници приеха с 45 гласа \"за\", 1 \"против\" и 8 \"въздържали се\" годишния отчет по изпълнението на бюджета на Столична община за 2016 г. Зам.-кметът на Столична община Дончо Барбалов обяви, че финансовите резултати са изключително добри – 100% изпълнение на приходната част. Според него това е много добро изпълнение на капиталовата програма. Разчетите показват, че спрямо 2015 г. приходите на Столична община са с 51 млн. лв. повече за миналата година. На заседанието Общинският съвет прие и изпълнението на бюджета за първото полугодие на тази година, където резултатите също са добри и има по-добри приходи спрямо 2016 г. \r\nОбщинският съветник от БСП \"Лява България\" Иван Таков отправи някои критики време на заседанието и коментира, че е полезно управляващите да се вслушват в гласа на опозицията и годишният отчет за изпълнение на бюджета на Столична община за 2016 година го е доказал. Той обясни защо с колегите му от БСП не са подкрепили доклада за приемане на годишния отчет. Според него бюджетите от 2016 и 2017 г. не изразяват ясни политики по най-важните въпроси, касаещи София и гражданите ѝ. По думите му общото изпълнение на приходната част в бюджета е 92%, а данъкът за придобиване на имуществото по възмезден начин е бил доста подценен. Според Таков затова сега преизпълнението е 108%. Той допълни, че е така в приходите и доходите от собственост, които са изпълнени само на 73%. По думите му е необходимо подобряване на управлението на общинската собственост. \r\nКметът на София Йорданка Фандъкова отговори на критиките, като посочи, че най-добрата оценка за изпълнението на бюджета на Столична община за 2016 г. е дадена от външните институции. „Разбира се, че ролята на опозицията е да намери поводи за критики. Сигурна съм, че има такива, никой не е безгрешен. Благодарна съм, че се подчерта, че има качествено подобрение. Надявам се и през този сезон да продължим да работим заедно с разбирането на важните приоритети за развитието на града“, заяви Фандъкова. Според нея Сметната палата е дала много ясна оценка.  \r\nДончо Барбалов коментира пред журналисти, че не мисли, че е имало сериозни критики в началото на заседанието. Той обясни, че ако са се били вслушали в предложенията на някои групи за приходите, миналата година е нямало да завършат със 100% изпълнение, а с 3,5% неизпълнение.\r\nЗа идеите обсъждането на новия бюджет да започне в началото на годината, Барбалов посочи, че няма да е тогава. „В момента сме разработили една процедура, в която се стремим по-отрано да се включат комисиите на Общинския съвет в дискусиите за следващата година. Имаме известна готовност. Разчитаме на колегите от другите направления да проверят разговорите в ресорните комисии, за да може по-отрано да дискутираме проекта за бюджета“, допълни той. Според него и сега биха могли да започнат разговорите по комисиите с колегите му от различните направления за разходите, свързани с поддръжка, издръжка на дейностите на Общината. Зам.-кметът добави още, че към края на годината се знае капиталовата програма, защото до последните седмици невинаги е сигурно кой обект ще бъде завършен и кой ще стане преходен за следващата година.\r\nЛюба АЛЕКСИЕВА", "date": "2017.09.14", "title": "Столична община отчита с 51 млн. лв. повече приходи за миналата година в сравнение с 2015 г. (ОБЗОР)"}
{"url": "http://www.focus-news.net/news/2017/09/14/2435953/doncho-barbalov-zam-kmet-na-sofiya-1-mlrd-i-14-mln-leva-sa-investirani-v-razvitieto-na-sofiya-ot-nachaloto-na-tretiya-mandat-na-kmeta-yordanka-fandakova.html", "text": "1 млрд. и 14 млн. лева са инвестирани в развитието на София от началото на третия мандат на кмета Йорданка Фандъкова, а за трите й мандата инвестициите са за 3 млрд. и 500 млн. лева. Това съобщи в интервю за Радио \"Фокус\" Дончо Барбалов, заместник-кмет по финанси. \r\n„В този 1 млрд. и 14 млн. лева влизат 378 млн. лева за развитие на метрото, 90 млн. лева за закупуване на нови превозни средства – трамваи, автобуси, тролейбуси и др. 34. млн. лева са за изграждане на интелигентна система за управление на трафика. Това, което казах, наистина се вижда в града – милиард инвестиции в инфраструктурата за последните две години и половина. От 3 млрд. и 500 млн. лева само за улици са около 30-35 млн. лева годишно, но и около 10 милиона са отделяни за улично осветление годишно“, уточни Дончо Барбалов. \r\nТой каза още, че се запазва тенденцията за все по-големи инвестиции в поддръжката на града, като разходите от бюджета на София за 2016 година са в размер на 406 млн. лева, което е почти 40 % от бюджета на Общината.", "date": "2017.09.14", "title": "Дончо Барбалов, зам.-кмет на София: 1 млрд. и 14 млн. лева са инвестирани в развитието на София от началото на третия мандат на кмета Йорданка Фандъкова"}
{"url": "http://www.focus-news.net/news/2017/09/14/2435954/rfe-gubernatorat-na-kirkuk-ne-prizna-reshenieto-na-parlamenta.html", "text": "Губернатора на богатата на петрол иракска провинция Киркук обяви, че няма да признае решението на Парламента за неговото отстраняване от длъжност, съобщава Radio Free Europe. Според него, гласуването е „нелегално“, като добави още, че смята да остане на поста си. \r\nВ четвъртък Парламента в Ирак прие решение да премахне от длъжност кюрдският губернатор Найм Еддин Карим. Причината е заявеното желание на Карим да включи провинцията в планирания референдум за независим Иракски Кюрдистан. \r\nВъв вторник Багдад обяви процеса на организиране на референдума като „опасен за единството на Ирак“.   Цанко Цолов", "date": "2017.09.14", "title": "RFE: Губернаторът на Киркук не призна решението на Парламента"}
{"url": "http://www.focus-news.net/news/2017/09/14/2435955/blagoevgrad-likat-na-polkovnik-boris-drangov-be-izrisuvan-na-zhilishten-blok-v-gotse-delchev.html", "text": "Ликът на един от най-достойните и обичани български командири – полковник Борис Дрангов, бе изрисуван на жилищен блок в Гоце Делчев, саниран по Националната програма за енергийна ефективност. Това съобщи за Радио „Фокус“ – Пирин Даниела Крантева, главен експерт „Връзки с обществеността“ към Община Гоце Делчев. След лика на патрона на града – Гоце Делчев, това е вторият жилищен блок, на който бе нарисуван легендарен българин с голям принос в историята на страната. „Инициативата за изобразяването на полк. Борис Дрангов на сградата е на живеещите в нея. Съвместно с Община Гоце Делчев ликът на този велик пълководец грейна на блока, който се намира на улицата, носеща неговото име – ул. „Полк. Дрангов“, каза още Крантева.\r\nТази година се навършват 145 години от рождението и 100 години от героичната гибел на полковник Борис Дрангов.\r\nЛивия НИНОВА", "date": "2017.09.14", "title": "Благоевград: Ликът на полковник Борис Дрангов бе изрисуван на жилищен блок в Гоце Делчев"}
{"url": "http://www.focus-news.net/news/2017/09/14/2435956/kyustendil-vtoro-osnovno-uchilishte-e-prevarnato-v-inovativno-uchebno-zavedenie.html", "text": "Второ основно училище е превърнато в иновативно учебно заведение. Това каза пред Радио „Фокус” – Кюстендил Светла Антова, директор на Второ основно училище „Даскал Димитри” – Кюстендил. По думите й тази година е спечелен проект за иновативно училище, включително философията и акцентът в този проект са изкуствата и технологиите като начин да се мотивират, да се развиват децата. „Във връзка с това ние предлагаме във факултативните учебни часове, които родителите могат да избират от няколко предмета, тази година включихме и предмета „Програмиране за деца”, каза Светла Антова. По думите й това е нещо изключително интересно, което е намерило одобрението на всички родители, в първи и втори клас като факултативен предмет, ще присъства програмиране за деца.\r\nВенцеслав ИЛЧЕВ", "date": "2017.09.14", "title": "Кюстендил: Второ основно училище е превърнато в иновативно учебно заведение"}
{"url": "http://www.focus-news.net/news/2017/09/14/2435957/vanshnite-ministri-na-balgariya-ungariya-rumaniya-i-gartsiya-nastoyavat-obrazovatelniyat-zakon-v-ukrayna-da-ne-zasegne-pravata-na-maltsinstvata-obzor.html", "text": "Подписахме писмо с външните министри на Унгария, Румъния и Гърция до този на Украйна, настояваме образователният закон да не засегне правата на малцинствата и обучението на майчин език. Това коментира пред журналисти в Министерски съвет вицепремиерът и министър на външните работи Екатерина Захариева за образователните промени в украинския закон, които ограничават преподаването на език след 5 клас. Захариева обясни, че страната ни е в постоянна връзка с Украйна още от няколко дни и следят с особено внимание този въпрос. По думите ѝ зам.-министърът на образованието в Украйна е уверил, че това няма да засегне по никакъв начин изучаването на български език в училищата. Украинската държава е дала уверения, че законът е насочен към укрепването на украинския език и няма да засегне изучаването на европейските езици. Вицепремиерът обясни, че в закона се дава възможност част от предметите да се изучават на друг език, но като факултативен, а не като задължителен. По думите ѝ е дадена възможност за европейските езици да се направи изключение. „Премиерът Бойко Борисов ни възложи първо ние да свършим работата и да го информираме какво е станало. Той е готов във всеки един момент. Още вчера искаше да се чуе с президента на Украйна, за да подчертае, че това ни притеснява и ще следим внимателно какво се случва там“, обясни още Екатерина Захариева.\r\nТемата коментира и вицепрезидентът Илияна Йотова, която подчерта, че реакцията ни на всички нива за случващото се в Украйна с малцинствата трябва да бъде категорична. По думите ѝ Украйна дължи отговор на всички тези страни, в които има признато тяхно малцинство, дали действително ще защитава правата на малцинствата, или няма да го прави, както и дали действително ще има малцинства в Украйна, или няма да има. Според нея желанието да се премахне изучаването на майчин език след 5-ти клас означава затрудняване на децата, които ще завършат гимназиален курс, да учат в българските университети, защото те няма да са конкурентоспособни на останалите. Йотова заяви, че не трябва да се забравя, че всяка година се разглеждат доклади за Украйна и пътя ѝ за реалното членство в ЕС, а една от тези глави е правата на малцинствата.\r\nЛюба АЛЕКСИЕВА", "date": "2017.09.14", "title": "Външните министри на България, Унгария, Румъния и Гърция настояват образователният закон в Украйна да не засегне правата на малцинствата (ОБЗОР)"}
{"url": "http://www.focus-news.net/news/2017/09/14/2435958/vidin-v-grada-se-provede-trenirovachna-evakuatsiya-na-sluzhiteli-ot-sgradata-na-obshtinata-po-povod-profesionalniya-praznik-na-pozharnikarite.html", "text": "Евакуираха служители от сградата на Община Видин в Деня на професионалния празник на пожарникарите, съобщиха от Община Видин. Събитието е част от проявите през Седмицата на пожарната безопасност, която се организира по повод 14 септември – професионален празник на служителите в системата. Преди два дни представители на Районна служба ПБЗН – Видин проведоха инструктаж с работещите в общинската администрация, която се помещава в една от най-високите сгради в града. В 10.00 часа днес бе оповестена по радиоуредбата евакуация. Общинските служители напуснаха работните си места, слизайки по стълбите. Създадена бе ситуация, в която се наложи двама пострадали да бъдат изведени от сградата, като единият от тях – с помощта на автомеханична стълба, която позволява да бъдат спасени хора на височина до 30 метра. В тренировката се включиха и от БЧК – Видин, за да окажат първа долекарска помощ на нуждаещите се. Направени бяха демонстрации на гасенето на пожар с различни способи, на техниката и оборудването, с които работи видинската пожарна. В тях се включиха доброволци от доброволното формирование към Община Видин, граждани и деца, като най-малкият участник бе двегодишният Александър от Видин.\r\nЗаместник-кметът на Община Видин Венци Пасков поздрави от името на кмета Огнян Ценков и на целия ръководен екип огнеборците по повод професионалния им празник, с пожелание за здраве, щастие и бъдещи успехи. Той даде висока оценка на протеклото обучение, което има задачата да подготви хората за адекватна реакция в аварийни ситуации.\r\nКомисар Станислав Генчев, директор на Регионална дирекция „Пожарна безопасност и защита на населението“ – Видин отбеляза, че днешното занятие е от изключителна важност, защото обученията на работниците и служителите се провеждат с цел създаване на навици у хората за безопасна евакуация. Той оцени провеждането на демонстрацията като много успешно и благодари за съдействието на общинското ръководство.", "date": "2017.09.14", "title": "Видин: В града се проведе тренировъчна евакуация на служители от сградата на Общината по повод професионалния празник на пожарникарите"}
{"url": "http://www.focus-news.net/news/2017/09/14/2435959/the-jerusalem-post-izvarshen-e-treti-atentat-v-irak-broyat-na-zhertvite-stigna-60-dushi.html", "text": "Трети атентат е извършен в южната иракска провинция Дакир в четвъртък, според информация на властите, пише вестник The Jerusalem Post. След като по-рано бе съобщено за нападение над ресторант в град Насирия и избухване на кола-бомба, недалеч от мястото на първата атака, властите предадоха, че е извършена още една атака срещу друг ресторант в града. \r\nОбщият брой на загиналите е поне 60 души, пише вестникът, а най-малко 100 са ранените. \r\nПо-рано стана ясно, че \"Ислямска държава\" е поела отговорност за първите две атаки, местните власти предполагат, че третата също е дело на терористичната организация.  Цанко Цолов", "date": "2017.09.14", "title": "The Jerusalem Post: Извършен е трети атентат в Ирак, броят на жертвите стигна 60 души"}
{"url": "http://www.focus-news.net/news/2017/09/14/2435960/blagoevgrad-s-tarzhestvena-programa-shte-otkriyat-novata-uchebna-godina-v-simitli.html", "text": "Новата учебна година в Средно училище „Св. св. Кирил и Методий” в Симитли ще бъде открита на 15 септември от 09.00 часа, с тържествена програма в двора на учебното заведение. Това съобщиха за Радио „Фокус“ – Пирин от Община Симитли. Има предвиден график за извозване на учениците с автобуси на първия учебен ден, който е както следва: Градево, Брежани,Крупник – 8:10 часа; Дълга и Цветановска махала, Полето, Полена – 8:15 часа; Черниче, Железница, Дрънкалица – 8:20 часа; Ораново (Косяк и център) – 8:25 часа. Обратното извозване ще бъде в 11:00 часа.", "date": "2017.09.14", "title": "Благоевград: С тържествена програма ще открият новата учебна година в Симитли"}
{"url": "http://www.focus-news.net/news/2017/09/14/2435961/nad-40-e-izpalnenieto-na-lot-33-ot-avtomagistrala-struma-ot-kresna-do-sandanski-obzor.html", "text": "Над 40% е изпълнението на лот 3.3 от автомагистрала „Струма“ от Кресна до Сандански. Това каза по време на инспекцията на трасето министърът на регионалното развитие и благоустройството Николай Нанков. По думите му обектът трябва да е готов през месец май 2019 година, но действията е възможно да приключат и в края на следващата година. Археолозите обещаха, че до края на ноември най-късно ще приключат археологическите разкопки, като са открити изключително ценни предмети. Окончателен вариант за участъка през Кресненското дефиле най-вероятно ще бъде известен през октомври. Министър Нанко каза, че на 25 октомври е предвидено посещение в Брюксел, където ще бъдат представени вариантите пред двама еврокомисари. Целта е през 2023 година да има изцяло завършена АМ „Струма”. Министър Нанков уточни, че по време на обсъжданията за това откъде и как да минава магистралата през Кресненското дефиле, хората са се обединил около варианта, който се препоръчва от АПИ. По думите му повечето от опасенията, които са имали жителите, са били разсеяни. Той коментира и втория аргумент относно икономическата активност на местната общност като заяви, че ще има места за тържища и четири за отдих. Министър Нанков посочи, че в Кресна е правена подписка от еколозите, като тя е била представяна като присъствен лист на влизане в сградата. „От своя страна инж. Дончо Атанасов, председател на Управителния съвет на Агенция „Пътна инфраструктура“, който също бе на инспекцията, коментира, че ще бъде направена изложба, на която ще бъдат представени всички артефакти, разкрити по протежението на магистралите.\r\nПо време на разкопките на лот 3.3 на АМ „Струма“ са открити уникални находки. Това пък каза Иван Вайсов, археологът, който запозна министър Николай Нанков с артефактите, открити при разкопките по трасето на лот-а край санданското село Дамяница. На тях работят 270 души и 60 специалисти-археолози, ръководени от Малгожата Кулова. Една от най-ценните находки е фигурка на змия от нефрит, открита е керамика, край Дамяница има фигурки олицетворяващи мъжкото начало, няколко пумпала, както и карта на звездно небе и много други Археологическите разкопки на магистралното трасе в землището на санданското село Дамяница ще приключат месец по-рано, т.е. през октомври, а ценните експонати ще бъдат изложени в Националния исторически музей.\r\nЛот 3.3 от км 397+000 до км 420+624 е част от проекта: АМ „Струма“ – лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г.\r\nОбщата дължина на лот 3.3 от АМ „Струма“ е 23,6 км. В отсечката между Кресна и Сандански ще бъдат изградени 2 пътни възела – п. в. „Струмяни“ и п. в. „Сандански“, 25 големи съоръжения – мостове, надлез над ж. п. линията София – Кулата, селскостопански подлези и надлези.\r\nЛора КАЛЧЕВА", "date": "2017.09.14", "title": "Над 40% е изпълнението на лот 3.3 от автомагистрала „Струма“ от Кресна до Сандански (ОБЗОР)"}
{"url": "http://www.focus-news.net/news/2017/09/14/2435607/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп ще посети Япония в началото на ноември, пише Asahi Shimbun, позовавайки се на информация от правителството в Токио. Това ще е първата визита на американския държавен глава в страната откакто  встъпи в длъжност през януари. \r\nПосещението ще включва среща между Тръмп и японския премиер Шиндзо Абе, на която се очаква да бъде обсъдено засилването на двустранното партньорство в сферата на отбраната, във връзка със скорошните ядрени опити на Северна Корея.\r\n*** Американската полиция разследва смъртта на петима души, пострадали от урагана „Ирма“, които са починали в клиника във Флорида, пише The New York Times. Останалите 115 пациенти са прехвърлени в близка болница.  Изданието пише още, че в лечебното заведение, където е станал инцидентът, климатикът не е работел. \r\nСпоред говорител на местните власти, в сградата е било „изключително горещо“. \r\nВестникът коментира, че след този инцидент, цифрата на хората, починали пряко или непряко поради урагана „Ирма“, вече е 69 души.\r\n*** Турският президент Реджеп Тайип Ердоган заяви в сряда, по време на събрание на управляващата Партия на Справедливостта и развитието, че „ще направим каквото е нужно, за да държим държавата жива. Ще направим това с въоръжени дронове, с танкове и с оръдия“. Toва предава турският вестник Hurriyet. \r\nВ изявлението се казва още, че турските въоръжени сили, ще бъдат „оборудвани с всички необходими оръжия“. \r\nПо-рано стана ясно, че Анкара ще закупи ПВО системата S-400 от Русия, припомнят от изданието.\r\n*** Американският сенатор и бивш кандидат за президент Бърни Сандърс предложи в сряда нов проект за здравна реформа на САЩ, пише The Hill. Планът, който носи името „Здравеопазване за всички“, цели да създаде система, в която правителството да поема разходите за всички разходи за здравеопазване на всеки един гражданин. \r\nСандърс е заложил 10-годишен срок за изпълнение, като очакваните разходите за този период възлизат на 32 трилиона долара. От изданието припомнят, че здравна реформа бе направена през 2010 г., по време на президентството на Барак Обама.", "date": "2017.09.14", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/09/14/2435608/predstoyashti-sabitiya-v-stranata-za-14-septemvri-agentsiya-fokus.html", "text": "От 11.30 часа министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще проверят напредъка при изграждането на 24-километровия участък от Кресна до Сандански от автомагистрала „Струма“.\r\n***\r\nОт 09.00 часа ще започне редовното пленарно заседание на Народното събрание.\r\n***\r\nОт 09.30 часа по повод Кръстоведен Негово Светейшество патриарх Неофит ще отслужи Негово в патриаршеската катедрала „Св. Александър Невски”. Веднага след края на Литургията, към 11 ч., ще бъде отслужен традиционният молебен за успешно начало на учебната година.\r\n***\r\nОт 09.30 часа ще започне заседанието на Пленума на Висшия съдебен съвет. \r\n***\r\nОт 09.30 часа в сградата на Втора английска гимназия „Томас Джеферсън” ще се проведе кръгла маса на тема как да намерим, обучим и задържим успешните учители, организирана от Фондация „Заедно в час”.\r\n***\r\nОт 09.30 часа от 17-и и състав на Специализирания наказателен съд ще заседава по делото срещу Александър В., Георги С. и др., на които са повдигнати обвинения за незаконно превеждане през граница.\r\n***\r\nОт 10.00 часа ще се проведе заседание на Столичния общински съвет.\r\n***\r\nОт 10.00 часа в двора на ГД „Пожарна безопасност и защита на населението“ българските пожарникари ще отбележат професионалния си празник. На събитието ще присъства ръководствата на вътрешното министерство и на главната дирекция.\r\n***\r\nОт 10.00 часа 17-и състав на Специализирания наказателен съд ще заседава по делото срещу Ивайло В., Георги Б. и др., на които са повдигнати обвинение за образуване и ръководене на организирана престъпна група.\r\n***\r\nОт 11.00 часа в зала 2 на хотел „Сентрал парк” ще се проведе пресконференция на тема „България: спад на фалитите с 1/3. А после?“.\r\n***\r\nОт 11.00 часа в заседателната зала на хотел „Радисън“ ще се проведе кръгла маса на тема „Борба с корупцията и справедливо правосъдие – пътят към успеха“, организирана от „Движение България на гражданите“.\r\n***\r\nОт 11.00 часа 7-и състав на Специализирания наказателен съд ще заседава по делото срещу Цветелин Ц., Антон А. и др., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа в Националния пресклуб на БТА ще се проведе пресконференция на тема \r\n„Клъстери и ОП „Иновации и конкурентоспоспобност” – Как подпомагаме  развитието на клъстерите в България и защо всички развити клъстери отпаднаха на административна оценка? (Отзвук след първите официално обявени резултати по програмата за развитие на клъстерите в България)”. Събитието е организирано от Асоциацията на бизнес клъстерите.\r\n***\r\nОт 11.30 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинение за образуване и ръководене на организирана престъпна група.\r\n***\r\nОт 12.00 часа в Националния пресклуб БТА ще се проведе пресконференция на  проф. Веселин Нонински – физикохимик, бивш преподавател в университети в Масачузетс и Ню Йорк, и Джудит Марино на тема „Парите на европейските данъкоплатци и финансирането на абсурдите в европейската наука“.\r\n***\r\nОт 13.00 часа в Гранитна зала на Министерския съвет вицепремиерът и министър на външните работи Екатерина Захариева, министърът на здравеопазването проф. д-р Николай Петров и кметът на София Йорданка Фандъкова ще представят кандидатурата на София за преместването на Европейската агенция по лекарствата пред посланиците от Европейския съюз, акредитирани у нас, и представителството на Европейската комисия в България. \r\n***\r\nОт 13.00 часа в Интер Експо Център министърът на отбраната Красимир Каракачанов ще открие 25-тото международно изложение „Наслука – лов, риболов, спорт“.\r\n***\r\nОт 14.00 часа в Големия салон на БАН ще бъде представена първата специализирана двуезична енциклопедия, посветена на град София. Енциклопедия „София“ е подготвена от авторски колектив на  Научноинформационен център „Българска енциклопедия” – БАН.\r\n***\r\nОт 14.30 часа 16-и състав на Специализирания наказателен съд ще заседава по делото срещу Алмохаммад А., Ал Абдалах Ф. и Ал Фанди Я., на които са повдигнати обвинение за тероризъм.\r\n***\r\nОт 12.30 часа на пл. „Народно събрание” представители на Синдикалната федерация на служителите на МВР ще даде брифинг на тема „ПБЗН: ефективна ли е за гражданите?”, след което ще се проведе протест на пожарникари и полицаи заради липсата на социален диалог в МВР.\r\n***\r\nОт 18.00 часа Галерия Арте ще представи най-новата колекция картини на русенската художничка Василка Монева.\r\n***\r\nОт 18.00 часа в Национална галерия - Двореца ще бъде открита изложбата  „Aнтони Пиотровски и Тадеуш Айдукевич в колекцията на Националната галерия”.\r\n***\r\nОт 18.00 часа в зала „София III“ на хотел „Маринела“ ще се състои pресконференция за новата книга на Миглена Ангелова „Искрено и лично за Големия VIP Брат”.\r\n***\r\nОт 18.30 часа в Дома на киното експертът от Международната дирекция на Червения кръст Петър Йовков ще представи проекта RЕcheck, след което зрителите ще имат възможност да зададат своите въпроси, свързани с темата – „Готови ли сме в ситуация на бедствие?“.\r\n***\r\nОт 18.30 часа галерия Credo Bonum ще представи изложбата „Ваканции” на Даниела Олег Ляхова (1967 – 2014).\r\n***\r\nОт 10.00 часа ще бъде официалното откриване на обновената Детска градина „Зорница“ в село Дамяница.\r\n***\r\nОт 10.30 часа на пл. „Тройката“ ще се проведе общинска анти СПИН кампания.\r\n***\r\nОт 18.00 часа в зала „Петя Дубарова“ в Културен център „Морско казино“ ще бъде представена документалната хроника „Първостроителите на Бургаската опера“ на проф. Сребра Михалева.\r\n***\r\nОт 19.00 часа в Експо център Флора ще бъдат закрити Музикално поетични-вечери „Памет за Емил Чакъров“ с „Майсторски клас Минчо Минчев“. \r\n***\r\nОт 09.00 часа в парк хотел „Персей“ ще започне вторият ден на  ХІІ Международна конференция  „Производството на органични храни и био продукти – ключов фактор за развитието на селските райони в Централна и Югоизточна Европа“, организирана от Регионален Клъстър „Североизток“, съвместно с Варненска Търговско-Индустриална Камара.\r\n***\r\nОт 10.00 часа в пресцентъра на УМБАЛ „Св. Марина“ ще се проведе пресконференция по повод старта на обучението на лекари от болници в Североизточна България по програма на Министерство на здравеопазването за ендуваскуларно лечение на исхемичен инсулт. \r\n***\r\nОт 11.00 часа в големия Арт салон в сградата на Радио „Варна“ ще се проведе пресконференция по повод 17-то издание на Международния фестивал на червенокръстките и здравни филми.\r\n***\r\nОт 14.00 часа на входа на Морската градина ще бъде открита изложба на студентски проекти, изготвени в рамките на Студентската лаборатория „Варна – град за хората“.\r\n***\r\nОт 14.00 до 16.00 часа общинският съветник от ПП ГЕРБ Борислав Нанков ще има приемна за граждани в офиса на партията на ул. „Георги Бенковски” №1.\r\n***\r\nОт 18.30 часа пред филиала на театър „Стоян Бъчваров” полицаи и пожарникари ще излязат на протест заради липсата на социален диалог в МВР.\r\n***\r\nВ 09.45 часа в сградата на община Велико Търново зам.-министърът на регионалното развитие и благоустройството Деница Николова  заедно с кмета на общината и председател на Националното сдружение на общините в Република България инж. Даниел Панов ще дадат пресконференция, на която ще обявят постигнатите резултати по ОП „Региони в растеж“ 2014-2020 г. за община Велико Търново и реализацията на проектите в образователната инфраструктура, финансирани по европейската програма. \r\n***\r\nОт 11.00 часа в заседателната зала на ОДМВР - Велико Търново ще се проведе брифинг, по повод подготовката на ОДМВР - Велико Търново за новата учебна година. \r\n***\r\nОт 11.00 до 12.00 часа пред Автогарата в с. Вонеща вода, непосредствено до път II-55 /път I-5/, работниците и служителите на „ЕМКО“ ООД ще протестират. \r\n***\r\nОт 12.00 часа, в новата конферентна зала на стадион „Ивайло“, ще се състои пресконференция преди интригуващия мач „Етър“ – „Берое, който е в петък от 17.15 часа. \r\n***\r\nОт 15.00 часа в Изложбени зали „Рафаел Михайлов“ ще се проведе среща-дискусия на тема „Европейски пари за преработвателите по ПРСР” (мярка 4.2).\r\n***\r\nОт 10.00 часа Районна служба \"Пожарна безопасност и защита на населението\" - Видин ще  проведе учебна евакуация на служителите в административната сграда на Община Видин. \r\n***\r\nОт 18.30 часа на сцената пред пред Спортен комплекс „Христо Ботев“ с концерт на Илия Луков и ПТС „Хемус“ ще бъде открит 129-и Врачански есенен панаир.\r\n***\r\nОт 11.00 часа зам.-министърът на регионалното развитие и благоустройството Деница Николова ще присъства на официалното откриване на обновената сграда на ОУ „Св. св. Кирил и Методий“. Училището се реконструира по проект „Подобряване на образователната среда в гр. Горна Оряховица”, финансиран по Оперативна програма „Региони в растеж“ 2014 – 2020 г., съфинансирана от Европейския съюз чрез Европейския фонд за регионално развитие.\r\n***\r\nОт 11.00 часа в заседателната зала на община Карлово (3-ти етаж) ще се проведе пресконференция на тема: „Първият учебен ден“.\r\n***\r\nОт 10.00 часа в Регионалния пресклуб на БТА, Сдружение „ЛАРГО“ ще представи\r\nрезултатите от проекта си „Храбрия шивач”.\r\n***\r\nОт 09.00 часа Константийският епископ Яков ще оглави архиерейска света Литургия в катедрален храм \"Успение на Пресвета Богородица\" по случай Кръстовден.\r\n***\r\nОт 11.00 часа в Регионалния пресклуб на БТА ще се проведе пресконференция, по време на която ще бъде обявена програмата и участниците на поредното издание на авиофестивала на малката и спортна авиация \"Криле за всички\", който ще се състои на 16 и 17 септември на летище \"Бохот\" край Плевен.\r\n***\r\nОт 12.00 часа в Регионалния пресклуб на БТА ще се състои пресконференция на Професионална гимназия по механоелектротехника – Плевен на тема „Стратегическа визия за модернизирането на Професионалната гимназия по механоелектротехника /ПГМЕТ/ - Плевен“.\r\n***\r\nОт 13.00 часа в Регионалния пресклуб на БТА ще се състои пресконференция, по време на която ще бъде представена организацията на Нощта на учените 2017 с домакин Медицински университет - Плевен под мотото „Спортът – най-доброто срещу ежедневието на стреса“.\r\n***\r\nОт 09.00 часа в Общински съвет Пловдив започва редовно първо заседание на общинските съветници в града.\r\n***\r\nОт 14.30 часа в Математическата гимназия „Акад. Кирил Попов\" – Пловдив, отборите на българското виртуално училище Daskal.eu и на Математическата ще се срещнат в първия по рода си интелектуален сблъсък, посветен на иновациите, математиката и иновативните образователни технологии.\r\n***\r\nОт 16.00 часа общинският съветник от ГЕРБ Веселин Маневски ще се срещне с граждани в офиса на партията в район „Южен” на ул. ”Академик Петър Динеков” № 1А. От 17.00 часа общинският съветник Пенчо Малинов организира приемна за граждани в офиса на партията в район „Източен” на ул.”Коста Паница” №5. \r\nОт 17.30 часа в офиса на ГЕРБ в район „Западен” на ул. ”Царевец” № 9 срещи ще проведат общинските съветници Петър Попов и Ясен Михайлов.  По същото време в офиса на ГЕРБ в район „Северен” на бул.”Марица” №91 приемна ще има общинският съветник Гошо Къчков.\r\n***\r\nОт 18.00 часа в студио №1 на Радио „Пловдив“ председателят на общински съвет Пловдив Савина Петкова ще връчи на отличието „Почетен гражданин на град Пловдив“, с което е удостоен Тома Спространов .\r\n***\r\nОт 19.30 часа на Античния театър в Пловдив с оперния гала спектакъл „Най-доброто от Верди” ще бъде отбелязан  85-годишният юбилей на маестро Борислав Иванов, основоположник на Вердиевия фестивал на Античния театър в Пловдив и дългогодишен директор на Опера Пловдив.\r\n***\r\nОт 10.30 часа в зала 712 на Областна администрация ще се проведе заседание на Областната комисия по безопасност на движението по пътищата. \r\n***\r\nОт 08.00 часа в катедралния храм „Св. първовърховни апостоли Петър и Павел“ ще бъде отслужена Божествена света литургия от Доростолския митрополит Авмросий по повод Кръстовден – Празник на Силистра. \r\n***\r\nОт 10.30 часа в Дунавския парк ще се проведат празнични работилнички за децата на Силистра.\r\n***\r\nОт 10.30 часа в зала „Версай“ ще се състои тържествена сесия на Общинския съвет по повод Празника на Силистра- 14 септември. \r\n***\r\nОт 17.00 часа в Художествената галерия ще бъде представено най- новото справочно издание „Енциклопедия на област Силистра“. \r\n***\r\nОт 12.00 часа, в зала 105 на Общината кметът на Сливен Стефан Радев ще посрещне дипломатически представители на Република Судан и Катар. \r\n***\r\nОт 11.00 часа пред магазин „Мания“ розовият кемпер на „Една от 8“ ще пристигне,  за да подкрепи жените с рак на гърдата и да им помогне по-леко да преминат през диагнозата.\r\n***\r\nОт 11.00 часа в зала 2 на Община Стара Загора ще се състои пресконференция, по време на която Община Стара Загора, \"ТЕЦ Марица изток 2\" ЕАД, ТЕЦ Контур Глобал Марица Изток 3 и ТЕЦ “ЕЙ И ЕС Гълъбово” ще представят информация по проект за изравнително обучение и прием в магистърска програма \"Топлоенергетика\" на Техническия университет - София.\r\n***\r\nОт 18.00 часа в зала „Байер“ ще бъде представена юбилейна изложба на доц. Злати Златев.\r\n***\r\nОт 14.00 часа в Регионалния пресклуб на БТА ще се проведе пресконференция на ръководителя на шуменската школа по информатика „А и Б“ Бисерка Йовчева.\r\n***\r\nОт 18.30 часа галерия „Стойчев“ ще представи изложбата „Магията на акварела“ - акварелната живопис като изключителна феерия от нежни цветове и мечтателни форми.", "date": "2017.09.14", "title": "Предстоящи събития в страната за 14 септември (Агенция „Фокус“)"}
{"url": "http://www.focus-news.net/news/2017/09/14/2435609/kmetat-na-sofiya-yordanka-fandakova-otkri-politseyska-priemna-na-zhenskiya-pazar-obzor.html", "text": "София. Столичният кмет Йорданка Фандъкова откри приемна и офис на 3-то Районно управление на СДВР на \"Женския пазар\". Това е 110-ата приемна на територията на всички райони на Столична община. \"Тук и в подлеза на Централна гара специално настоях да има приемни, защото постоянното присъствие на полицаите е достатъчно респектиращо“, обясни Фандъкова. По време на откриването на офиса, стана ясно, че той ще работи от 08.30 до 17.30 часа, като при усложнена обстановка центърът ще работи и през съботните и неделни дни. \r\nСтоличният кмет коментира, че ситуацията в района на \"Женския пазар\" коренно се е променила след реконструкцията му. \"Продължаваме да си сътрудничим с кмета на район \"Възраждане\", за да върнем на това място стария блясък“, посочи Фандъкова. Тя отбеляза, че това на практика е най-добре запазеният район на стара София, но в същото време сградите са в лошо. По думите на Фандъкова до този момент на територията на \"Женския пазар\" е изградена система за видеонаблюдение, която включва 61 камери. Столичният кмет допълни, че на територията на пазара има център за видеонаблюдение с 24-часово дежурство, а в района действа постоянен патрул на общинска полиция и такъв на СДВР. \"От няколко години работим и променяме средата на едно от знаковите места на София, което се беше превърнало в символ на ужас за хората, които живееха и минаваха от тук. След като направихме цялостната реконструкция на \"Женския пазар\", започнахме да влагаме огромни усилия по отношение на сигурността и на чистотата. Директорът на \"Женския пазар\" има много важни задачи, които контролираме заедно със Столичния инспекторат\", каза още Фандъкова.\r\nВъв връзка с видеонаблюдението в столицата, тя отбеляза, че към близо 2700-те общински камери на територията на Столична община, ще бъдат добавени още 244 по основни пътни трасета. \"В момента тече подготовката за реализирането на проекта за разширение на системата за видеонаблюдение в София, заедно със свързаност на различните центрове за управление. Това е проектът, който беше финансиран от държавата по повод предстоящото председателство на Съвета на ЕС и домакинството на София\", уточни столичният кмет. По думите ѝ след като бъде реализиран този проект, ще има единна система и взаимодействие, което ще подобри значително сигурността в града.", "date": "2017.09.14", "title": "Кметът на София Йорданка Фандъкова откри полицейска приемна на \"Женския пазар\" (ОБЗОР)"}
{"url": "http://www.focus-news.net/news/2017/09/14/2435610/xinhua-parviyat-rusko-kitayski-universitet-otvori-vrati.html", "text": "Китайският президент Си Дзинпин и руския му колега Владимир Путин са изпратили поздравителни телеграми по случай първия семестър на Шенженския МСУ-БИТ университет, първото съвместно руско-китайско висше учебно заведение, предаде китайската агенция Xinhua.\r\nСи заяви, че образованието е основен импулс за развитието на страната и ключова връзка за насърчаването на обмена между различните народи.\r\n„През последните години между руските и китайските университети  се създадоха близки връзки, в контекста на задълбочаващото се партньорство на страните в сферата на образованието“, заяви китайският президент. Той добави, че взаимодействието между двете страни в тази област, е изиграло положителна роля за насърчаването на взаимното разбирателство между двата народа, както и за развитието на руско-китайското стратегическо партньорство за координация.\r\nОт своя страна, руският президент Владимир Путин определи сътрудничеството в образованието, като ключов компонент от руско-китайското стратегическо партньорство и посочи, че директния контакт между университетите в двете страни се е разширявал всяка година; обема на обмена на студенти се е увеличил и гимназистите от двете страни са поставили традиция за прекарване на ваканции в някой от курортите на другата страна.\r\nШенженският МСУ-БИТ университет се намира в южния китайски град Шенжен и е взаимно основан от Шенженското общинско управление, Пекинския технлогичен институт (БИТ) и руския Московски държавен университет „Ломоносов“ (МСУ).\r\nПревод и редакция:", "date": "2017.09.14", "title": "Xinhua: Първият руско-китайски университет отвори врати"}
{"url": "http://www.focus-news.net/news/2017/09/14/2435611/irna-iranski-diplomat-zayavi-che-referendumat-v-irakski-kyurdistan-e-povtorenie-na-strategicheskite-greshki-na-prezidenta-na-oblastta-masud-barzani.html", "text": "Специалният помощник на говорителя на иранския парламент по международните дела Хосейн Амир Абдоллахиан заяви, че референдума за независимост на Иракски Кюрдистан е повторение на стратегическите грешки на Масуд Барзани, предаде иранската агенция IRNA, позовавайки се на думите на дипломата, изказани в ексклузивно интервю специално за нея.\r\nНа въпрос, дали е възможно възникването на нова вълна от конфликти и напрежение в Западна Азия, в резултат от провеждането на референдум за независимост в Иракски Кюрдистан, той отговори:\r\n„Нашият добър приятел (Масуд Барзани - президентът на региона Иракски Кюрдистан) понякога допуска стратегически грешки.“\r\nАбдоллахиан заяви, че Иран счита Барзани и иракските кюрди за свои приятели и припомни, че Техеран им е помогнал, по време на настъплението на терористичната групировка ДАЕШ(Ислямска Държава) към Ербил, когато американците не са отвърнали на молбата на кюрдския лидер за предотвратяване на завладяването на центъра на Иракски Кюрдистан от терористите.\r\n„Генерал-майор Касем Сюлеймани, командир на бригадата „Ал-Кудс“, подразделение на Корпуса на стражите на ислямската революция, по молба на Барзани, за няколко часа е пристигнал в Ербил и е оказал помощ на войните от Пешмерга. По този начин Ербил е оцелял и не е бил завладян от терористите“, добави той.\r\nСлед това, дипломатът припомни няколко стратегически грешки на Барзани и каза, че „новата грешка на нашия приятел Барзани е в това, че той започна процеса прекалено бързо, застрашавайки сигурността и бъдещето на кюрдите в Ирак. Това, което той прави, не само няма да бъде в полза на иракските кюрди, но и застрашава тяхната сигурност.“\r\n„В един момент, проведох преговори с високопоставен турски чиновник по въпросите свързани със Сирия в Анкара и той ми каза, че независимо от разногласията между Иран и Турция относно Башар Асад, защото турското правителство се стреми да го отстрани от власт, Анкара би променила позицията си и би взаимодействала с него, и би възобновила преговорите с него, ако иракските кюрди обявят независимост от Ирак“,  отбеляза високопоставения ирански дипломат.\r\nПревод и редакция:", "date": "2017.09.14", "title": "IRNA: Ирански дипломат заяви, че референдумът в Иракски Кюрдистан е повторение на стратегическите грешки на президента на областта Масуд Барзани"}
{"url": "http://www.focus-news.net/news/2017/09/14/2435612/the-guardian-federalistkata-viziya-na-predsedatelya-na-ek-zhan-klod-yunker-e-dalech-ot-realnostta.html", "text": "Независимо  от преговорите за Брекзит, ако председателят на ЕК Жан-Клод Юнкер е имал послание за Великобритания, в своята реч за състоянието на Европейския съюз през изминалата година, то със сигурност е било това: „(Брекзит) не е всичко и не е края на всичко“, пише британското издание The Guardian.\r\nСлед това изречение, председателят на ЕК отдели още около две минути на травмата от излизането на Великобритания от общността, в обръщение дълго около час и обхванало редица теми – от геополитиката до морските звезди. „Вятърът отново духа в платната на Европа“, обяви той и изглежда, че ЕС плава към по-федералистка посока.\r\nТова беше амбициозна заявка за по-дълбока интеграция. Няма да има повече Европа по поръчка, специални сделки и възможности за отказване. Според визията на Юнкер, присъединяването към еврото и към Шенгенската зона ще бъде норма. Всички ще трябва да се присъединят към Европейски отбранителен съюз. Повече решения ще бъдат вземани чрез квалифицирано мнозинство, включително в чувствителните теми, като данъчното облагане.\r\nСпоред изданието, държавите, клонящи към по-независима политика, няма да си мълчат, само защото Обединеното кралство е напуснало ЕС. Подчертавайки тази реалност, нидерландският премиер Марк Руте описа Юнкер като „романтик“, като направи язвителна забележка, че хората с „визия“ трябва да посетят очен лекар.\r\nНо най-голямото препятствие за плана на Юнкер идва от Централна Европа. Председателят на ЕК избегна да спомене Полша или Унгария, когато говореше за европейските ценности и върховенството на закона. Но в близкото бъдеще, авторитарните тенденции ще са най-голямата заплаха за единството в Съюза. Дори и без Великобритания в него, плаването ще бъде бурно за кораба на Европейския съюз.\r\nПревод и редакция:", "date": "2017.09.14", "title": "The Guardian: Федералистката визия на председателя на ЕК Жан-Клод Юнкер е далеч от реалността"}
{"url": "http://www.focus-news.net/news/2017/09/14/2435613/reuters-senatat-na-sasht-othvarli-iskane-za-otmyana-na-pravomoshtiyata-na-prezidenta-za-predpriemane-na-voenni-deystviya.html", "text": "Сенатът на САЩ отхвърли предложена поправка, предвиждаща изземването на правомощията на президентите за издаване на резолюции оторизиращи предприемането на военни действия, каквито бяха използвани за юридически основания за военните операции на американската армия в Ирак, Афганистан и срещу екстремистите в Сирия и други държави, предаде Reuters.\r\nГласуването в Горната камара на американския парламент завърши при резултат 61 на 36 гласа. Поправката беше предложена от сенатора от Републиканската партия Ранд Пол, в рамките на задължителен закон за политиката в сферата на отбраната, който се приема всяка година и често е използван от депутатите, като средство за увеличаване на правомощията им в  сферата на националната сигурност.\r\nЗаконът, предложен от Пол, целеше да възвърне конституционното право за одобрение на военните действия на Конгреса, вземайки го от президентската институция. Другите поправки бяха свързани с теми, като санкциите срещу Северна Корея и забраната, наложена от Доналд Тръмп, за приемане на трансполови в армията на страната.\r\n„Трябва да се противопоставим на непозволената, необявената и неконституционна война. В този момент, няма пречки за войната.“, заяви Пол, който получи по-голяма подкрепа от Сенаторите на Демократическата партия.\r\nРепубликанската партия контролира Сената (горната камара) и Камарата на представителите (долната камара). Само още двама републиканци подкрепиха попраката.\r\nСпоред опонентите, подобен ход би поставил под заплаха американските войници, които вече са разпределени по конфликтните зони и би генерирал несигурност в изпълнението на поставените им задачи.\r\nПревод и редакция:", "date": "2017.09.14", "title": "Reuters: Сенатът на САЩ отхвърли искане за отмяна на правомощията на президента за предприемане на военни действия"}
{"url": "http://www.focus-news.net/news/2017/09/14/2435614/balgariya-komentari-v-svetovnite-medii-agentsiya-fokus.html", "text": "Сезонът на летните почивки е към своя край и есента се приближава бързо, но това не означава, че туристите са принудени да се откажат от слънцето - месеците септември и октомври са идеалното време за организирането на почивка по слънчевите брегове в Европа, и в частност - на Балканския полуостров, пише британският вестник The Miror. \r\nИзданието представя класация за дестинациите, които може да предложат най-изгодните и все още слънчеви почивки за онези, които са пропуснали отпуската през август. Освен икономични обаче, този тип ваканции през септември и октомври дават възможност за избягване на големите тълпи от летовници, което означава повече спокойствие и по-качествено обслужване в популярните курорти, съобщава Радио „Фокус“ в рубриката „Балкански туристически часовник“.\r\nПопулярният курорт на българското черноморие Слънчев бряг е поставен на пето място в класацията на вестника, веднага след водещи ваканционни дестинации като Коста Брава в Испания или Алгавре в Португалия. \r\nПрез летния сезон Слънчев бряг е препълнен с туристи, които търсят забавление. След началото на септември обаче атмосферата в българския курорт се успокоява, което дава възможност на посетителите да се насладят на шопинга, древното културно наследство и плажовете в района, без да се налага да се блъскат в тълпи от хора.\r\nИзданието отбелязва като плюс за почиващите ниските цени в курорта, където след края на сезона цените падат чувствително. Непосредствената близост на Несебър и Стария град, който е включен в Списъка със световното културно наследство на ЮНЕСКО, допълнително накланя везните в полза на избора на Слънчев бряг за късна морска почивка. \r\nThe Miror включва Гърция в класацията с две от най-посещаваните й дестинации - островите Корфу и Родос, които заемат съответно шесто и десето място. \r\nОт редакцията подчертават, че през септември температурите в Корфу се понижават леко, но все още са достатъчно високи, за да могат туристите да се възползват максимално от плажовете и великолепната природа на острова. \r\nПоставеният под номер 10 в класацията остров Родос е неповторима смесица от атрактивни морски курорти и древно културно наследство, отбелязва британското издание. Един от главните градове - Линдос, разположен в югоизточната част на острова, изобилства от ресторанти и кафенета, в които туристите да опитат традиционни гръцки ястия и напитки.\r\nХърватия е представена в класацията с полуостров Истрия. От редакцията го описват като чудесно място за посещение през тихия септември, когато големите групи туристи са се прибрали у дома, като препоръчват ваканцията там да започне не по-рано от 17-то число на месеца.\r\nИзданието хвали Умаг като един от задължителните градове за посещение в Хърватия, който освен кристално чиста морска вода предлага на туристите разходка до запазилите автентичния си облик градски крепостни стени, датиращи от X век.\r\nГрадът може да се похвали със зашеметяващи плажове, категоризирани заслужено със \"Син флаг\", а по протежението им са разположени едни от най-добрите ресторанти за морска храна в страната.\r\n*** Към началото на месец септември в България е имало около 2,2 хил. мигранти и бежанци, показва доклад на Министерството на вътрешните работи в София, предава Independent Balkan News Agency.\r\nСпоред доклада по-голямата част от миграционния натиск е на границата между България и Сърбия, тъй като бежанците и мигрантите се опитват да си проправят път към Западна Европа.\r\nКъм началото на месец септември 1315 души са настанени в центровете на Държавната агенция за бежанците.Това представлява 25% от общия капацитет на центровете в страната.\r\nОт тях 33% са сирийци, 28% идват от Афганистан, сочат официалните данни. \r\nОбщо 484 души са в центрове на Дирекция „Миграция\" на МВР, което покрива 51% от техния капацитет. От хората в тези съоръжения 22% са от Афганистан, а 17,6% от Ирак.\r\n*** България и Румъния трябва „незабавно“ да се присъединят към Шенген, заяви в сряда председателят на Европейската комисия Жан-Клонд Юнкер, пише The Independent.\r\nПо време на годишното си обръщение, Юнкер призова още всички държави-членки на Европейския съюз да приемат еврото като своя национална валута и представи проект за реформи в съюза.\r\n*** Български гражданин бе арестуван в Рим, след като е повредил Императорския форум в града, пише Euromag, като се позовава на информация от сайта \"Италия по руски\". Преди полицията да се намеси, българинът е успял да изпише с метален ключ своето име и това на приятелката си, придружени със сърце, на стената на сградата. \r\nОсвен него са арестувани и двама чилийци, които се опитали да отчупят парче от Колизеума.", "date": "2017.09.14", "title": "България - коментари в световните медии (Агенция \"Фокус\")"}
{"url": "http://www.focus-news.net/news/2017/09/14/2435615/naydzhal-farazh-predsedatelyat-na-ek-zhan-klod-yunker-pokaza-anti-demokratichnata-posoka-po-koyato-varvi-evropeyskiya-sayuz.html", "text": "Това беше най-голямата и най-смелата реч, която съм чувал от европейски лидер, след дните на Жак Делор. Докато президентът на Европейската комисия омаловажаваше проблема за излизането на Великобритания от Европейския съюз и досадните британци, за да изложи плановете си за централизирана европейска държава, почувствах облекчение, че сме излезли точно навреме, пише бившият ръководител на ЮКИП( Партия на независимостта на обединеното кралство) и известен поборник за излизане на Великобритания от ЕС, Найджъл Фараж в своя статия, публикувана от британското консервативно издание The Telegraph.\r\nДори и най-фанатизираните от европейските федералисти не можеха да повярват на ушите си, когато Юнкер призоваваше към по-активна външна политика, която включва отнемането на правото на вето, притежавано от всяка страна-членка.\r\nТова трябваше да се припокрие с пълния отбранителен съюз на ЕС, който трябва да бъде постигнат до 2025-а година. Европейската армия, която беше отхвърляна от Ник Клег (бившия лидер на либерално-демократическата партия на Великобритания – бел.ред.) и други, като фантазия, е на път да стане притеснителна реалност.\r\nПретенцията на Юнкер, че всичко това е подкрепяно от НАТО е прикритие за дълбокия анти-американизъм, който никога не е далеч от повърхността в Брюксел.\r\nПревод и редакция:", "date": "2017.09.14", "title": "Найджъл Фараж: Председателят на ЕК Жан-Клод Юнкер показа анти-демократичната посока, по която върви Европейския съюз"}
{"url": "http://www.focus-news.net/news/2017/09/14/2435616/morning-star-venetsuelskata-opozitsiya-otkazva-da-vodi-mirni-pregovori.html", "text": "Опозицията във Венецуела е отказала да се присъедини към мирни преговори с правителството, след като двете страни бяха поканени да възобновят разговорите помежду си в Доминиканската република, пише британският левичарски вестник Morning Star.\r\nПрезидентът на Венецуела Николас Мадуро прие поканата на бившия доминикански президент Данило Мевдина и на бившия испански премиер Хосе Луис Сапатеро за продължаване на преговорите с опозицията, чрез международно посредничество, които трябваше да се проведат днес (14.09) в Санто Доминго.\r\nОт дясната опозиционна коалиция „Демократически съюз на кръглата маса“ заявиха, че няма да влизат в разговори, докато правителството не изпълни исканията, поставени от тях, включително освобождаването на всички „политически“ затворници, сред които има много обвинени за извършено на насилие.\r\nКоалицията се оттегли и от предишните преговори, през Февруари – тогава посредничеше Ватикана – преди да подпали четиримесечни протести, целящи смяната на режима на Мадуро, които доведоха до смъртта на 124 души.\r\nПревод и редакция:", "date": "2017.09.14", "title": "Morning Star: Венецуелската опозиция отказва да води мирни преговори"}
{"url": "http://www.focus-news.net/news/2017/09/14/2435617/reuters-politsiyata-vav-florida-zapochna-kriminalno-razsledvane-za-smartta-na-osem-dushi-v-starcheski-dom-predizvikana-ot-uragana-irma.html", "text": "Полицията в американския щат Флорида е започнала криминално разследване за изясняване на обстоятелствата около смъртта на осем възрастни пациенти, в сградата на задушлив старчески дом, който е бил отрязан от електрозахранващата мрежа, в резултат от силните ветрове на урагана „Ирма“, предаде Reuters.\r\nСпирането на тока е имало трагични последствия за рехабилитационния център на Хълма Холивуд, старчески дом в Холивуд, щата Флорида, който се намира на север от Маями. Трима възрастни пациенти са намерени мъртви в задушливата сграда, останала без климатик, съобщиха от местните власти. Още пет пациента от старческия дом са починали по-късно, в местна болница, добавиха от органите на реда.\r\nПолицията обяви, че е започнала разследване за възможна престъпна небрежност.\r\nОбщият брой на жертвите на бурята достигна до 81 души в сряда, като повече от половината фатални случаи са в няколко карибски острова, които пострадаха най-много от урагана.\r\nАмериканските власти съобщиха, че „Ирма“ е убила 29 души във Флорида, а още седем са загинали в щатите Джорджия и Южна Каролина.\r\nПревод и редакция:", "date": "2017.09.14", "title": "Reuters: Полицията във Флорида започна криминално разследване за смъртта на осем души в старчески дом, предизвикана от урагана „Ирма“"}
{"url": "http://www.focus-news.net/news/2017/09/14/2435618/tass-v-astana-zapochva-shestiyat-krag-ot-pregovorite-za-badeshteto-na-siriya.html", "text": "Днес (четвъртък, 14.09.2017) ще се открие шестата международна конференция за бъдещето на Сирия в Астана. Гарантите на примирието – Русия, Иран и Турция – проведоха предварителна среща във формат Съвместна работна група на 13-и септември в Казахстан, предаде ТАСС.\r\nВ първия ден на форума участниците ще проведат двустранни консултации, а за 15-и септември е планирано заключителното пленарно заседание. \r\nРуската делегация ще бъде водена от Специалния представител на президента на Русия за сирийското урегулиране – Александър Лаврентиев, иранската – от заместник-министърът на външните работи на Иран Хосеин Ансари, а турската – от заместник-министърът на външното ведомство на страната – Седат Онал.\r\nВ качеството на наблюдатели на срещата ще участват специалният посланик на Генералния секретар на ООН за Сирия – Стефан де Мистура, съветникът на министъра на външните работи на Йордания по политическите въпроси – Науаф Уасфи Тел и изпълняващия длъжността помощник на държавния секретар на САЩ – Дейвид Сатърфилд.\r\nДелегацията на сирийското правителство ще бъде водена от постоянния представител на Сирия за ООН – Башар Джаафари, а въоръжената опозиция ще бъде представена от началника на Генералния щаб на „Сирийската свободна армия“ – Ахмед Берри.Идлиб\r\nНай-важната задача на преговорите е създаването на зона за деескалация в района на Идлиб и съгласуването на силите, които ще контролират областта и нейните граници. По предварителни данни, участниците в процеса имат политическата воля и готовността за достигането на финална договорка. Предстои да се доработят условията за присъствието на сили, които да осъществяват контрол, да се определи мандатът им, включително правото за използване на оръжия, като отговор за нарушения на примирието в първите три зони – Източна Гута, Хомс и югозападна Сирия (провинциите Дераа, Кюнейтра и ас Сувейда).\r\nВ момента, сигурността по периметъра на тези райони е обезпечена от подразделения на руската военна полиция. Според думите на източника на ТАСС, в зоната на Идлиб, контролът може да бъде осъществяван и от трите страни-гаранти. „Основавайки се на меморандума от 4 май, се предвижда участието на всичките три страни-гаранти – Русия, Турция и Иран – за осигуряването на контрола по границите на зоната за деескалация“, сподели той. „Отделно внимание заслужава въпроса за присъствието на сили по периметъра на формиращата се четвърта зона в района на Идлиб.“За продължаване на деескалацията\r\nКакто заяви на 12 септември в Сочи министърът на външните работи на Русия Сергей Лавров, руската страна е настроена позитивно за изхода на преговорите.\r\nПредвижда се да бъдат приети разпоредби за координационния център на зоните за деескалция, в контекста на снижаването на напрежението между страните. От 23 август, в Аман (столицата на Йордания), действа Съвместен център за мониторинг, в който участват Русия, САЩ и Йордания. В неговите задачи влизат съблюдаването на режима за прекратяване на бойните действия, осигуряването на безпрепятствен достъп на хуманитарни мисии и оказването на медицинска помощ на населението в южната зона за деескалация.\r\nОсвен това, ще бъде обсъден проект на документ за размяна на задържаните лица и разминирането на обекти, влизащи в списъка на историческото наследство на региона и света.\r\nМосква ще призове хуманитарните организации да не се бавят с доставката на помощи за освободените райони на Сирия.Установяването на диалог\r\nПредставители на сирийското правителство и въоръжената опозиция вече водят диалог, в зоните за деескалация, чрез създаващите се национални комитети за примирение, които са важна помощ за женевската площадка на мирните преговори. Поредният кръг на междусирийските консултации в Швейцария е насрочен за октомври. „В рамките на „женевския процес“ вече е създадена критична маса, която, основавайки се на договорките за създаване на зони на деескалация, трябва да позволи започването на пряк и конкретен диалог – директни преговори между правителството и опозицията“, каза Лавров.\r\nВ момента се предприемат усилия за обединяването на сирийската опозиция – от „Ер-риядската“, „Московската“ и „каирската“ групи – в една делегация, която да води предстоящите преговори с Дамаск.", "date": "2017.09.14", "title": "ТАСС: В Астана започва шестият кръг от преговорите за бъдещето на Сирия"}
{"url": "http://www.focus-news.net/news/2017/09/14/2435619/afp-blokiraniyat-konvoy-na-islyamska-darzhava-dostigna-teritoriya-na-dzhihadistite.html", "text": "Няколко автобуса, пълни с бойци на терористичната групировка „Ислямска държава“, които бяха затънали в сирийската пустиня, достигнаха джихадистка територия, след като коалицията, ръководена от САЩ, спря наблюдението на конвоя, заяви наблюдател, цитиран от AFP.\r\nДронове на коалицията циркулираха около заседналия конвой, състоящ се от 11 МПС-та, няколко дни и периодично избиваха бойци на „Ислямска държава“, ако те се отдалечаваха прекалено много от конвоя.\r\nГрупата, включваща около 200 джихадисти и 200 цивилни, пристигна в източната сирийска провинция Дейр-ез-Зор „след решението на коалицията да спре наблюдението над конвоя“, съобщиха от базираната в Лондон Сирийска обсерватория за човешките права.\r\nИзточник на AFP, намиращ се на мястото на събитието заяви, че „операцията е завършена и конвоят на Даеш (Ислямска държава) е достигнал до провинция Дейр-ез-Зор.“\r\nПревод и редакция:", "date": "2017.09.14", "title": "AFP: Блокираният конвой на „Ислямска държава“ достигна територия на джихадистите"}
{"url": "http://www.focus-news.net/news/2017/09/14/2435620/dokladat-za-sastoyanieto-na-otbranata-i-vaorazhenite-sili-prez-2016-godina-beshe-priet-ot-parlamentarnata-komisiya-po-otbrana-obzor.html", "text": "Парламентарната комисия по отбрана прие Доклада за състоянието на отбраната и въоръжените сили през 2016 година. Предстои обсъждането му в Народното събрание. Началникът на отбраната ген. Андрей Боцев заяви, че от по-голямо значение са действията за решаване на проблемите в армията, а не с какви думи ще наречем състоянието на Въоръжените сили. Той обясни, че личният състав е най-основният фактор за решаването на проблемите в Българската армия. „Не е тайна, че личният състав е около 28 - 29% под щата и непрекъснато се увеличава. Причините са ниското заплащане, социални пакети и т.н.“, коментира Андрей Боцев. Той обясни, че 30% от явяващите се не могат да преминат медицинските тестове, а 20 - 30% отпадат, защото не могат да преминат теста за интелигентност. Според началника на отбраната състоянието на армията е ясно, но за да се излезе от него трябва да започне изпълнението на набелязаните мерки. Вицеадмирал Пламен Манушев призова за смирение, защото всички военнослужещи са виновни за състоянието на Въоръжените сили, макар и не персонално. Той заяви, че трябва политически консенсус по отношение на националната сигурност и отбрана. По думите му вече Българската армия частично не може да си изпълнява задълженията, а това вече е от десетилетия. Пламен Манушев посочи, че в доклада е записано най-подробно и честно недоброто състояние на Въоръжените сили. \r\nДепутатът от „Обединени патриоти“ Милен Михов обясни, че докладът на Министерски съвет е много по-откровен и критичен от този на служебния кабинет. Симеон Симеонов от ДПС коментира, че трябва да се направи всичко възможно да има промяна в армията, да й бъде отделено сериозно внимание, за да се готвят военнослужещите, както трябва. Борис Вангелов от „Обединени патриоти“ заяви, че българите, като обичащи своята армия, искат да видят най-после пълен консенсус между всички политически сили, за да започне нов етап в развитието на Въоръжените сили. Христо Гаджев от ГЕРБ посочи, че увеличаването на заплатите трябва да бъде основен приоритет за Министерството на отбраната и на парламента. Николай Цонков от БСП коментира, че състоянието на Въоръжените сили е повече от критично и трябват спешни мерки. \r\nБиляна ИВАНОВА", "date": "2017.09.14", "title": "Докладът за състоянието на отбраната и въоръжените сили през 2016 година беше приет от парламентарната комисия по отбрана (ОБЗОР)"}
{"url": "http://www.focus-news.net/news/2017/09/14/2435621/the-daily-express-britanski-morski-pehotintsi-presledvat-desetki-zatvornitsi-izbyagali-blagodarenie-na-uragana-irma.html", "text": "Британски морски пехотинци и полицейски служители преследват десетки високорискови затворници, избягали от затвор на Британските вирджински острови, след като урагана „Ирма“ е порази района и разруши сградата на изправителната институция, пише британското издание The Daily Express.\r\nПовече от 100 осъдени са избягали от затвора, класифициран като такъв, с висока степен на сигурност, след като той е бил частично разрушен по време на преминаването на урагана „Ирма“, който в този момент е бил със сила от пета степен.\r\nНай-малко 40 високорискови престъпници все още не са задържани.\r\nБлизо хиляда морски пехотинци и 47 полицейски служители са изпратени, за да възстановят „законността и реда“, а се очаква в региона да бъдат разположени още 250 военнослужещи.\r\nДържавният министър по въпросите на външната политика и британската общност сър Алан Дънкан заяви, че: „Затворът е пробит и повече от 100 много опасни престъпници са избягали.“\r\nТой добави, че бягството от затвора представлява „сериозна заплаха за окончателно разпадане на законността и реда“ и британските войници се използват за „охрана на Губернатора и за всичко друго свързано със запазването на реда“.\r\nУраганът „Ирма“ порази Британските вирджински острови, които усетиха пълната сила на бурята, когато окото ѝ премина през Карибите.\r\nГубернаторът на острова, Гъс Джаспърт, беше принуден да обяви „извънредно положение“, след като бурята разруши много сгради и се появиха съобщения за загинали хора.\r\nПревод и редакция:", "date": "2017.09.14", "title": "The Daily Express: Британски морски пехотинци преследват десетки затворници, избягали благодарение на урагана „Ирма“"}
{"url": "http://www.focus-news.net/news/2017/09/14/2435622/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британски морски пехотинци и полицейски служители преследват десетки високорискови затворници, избягали от затвор на Британските вирджински острови, след като урагана „Ирма“ е порази района и разруши сградата на изправителната институция, пише британското издание The Daily Express.\r\nПовече от 100 осъдени са избягали от затвора, класифициран като такъв, с висока степен на сигурност, след като той е бил частично разрушен по време на преминаването на урагана „Ирма“, който в този момент е бил със сила от пета степен.\r\nНай-малко 40 високорискови престъпници все още не са задържани.\r\nБлизо хиляда морски пехотинци и 47 полицейски служители са изпратени, за да възстановят „законността и реда“, а се очаква в региона да бъдат разположени още 250 военнослужещи.\r\nДържавният министър по въпросите на външната политика и британската общност сър Алан Дънкан заяви, че: „Затворът е пробит и повече от 100 много опасни престъпници са избягали.“\r\nТой добави, че бягството от затвора представлява „сериозна заплаха за окончателно разпадане на законността и реда“ и британските войници се използват за „охрана на Губернатора и за всичко друго свързано със запазването на реда“.\r\nУраганът „Ирма“ порази Британските вирджински острови, които усетиха пълната сила на бурята, когато окото ѝ премина през Карибите.\r\nГубернаторът на острова, Гъс Джаспърт, беше принуден да обяви „извънредно положение“, след като бурята разруши много сгради и се появиха съобщения за загинали хора.\r\n***Независимо  от преговорите за Брекзит, ако председателят на ЕК Жан-Клод Юнкер е имал послание за Великобритания, в своята реч за състоянието на Европейския съюз през изминалата година, то със сигурност е било това: „(Брекзит) не е всичко и не е края на всичко“, пише британското издание The Guardian.\r\nСлед това изречение, председателят на ЕК отдели още около две минути на травмата от излизането на Великобритания от общността, в обръщение дълго около час и обхванало редица теми – от геополитиката до морските звезди. „Вятърът отново духа в платната на Европа“, обяви той и изглежда, че ЕС плава към по-федералистка посока.\r\nТова беше амбициозна заявка за по-дълбока интеграция. Няма да има повече Европа по поръчка, специални сделки и възможности за отказване. Според визията на Юнкер, присъединяването към еврото и към Шенгенската зона ще бъде норма. Всички ще трябва да се присъединят към Европейски отбранителен съюз. Повече решения ще бъдат вземани чрез квалифицирано мнозинство, включително в чувствителните теми, като данъчното облагане.\r\nСпоред изданието, държавите, клонящи към по-независима политика, няма да си мълчат, само защото Обединеното кралство е напуснало ЕС. Подчертавайки тази реалност, нидерландският премиер Марк Руте описа Юнкер като „романтик“, като направи язвителна забележка, че хората с „визия“ трябва да посетят очен лекар.\r\nНо най-голямото препятствие за плана на Юнкер идва от Централна Европа. Председателят на ЕК избегна да спомене Полша или Унгария, когато говореше за европейските ценности и върховенството на закона. Но в близкото бъдеще, авторитарните тенденции ще са най-голямата заплаха за единството в Съюза. Дори и без Великобритания в него, плаването ще бъде бурно за кораба на Европейския съюз.\r\n*** Опозицията във Венецуела е отказала да се присъедини към мирни преговори с правителството, след като двете страни бяха поканени да възобновят разговорите помежду си в Доминиканската република, пише британският левичарски вестник Morning Star.\r\nПрезидентът на Венецуела Николас Мадуро прие поканата на бившия доминикански президент Данило Мевдина и на бившия испански депутат Луис Сапатеро за продължаване на преговорите с опозицията, чрез международно посредничество, които трябваше да се проведат днес (14.09) в Санто Доминго.\r\nОт дясната опозиционна коалиция „Демократически съюз на кръглата маса“ заявиха, че няма да влизат в разговори, докато правителството не изпълни исканията, поставени от тях, включително освобождаването на всички „политически“ затворници, сред които има много обвинени за извършено на насилие.\r\nКоалицията се оттегли и от предишните преговори, през Февруари – тогава посредничеше Ватикана – преди да подпали четиримесечни протести, целящи смяната на режима на Мадуро, които доведоха до смъртта на 124 души.\r\n*** Това беше най-голямата и най-смелата реч, която съм чувал от европейски лидер, след дните на Жак Делор. Докато президентът на Европейската комисия омаловажаваше проблема за излизането на Великобритания от Европейския съюз и досадните британци, за да изложи плановете си за централизирана европейска държава, почувствах облекчение, че сме излезли точно навреме, пише бившият ръководител на ЮКИП( Партия на независимостта на обединеното кралство) и известен поборник за излизане на Великобритания от ЕС, Найджъл Фараж в своя статия, публикувана от британското консервативно издание The Telegraph.\r\nДори и най-фанатизираните от европейските федералисти не можеха да повярват на ушите си, когато Юнкер призоваваше към по-активна външна политика, която включва отнемането на правото на вето, притежавано от всяка страна-членка.\r\nТова трябваше да се припокрие с пълния отбранителен съюз на ЕС, който трябва да бъде постигнат до 2025-а година. Европейската армия, която беше отхвърляна от Ник Клег (бившия лидер на либерално-демократическата партия на Великобритания – бел.ред.) и други, като фантазия, е на път да стане притеснителна реалност.\r\nПретенцията на Юнкер, че всичко това е подкрепяно от НАТО е прикритие за дълбокия анти-американизъм, който никога не е далеч от повърхността в Брюксел.", "date": "2017.09.14", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/09/14/2435623/reuters-kitay-sazdade-cheren-spisak-za-kompanii-narushavashti-pravilata-za-investirane-v-chuzhbina.html", "text": "Китай създаде „черен списък“ за компании, нарушаващи строгите нови правила за инвестиции в чужбина, който е част от по-широка кампания срещу рисковите инвестиции извън китайските граници, предаде Reuters, позовавайки се на публикации в китайската преса.\r\nЖанг Хуантенг, служител в държавната агенция за планиране – Народната комисия за развитие и реформи – заяви, че следващия месец ще бъдат разкрити детайли за процеса на поставяне в „черния списък“ и какви наказания ще понасят компаниите попаднали в него.\r\nМинали месец, Китай прие нови правила за придобиването на имущество в чужбина, след ожесточена кампания, провеждана от края на миналата година, срещу, както Пекин ги нарича, „ирационалните“ инвестиции в икономически сектори, като недвижимите имоти, шоу-бизнеса и спорта.\r\n„На предприятията поставени в „черния списък“ няма да им бъде забранявано да инвестират в чужбина, но ще понесат наказание, влизайки в списък на „непочтените“ за регулаторите“, поясни Жанг.\r\nПревод и редакция:", "date": "2017.09.14", "title": "Reuters: Китай създаде „черен списък“ за компании, нарушаващи правилата за инвестиране в чужбина"}
{"url": "http://www.focus-news.net/news/2017/09/14/2435624/tass-prezidentat-na-dominikanskata-republika-se-e-sreshtnal-s-predstaviteli-na-pravitelstvoto-i-opozitsiyata-na-venetsuela.html", "text": "Президентът на Доминиканската република Данило Медина се е срещнал, в столицата на страната - Санто Доминго, с представители на правителството и опозицията на Венецуела, предаде ТАСС, позовавайки се на съобщение от доминиканското издание Listín Diario. Все още няма информация за изхода на преговорите.\r\nПредставители на властите и опозицията на Венецуела са пристигнали в Санто Доминго по покана на президента Медина, който посредничи в обсъждането на възможностите за възобновяване на диалога между враждуващите страни. Правителството в Каракас беше представено от председателя на Конституционното събрание Делси Родригес и нейния брат, ръководител на столичната община Каракас, Либертадор  Хорхе Родригес. От страна на опозицията, в преговорите са взели участие Тимотео Самбрано и Луис Флоридо.\r\nПосредник между властите на Венецуела и опозицията, освен Медина, е бившият премиер на Испания Хосе Луис Сапатеро.\r\nС пристигането си в доминиканската столица, Хорхе Родригес е заявил, че целта на правителството е да „проведе преговори, които да доведат до съглашение и да разреши противоречията“. От своя страна, опозицията декларира, че няма да възобнови диалога с правителството, докато не бъдат изпълнени редица условия, включително освобождаването на политическите затворници, обявяване на дата за провеждане на избори за президент, която трябва да е през 2018 година и признаване на решенията на парламента, контролиран от опозиционната коалиция „Блок на демократическото единство“.\r\nПревод и редакция:", "date": "2017.09.14", "title": "ТАСС: Президентът на Доминиканската република се е срещнал с представители на правителството и опозицията на Венецуела"}
{"url": "http://www.focus-news.net/news/2017/09/14/2435625/gerb-initsiira-sazdavaneto-na-zakonoproekt-za-velikite-stari-stolitsi-na-balgariya-obzor.html", "text": "ГЕРБ инициира създаването на Законопроект за великите стари столици на България. Това стана ясно на брифинг в парламента от думите на председателя на ПГ на ГЕРБ, зам.-председател на партията и председател на Комисията по вътрешна сигурност и обществен ред Цветан Цветанов. Очаква се законопроектът да бъде внесен за разглеждане до 3 седмици. По думите на Цветанов по този начин ще се покаже и представи богатото културно наследство. Според него точно затова се нуждаем от такова законодателство. Той уточни, че ще направят съответното съгласуване и с останалите парламентарни групи, като водеща ще бъде ролята Комисията по култура. Цветанов подчерта, че този законопроект му дава надежда, че ще има по-специален акцент върху старите български столици, защото свързаността, която се цели да бъде постигната, ще даде възможност държавата целево да подпомогне развитието на културния туризъм. По думите му страната ни има икономически растеж, което дава възможност да се направят и подобни политики. Той подчерта, че много по-силно би звучало, ако всички парламентарни групи подкрепят един такъв законопроект, който може да ги обедини. \r\nКметът на Каспичан Милена Недева заяви, че Законът за великите стари столици трябва да регламентира ясни права и задължения и регулирано и целево финансиране. Според нея великите стари столици на България са визитната картичка. \r\nДонка Колева, експерт в община Велико Търново, посочи, че България е известна с богатото си разнообразно културно наследство. По думите й градовете Велики Преслав, Плиска и Велико Търново са едни уникални градове, свързани с нашата история като средновековни столици от Първото и Второто българско царство, в чиито територии стоят руините на тези прекрасни образци на нашето културно наследство. \r\nКметът на Плиска Тонка Начева допълни, че инфраструктурните проблеми на града пречат на желанието им да бъдат водеща туристическа дестинация. Според нея Плиска е с един огромен потенциал за развитие като туристическа дестинация и в същото време с огромни проблеми за решаване. Тя уточни, че те са инфраструктурни и на този етап им пречат в желанието им да бъдат водеща туристическа дестинация. Тя изрази надежда, че това специално финансиране ще реши много от проблемите на града. \r\nХристо Илиев, който е бил кмет на Плиска 5 мандата, заяви, че именно той е инициаторът на този закон преди над 10 години. Според него в мястото Плиска туристическият поток е най-голям в област Шумен. \r\nКметът на Велики Преслав Александър Горчев заяви, че е  крайно време да се сложи основен регламент и да се показва историческото наследство на трите ни средновековни столици. Той увери, че ще работят вече на принципно нова основа с всички институции от МС до Министерство на културата, включително и с общинските съвети. \r\nДепутатът от ПП ГЕРБ и бивш министър на културата Вежди Рашидов посочи, че България има основание да се развие като туристическа дестинация, защото е носител на много древни култури. Той призова за обединение около законопроект, който да бъде добър и дългосрочен. Според него без да има закон и без да намерят една форма на финансиране, което да е държавна политика, няма как да направят България една от петте най-старите културни дестинации в Европа.\r\nЛюба АЛЕКСИЕВА", "date": "2017.09.14", "title": "ГЕРБ инициира създаването на Законопроект за великите стари столици на България (ОБЗОР)"}
{"url": "http://www.focus-news.net/news/2017/09/14/2435626/vzglyad-evropa-e-gotova-da-izmami-sasht-zaradi-stroitelstvoto-na-severen-potok-2.html", "text": "Един от европейските партньори на Газпром е признал, че се налага схемата за финансирането на строителството на газопровода „Северен поток 2“ да бъде променена заради новите санкции наложени от САЩ. Европейците не виждат нищо страшно в това и заявяват открито, че търсят способи да измамят Съединените щати. Как именно ще направят това, пита руското издание “Взгляд“.\r\nАвстрийският концерн OMV очаква схемата на финансиране на проекта за строителството на газопровода „Северен поток 2“ да бъде променена заради новите санкции наложени от САЩ. Според думите на ръководителят на OMV Райнер Зеле, организирането на проектно финансиране за 70% от цената на тръбопровода, както е планирано, очевидно няма да се случи. На участниците в проекта ще им се наложи да търсят средства, или в руските, или в азиатските банки, или да инвестират в него повече собствени средства.\r\n„Ние трябва да покажем на всички, че поддържаме този проект и не възнамеряваме да се отказваме от него. Разбира се, ние, очевидно, ще трябва да преосмислим ситуацията с финансирането на „Северен поток 2“, но задълженията по този проект, задължението да го доведем до успешен край, без всякакво съмнение, остава. Всички предприятия, ангажирали се с реализирането на проекта, ще се стараят да изпълнят поетите задълженя“, заяви Зеле.\r\nПревод и редакция:", "date": "2017.09.14", "title": "“Взгляд“: Европа е готова да измами САЩ заради строителството на „Северен поток 2“"}
{"url": "http://www.focus-news.net/news/2017/09/14/2435627/afp-dvadeset-i-pet-dushi-povecheto-uchenitsi-sa-zaginali-po-vreme-na-pozhar-v-malayziysko-uchilishte.html", "text": "Двадесет и пет души, повечето ученици, са загинали по време на пожар в религиозно училище в столицата на Малайзия – Куала Лумпур, предаде AFP.\r\nПламъците са избухнали точно преди изгрев, в религиозното училище Тахфиз Дарул Коран Итификия, разположено в поселението Датук Керамат, населено предимно с малайци.\r\n„Броят на потвърдените смъртни случаи е 25 – 23 ученици и двама пазачи“, заяви Хирудин Драхман, директор на противопожарната служба на Куала Лумпур.\r\n„Може да са загинали поради задушаване от пушека или да са били хванати в капан от огъня“, поясни той.\r\n„Мисля, че това е една от най-големите катастрофи, свързана с пожар, за последните 20 години. В момента провеждаме разследване за причините, предизвикали пожара“, добави Керамат.\r\n Служител на противопожарната служба, присъствал на мястото на пожара, каза, че пламъците са избухнали в спалното отделение, точно преди изгрев и пожарникарите от близката станция са пристигнали на мястото след броени минути.\r\nПревод и редакция:", "date": "2017.09.14", "title": "AFP: Двадесет и пет души, повечето ученици, са загинали по време на пожар в малайзийско училище"}
{"url": "http://www.focus-news.net/news/2017/09/14/2435628/pravda-ruskoto-mvnr-publikuva-arhivni-dokumenti-za-myunhenskoto-saglashenie-v-internet.html", "text": "Министерството на външните работи на Русия публикува на своята официална страница в социалната мрежа Фейсбук документи, свързани с т.нар. Мюнхенски сговор (или Мюнхенско съглашение), пише руското издание „Правда“.\r\nДоговорът е сключен на 29-30 септември 1938 година, с участието на Германия, Великобритания, Франция и Италия. Страните се договарят за предаването на Судетската област, от Чехословакия на Хитлеристка Германия, като за обсъжданията не е извикан представител на СССР.\r\n„Това е безпрецедентен пример от историята на дипломацията, за открито нарушаване на международното право и общопризнатите етически норми“, пише в съобщението на руското външно ведомство.\r\nМюнхенското съглашение, определяно от историците като апогей на „политиката на умиротворяване“, е охарактеризирано от руското МВнР, като договор, основан „на стремежи за отслабване и унищожение на съветската държава, на стратегическа недооценка на заплахата за Западните демокрации, от страна на фашизма“.\r\nОт руското министерство подчертават, че участниците в сговора са си поставили цел, „чрез отстъпки да намалят натиска на Германия на Запад и да насочат експанзията ѝ на Изток“.\r\nИсториците не дават еднозначни оценки на Мюнхенския сговор. Едни го смятат за опит на европейските лидери да реформират изпадналата в криза Версайска система по дипломатически път и на всяка цена да запазят мира. Други са склонни да виждат в съглашението стремеж за унищожение на СССР (в полза на тази теория свидетелстват много исторически документи, включително записки в дневници на западни политици). Например, посланикът на Франция в Москва, Робер Кулондр, е написал, че Мюнхенското съглашение „е много заплашителен за Съветския съюз“ и „след като Германия неутрализира Чехословакия, пътят ѝ на югоизток ще бъде открит“\r\nПревод и редакция:", "date": "2017.09.14", "title": "„Правда“: Руското МВнР публикува архивни документи за Мюнхенското съглашение в интернет"}
{"url": "http://www.focus-news.net/news/2017/09/14/2435629/mk-uraganat-irma-e-razrushil-poveche-ot-chetiri-hilyadi-sgradi-v-havana.html", "text": "Столицата на Куба – Хавана – е пострадала много тежко от урагана „Ирма“, пиричнил сериозни разрушения на голямо количество жилищни постройки, пише руското издание „Московский комсолец“, позовавайки се на данни от местния кубински вестник Granma.\r\n„В резултат от връхлетялата стихия, са повредени 4288 жилищни постройки в Хавана. От тях, 157 са напълно разрушение, а 986 – частично. Покрива на  останалите постройки е разрушен напълно, или частично. Ураганът „Ирма“ е причинил най-много разрушения в районите Ведадо, Централна Хавана, Стара Хавана и Мирамар, където има голямо количество стари постройки“, пишат от кубинското издание.\r\nПревод и редакция:", "date": "2017.09.14", "title": "“MK”: Ураганът „Ирма“ е разрушил повече от четири хиляди сгради в Хавана."}
{"url": "http://www.focus-news.net/news/2017/09/14/2435630/sport-izigraha-se-osem-macha-ot-grupovata-faza-na-shampionskata-liga.html", "text": "Изиграха се осем  мача от груповата фаза на Шампионската лига. Резултатите:\r\nЛивърпул : Севиля 2:2\r\nФейенорд : Манчестър Сити 0:4\r\nРеал Мадрид : АПОЕЛ Никозия 3:0\r\nШахтьор (Донецк) : Наполи 2:1\r\nРед Бул (Лайпциг) : Монако 1:1\r\nПорто : Бешикташ  1:3\r\nТотнъм : Борусия (Дортмунд) 3:1\r\nМарибор : Спартак (Москва) 1:1", "date": "2017.09.14", "title": "Спорт: Изиграха се осем мача от груповата фаза на Шампионската лига"}
{"url": "http://www.focus-news.net/news/2017/09/14/2435631/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Министерството на външните работи на Русия публикува на своята официална страница в социалната мрежа Фейсбук документи, свързани с т.нар. Мюнхенски сговор (или Мюнхенско съглашение), пише руското издание „Правда“.\r\nДоговорът е сключен на 29-30 септември 1938 година, с участието на Германия, Великобритания, Франция и Италия. Страните се договарят за предаването на Судетската област, от Чехословакия на Хитлеристка Германия, като за обсъжданията не е извикан представител на СССР.\r\n„Това е безпрецедентен пример от историята на дипломацията, за открито нарушаване на международното право и общопризнатите етически норми“, пише в съобщението на руското външно ведомство.\r\nМюнхенското съглашение, определяно от историците като апогей на „политиката на умиротворяване“, е охарактеризирано от руското МВнР, като договор, основан „на стремежи за отслабване и унищожение на съветската държава, на стратегическа недооценка на заплахата за Западните демокрации, от страна на фашизма“.\r\nОт руското министерство подчертават, че участниците в сговора са си поставили цел, „чрез отстъпки да намалят натиска на Германия на Запад и да насочат експанзията ѝ на Изток“.\r\nИсториците не дават еднозначни оценки на Мюнхенския сговор. Едни го смятат за опит на европейските лидери да реформират изпадналата в криза Версайска система по дипломатически път и на всяка цена да запазят мира. Други са склонни да виждат в съглашението стремеж за унищожение на СССР (в полза на тази теория свидетелстват много исторически документи, включително записки в дневници на западни политици). Например, посланикът на Франция в Москва, Робер Кулондр, е написал, че Мюнхенското съглашение „е много заплашителен за Съветския съюз“ и „след като Германия неутрализира Чехословакия, пътят ѝ на югоизток ще бъде открит“\r\n*** Столицата на Куба – Хавана – е пострадала много тежко от урагана „Ирма“, пиричнил сериозни разрушения на голямо количество жилищни постройки, пише руското издание „Московский комсолец“, позовавайки се на данни от местния кубински вестник Granma.\r\n„В резултат от връхлетялата стихия, са повредени 4288 жилищни постройки в Хавана. От тях, 157 са напълно разрушение, а 986 – частично. Покрива на  останалите постройки е разрушен напълно, или частично. Ураганът „Ирма“ е причинил най-много разрушения в районите Ведадо, Централна Хавана, Стара Хавана и Мирамар, където има голямо количество стари постройки“, пишат от кубинското издание.\r\n*** Един от европейските партньори на Газпром е признал, че се налага схемата за финансирането на строителството на газопровода „Северен поток 2“ да бъде променена заради новите санкции наложени от САЩ. Европейците не виждат нищо страшно в това и заявяват открито, че търсят способи да измамят Съединените щати. Как именно ще направят това, пита руското издание “Взгляд“.\r\nАвстрийският концерн OMV очаква схемата на финансиране на проекта за строителството на газопровода „Северен поток 2“ да бъде променена заради новите санкции наложени от САЩ. Според думите на ръководителят на OMV Райнер Зеле, организирането на проектно финансиране за 70% от цената на тръбопровода, както е планирано, очевидно няма да се случи. На участниците в проекта ще им се наложи да търсят средства, или в руските, или в азиатските банки, или да инвестират в него повече собствени средства.\r\n„Ние трябва да покажем на всички, че поддържаме този проект и не възнамеряваме да се отказваме от него. Разбира се, ние, очевидно, ще трябва да преосмислим ситуацията с финансирането на „Северен поток 2“, но задълженията по този проект, задължението да го доведем до успешен край, без всякакво съмнение, остава. Всички предприятия, ангажирали се с реализирането на проекта, ще се стараят да изпълнят поетите задълженя“, заяви Зеле.", "date": "2017.09.14", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/09/14/2435632/vaprosat-zaplaha-li-e-rusiya-za-balgariya-predizvika-reaktsii-v-narodnoto-sabranie-obzor.html", "text": "Въпросът заплаха ли е Русия за България предизвика реакции в кулоарите на Народното събрание. От Годишния доклад за състоянието на националната сигурност за 2016 година става ясно, че Русия е една от основните външнополитически заплахи за България. Докладът бе одобрен от Министерски съвет. Предстои да бъде обсъден в 16 парламентарни комисии, а след това да се гласува в пленарна зала. \r\nПо повод констатациите от доклада, председателят на ПГ на ГЕРБ Цветан Цветанов заяви, че текстовете по никакъв начин не създават предпоставка за противопоставяне. Според него написаното за заплаха за България от страна на Русия е по-скоро извадено от контекста. Цветан Цветанов уточни, че когато докладът бъде обсъден в комисиите тогава ще може да се говори по-ясно, а не да се интерпретират и тълкуват текстове.\r\nЗам.-председателят на ПГ на БСП Антон Кутев коментира, че констатациите в доклада няма да утежнят отношенията между България и Русия, но за пореден път ще покажем неадекватност. Според него последните няколко правителства показват склонност към определено антируско настроение, а българските политици трябва еднакво добре да говорят и руски, и английски. \r\nДепутатът от „Обединени патриоти“ Милен Михов обясни, че засиленото военно присъствие на Русия в Черноморския басейн и нарастването на руските военни сили несъмнено представляват нещо тревожно спрямо българската национална сигурност. По думите му изострените отношения между ЕС, НАТО и Русия не могат до доведат до друг извод освен нарастване на заплахата към националната сигурност. Милен Михов посочи, че нито патриотите, нито ГЕРБ са поставяли под съмнение добрите отношения с Русия и такъв извод не е произтичал от доклада.\r\nПредседателят на ПГ на ДПС Мустафа Карадайъ заяви, че няма как отношенията на Русия с НАТО и ЕС да не влияят върху България. Той цитира част от доклада -  „Въпреки че усилията за интеграция в ЕС и НАТО все още стимулират урегулирането на спорните въпроси да се извършва посредством международния диалог, екстремизмът нараства, а засилената националистическа риторика и прокламираните реваншистки идеи създават предпоставки за влошаване на регионалните отношения и за възраждане на екстремистки формации“. Мустафа Карадайъ коментира, че изречението убягва на останалите политически партии, но решението на констатирания проблем зависи само от България. \r\nСлед като бе коментиран в кулоарите на Народното събрание, Годишният доклад за състоянието на националната сигурност беше обсъден и приет от парламентарната комисия по отбрана. Докладът беше представен от секретаря на Съвета по сигурността в Министерски съвет Георги Кръстев. В отговор на въпрос на депутата Славчо Велков от БСП дали от доклада става ясно, че Русия е заплаха за националната сигурност на България той заяви, че политиката на Русия не е посочена като застрашаваща националната ни сигурност. Георги Кръстев коментира, че не бива да се подаваме на внушения, защото това вреди на способността да преценяваме от своя гледна точка националната сигурност на България в контекста на НАТО и ЕС. Той уточни, че България няма как да игнорира действията, които застрашават сигурността на двете организации.\r\nПо-късно в Нова телевизия темата за Годишния доклад за националната сигурност и дали Русия е заплаха за България коментира и президентът Румен Радев. Той посочи, че явно в България има политици, за които отношенията ни с Русия никога не са достатъчно лоши, но ние трябва да отстояваме нашия интерес. Държавният глава заяви, че никъде в доклада не пише, че Русия е пряка заплаха за нашата национална сигурност. По думите му изложената теза в документа е, че руските действия застрашават основната цел за единна, мирна и свободна Европа. Румен Радев обясни, че отношенията на България с Русия не трябва да стават заложник на чужди интереси. \r\nБиляна ИВАНОВА", "date": "2017.09.14", "title": "Въпросът заплаха ли е Русия за България предизвика реакции в Народното събрание (ОБЗОР)"}
{"url": "http://www.focus-news.net/news/2017/09/14/2435633/167-mln-lv-sa-izplateni-do-momenta-za-oblekla-v-mvr-spored-ministar-valentin-radev-dialog-sas-sluzhitelite-i-sindikatite-ima-obzor.html", "text": "16,7 млн. лв. са изплатени до момента за дрехи на служителите на МВР, а около 700 000 лв. остават. Това съобщи по време на заседание на Комисията по вътрешна сигурност и обществен ред министърът на вътрешните работи Валентин Радев, ден преди поредния протест на служителите на МВР. Той отговори на въпрос от председателя на комисията и председател на ПГ на ГЕРБ Цветан Цветанов за мерките за подобряването на условията на труд и по-специално защитното облекло на пожарникарите. По думите на Радев огнеборците са добре оборудвани и екипирани, а 119 са закупените нови пожарни автомобили за последните 5-6 години. „Налети са достатъчно средства през последните години. Надявам се, че ще има баланс“, заяви министърът. Той бе категоричен, че социален диалог със служителите и синдикатите на МВР има и няма нито едно тяхно искане, което да не е било обсъдено. \"Ще излезе така, че ще повишим заплатите под техен натиск, а това не е така. Не съм чул от тях реални аргументи защо трябва да ги повишим. Ние, политическото ръководство намерихме аргументите\", каза министър Радев. По-късно пред журналисти той призова синдикатите да не ги притискат и заяви, че не разбира защо е решено винаги да има протести по празниците. Според него, където имат слабости, ги чуват от тях и се поправят. „Не виждам те да са казали нещо, което да не сме поправили, включително и промени в закон“, каза още Валентин Радев.\r\nПо случая с отвличането на Адриан Златков той отбеляза, че се надява престъплението да се разкрие максимално бързо, но не може да издава детайли от разследването. „Знаем, че такова отвличане пречи не само на бизнеса, а и на всеки един от нас и всява страх. Държавата е по-силна и ще успеем. Знаем риска и очакванията. Надявам се, че ще успеем“, заяви Радев.„Фокус“ припомня, че на връх професионалния си празник – 5 юли служителите на МВР излязоха на национален протест в столицата. Техните искания бяха свързани с увеличение на заплатите, пари за униформи и нов закон за МВР. По-късно народните представители приеха промени в Закона за МВР, според които на служителите ще бъдат изплатени униформите, които не са получили за периода от 2011 до 2015 година. За четвъртък е предвиден поредният протест на служители от системата, който ще се проведе на професионалния празник на пожарникарите.\r\nЛюба АЛЕКСИЕВА", "date": "2017.09.14", "title": "16,7 млн. лв. са изплатени до момента за облекла в МВР, според министър Валентин Радев диалог със служителите и синдикатите има (ОБЗОР)"}
{"url": "http://www.focus-news.net/news/2017/09/14/2435634/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Сирия Башар Асад заяви, че въпреки терористичната, военната, икономическата и медийната война, която се води срещу Сирия, правителствените войски се движат стабилно към победа, благодарение на големите си жертви, издръжливостта на сирийския народ и помощта от приятелски държави, предаде сирийската правителствена агенция Sana News.\r\nАсад направи тези коментари, по време на прием, даден на делегация от участници в Международната конференция на профсъюзите за солидарност с работещите и народа на Сирия срещу тероризма, блокадите, икономическите санкции и имперските интервенционистки политики, която беше проведена в Дамаск и привлече участници от около 60 страни.\r\nОт своя страна, членовете на делегацията са изразили подкрепата си за работниците в страната и за целия народ на Сирия, в борбата им срещу тероризма и ембаргото, потвърждавайки, че войната на сирийците е много важна за региона и света, защото нейните последици представляват повратна точка в човешката история.\r\nУчастниците в делегацията са подчертали нуждата от обединение на всички страни в полза на любовта, мира и защитата на международното право от терористите.\r\n*** Министърът на външните работи на Ирак Ибрахим ал Джаафари заяви, че иракските кюрди трябва да са готови за последствията, ако обявят едностранно независимост и че те ще разберат, че реализацията на  практика на подобни намерения, ще бъде по-трудно, отколкото те очакват, предаде Reuters.\r\nДжаафари беше на визита в Кайро, където присъства на среща на върха на Арабската лига. В заключителната си декларация, лигата излезе с резолюция, определяща плебисцита в Иракски Кюрдистан като неконституционен, което резонира с позицията на Централното иракско правителство и решението на парламента в Багдад.\r\nДжаафари сподели с Reuters, че подобна декларация носи рискове и че е лесно да декларираш, каквото искаш, но не е толкова лесно да го  приложиш на практика.\r\n„Ние разчитаме на диалога и защитата от арабите, но не само от тях. Както видяхме, сред арабите има дипломатическа мобилизация и външните министри на арабските страни присъстваха на тази среща“.\r\nКюрдската област в северен Ирак получи широка автономия след войната срещу Саддам Хюсеин през 1991 година. След 2003-а година, когато войските на НАТО детронираха Саддам Хюсеин, областта показа стабилност, която запази и в последните турбулентни години за района на Близкия Изток.\r\nКюрдите се готвят да проведат плебисцит на 25-и септември, но Багдад се противопоставя, като депутатите в парламента на страната проведоха гласуване, за което агенция „Фокус“ вече информира, което определи референдума за неконституционен. Освен това, Турция, Иран и Сирия също се противопоставиха твърдо на подобни намерения на иракските кюрди, страхувайки се, че това може да подтикне собствените им кюрдски малцинства към сепаратизъм.\r\n*** Градската управа на италианската столица Рим анонсира, че ще проведе ускорена кампания за унищожението на комарите в града, след като в района имаше няколко случая, в които се появиха подозрения за заразяване с вируса Чикунгуня, пренасян от насекомите, предаде AFP\r\nМинистърът на здравеопазването на Италия Беатрис Лоренсин разкритикува хода, като прекалено закъснял и изрази мнение, че вируса може да се е разпространил след преливане на заразена кръв, получена чрез дарения. Тя препоръча даренията да бъдат спрени временно, докато се изясни причината за появата на вируса.\r\nГрадският съвет излезе със съобщение по случая, като препоръча дезинфекция на някои части от града и други мерки, „в градските райони, където са регистрирани клинични случаи (на Чикунгуня)“.\r\nВирусът е идентифициран за първи път в Танзания през 1952 година и представлява арбовирусна инфекция, при която заразеният  получава внезапна треска (температура до 40°C), често съпроводена с болки в ставите в резултат на възникналия артрит. Съпровожда се и с болки в мускулите, главоболие и угнетеност. Болките в ставите са много силни и обикновено преминават за няколко дена до седмица. Инфекцията се пренася от два вида комари.\r\n*** Израелската компания, производителка на военна техника, „ЕЛТА Северна Америка“ (ELTA North America), базирана в американския щат Мериленд, е една от четирите избрани да построят прототип на гранична стена, която трябва да бъде издигната между Мексико и САЩ, пише The Jerusalem Post.\r\nФирмата е дъщерно дружество на “Израелските аерокосмически индустрии”(Israel Aerospace Industries). Около 200 компании участваха в търга, който предоставя субсидия от $ 300,000 до $ 500,000 за разработване на модел на оградата. Търгът бе обявен в края на миналата седмица.\r\nОт всички участници, бяха избрани осем компании, които трябва да построят прототип на стената, която трябва да бъде дълга 3201 километра, колкото е дължината на границата между САЩ и Мексико. Четири от тях ще са бетонени, а другите четири ще бъдат прозрачни или „умни“ стени. ЕЛТА е избрала да прави прототип на „умна“ стена.\r\nЦената на проекта може да достигне до 25 милиарда долара.\r\nКомпанията произвежда радарни системи и компоненти за американската армия. Освен това, тя доставя такива и за въоръжените сили на Израел, които ги получават под формата на военна помощ от Вашингтон, предоставяна с условие да бъде изхарчена в САЩ. \r\nОт израелското издание припомнят, че президентът на САЩ Доналд Тръмп се беше изказал ласкаво за качеството на южната гранична страна на Израел, предназначена за възпирането на нелегални африкански мигранти, опитващите се да проникнат в страната.\r\n*** Сенатът на САЩ отхвърли предложена поправка, предвиждаща изземването на правомощията на президентите за издаване на резолюции оторизиращи предприемането на военни действия, каквито бяха използвани за юридически основания за военните операции на американската армия в Ирак, Афганистан и срещу екстремистите в Сирия и други държави, предаде Reuters.\r\nГласуването в Горната камара на американския парламент завърши при резултат 61 на 36 гласа. Поправката беше предложена от сенатора от Републиканската партия Ранд Пол, в рамките на задължителен закон за политиката в сферата на отбраната, който се приема всяка година и често е използван от депутатите, като средство за увеличаване на правомощията им в  сферата на националната сигурност.\r\nЗаконът, предложен от Пол, целеше да възвърне конституционното право за одобрение на военните действия на Конгреса, вземайки го от президентската институция. Другите поправки бяха свързани с теми, като санкциите срещу Северна Корея и забраната, наложена от Доналд Тръмп, за приемане на трансполови в армията на страната.\r\n„Трябва да се противопоставим на непозволената, необявената и неконституционна война. В този момент, няма пречки за войната.“, заяви Пол, който получи по-голяма подкрепа от Сенаторите на Демократическата партия.\r\nРепубликанската партия контролира Сената (горната камара) и Камарата на представителите (долната камара). Само още двама републиканци подкрепиха попраката.\r\nСпоред опонентите, подобен ход би поставил под заплаха американските войници, които вече са разпределени по конфликтните зони и би генерирал несигурност в изпълнението на поставените им задачи.\r\n***Полицията в американския щат Флорида е започнала криминално разследване за изясняване на обстоятелствата около смъртта на осем възрастни пациенти, в сградата на задушлив старчески дом, който е бил отрязан от електрозахранващата мрежа, в резултат от силните ветрове на урагана „Ирма“, предаде Reuters.\r\nСпирането на тока е имало трагични последствия за рехабилитационния център на Хълма Холивуд, старчески дом в Холивуд, щата Флорида, който се намира на север от Маями. Трима възрастни пациенти са намерени мъртви в задушливата сграда, останала без климатик, съобщиха от местните власти. Още пет пациента от старческия дом са починали по-късно, в местна болница, добавиха от органите на реда.\r\nПолицията обяви, че е започнала разследване за възможна престъпна небрежност.\r\nОбщият брой на жертвите на бурята достигна до 81 души в сряда, като повече от половината фатални случаи са в няколко карибски острова, които пострадаха най-много от урагана.\r\nАмериканските власти съобщиха, че „Ирма“ е убила 29 души във Флорида, а още седем са загинали в щатите Джорджия и Южна Каролина.\r\n***Днес (четвъртък, 14.09.2017) ще се открие шестата международна конференция за бъдещето на Сирия в Астана. Гарантите на примирието – Русия, Иран и Турция – проведоха предварителна среща във формат Съвместна работна група на 13-и септември в Казахстан, предаде ТАСС.\r\nВ първия ден на форума участниците ще проведат двустранни консултации, а за 15-и септември е планирано заключителното пленарно заседание. \r\nРуската делегация ще бъде водена от Специалния представител на президента на Русия за сирийското урегулиране – Александър Лаврентиев, иранската – от заместник-министърът на външните работи на Иран Хосеин Ансари, а турската – от заместник-министърът на външното ведомство на страната – Седат Онал.\r\nВ качеството на наблюдатели на срещата ще участват специалният посланик на Генералния секретар на ООН за Сирия – Стефан де Мистура, съветникът на министъра на външните работи на Йордания по политическите въпроси – Науаф Уасфи Тел и изпълняващия длъжността помощник на държавния секретар на САЩ – Дейвид Сатърфилд.\r\nДелегацията на сирийското правителство ще бъде водена от постоянния представител на Сирия за ООН – Башар Джаафари, а въоръжената опозиция ще бъде представена от началника на Генералния щаб на „Сирийската свободна армия“ – Ахмед Берри.Идлиб\r\nНай-важната задача на преговорите е създаването на зона за деескалация в района на Идлиб и съгласуването на силите, които ще контролират областта и нейните граници. По предварителни данни, участниците в процеса имат политическата воля и готовността за достигането на финална договорка. Предстои да се доработят условията за присъствието на сили, които да осъществяват контрол, да се определи мандатът им, включително правото за използване на оръжия, като отговор за нарушения на примирието в първите три зони – Източна Гута, Хомс и югозападна Сирия (провинциите Дераа, Кюнейтра и ас Сувейда).\r\nВ момента, сигурността по периметъра на тези райони е обезпечена от подразделения на руската военна полиция. Според думите на източника на ТАСС, в зоната на Идлиб, контролът може да бъде осъществяван и от трите страни-гаранти. „Основавайки се на меморандума от 4 май, се предвижда участието на всичките три страни-гаранти – Русия, Турция и Иран – за осигуряването на контрола по границите на зоната за деескалация“, сподели той. „Отделно внимание заслужава въпроса за присъствието на сили по периметъра на формиращата се четвърта зона в района на Идлиб.“За продължаване на деескалацията\r\nКакто заяви на 12 септември в Сочи министърът на външните работи на Русия Сергей Лавров, руската страна е настроена позитивно за изхода на преговорите.\r\nПредвижда се да бъдат приети разпоредби за координационния център на зоните за деескалция, в контекста на снижаването на напрежението между страните. От 23 август, в Аман (столицата на Йордания), действа Съвместен център за мониторинг, в който участват Русия, САЩ и Йордания. В неговите задачи влизат съблюдаването на режима за прекратяване на бойните действия, осигуряването на безпрепятствен достъп на хуманитарни мисии и оказването на медицинска помощ на населението в южната зона за деескалация.\r\nОсвен това, ще бъде обсъден проект на документ за размяна на задържаните лица и разминирането на обекти, влизащи в списъка на историческото наследство на региона и света.\r\nМосква ще призове хуманитарните организации да не се бавят с доставката на помощи за освободените райони на Сирия.Установяването на диалог\r\nПредставители на сирийското правителство и въоръжената опозиция вече водят диалог, в зоните за деескалация, чрез създаващите се национални комитети за примирение, които са важна помощ за женевската площадка на мирните преговори. Поредният кръг на междусирийските консултации в Швейцария е насрочен за октомври. „В рамките на „женевския процес“ вече е създадена критична маса, която, основавайки се на договорките за създаване на зони на деескалация, трябва да позволи започването на пряк и конкретен диалог – директни преговори между правителството и опозицията“, каза Лавров.\r\nВ момента се предприемат усилия за обединяването на сирийската опозиция – от „Ер-риядската“, „Московската“ и „каирската“ групи – в една делегация, която да води предстоящите преговори с Дамаск.\r\n*** Британски морски пехотинци и полицейски служители преследват десетки високорискови затворници, избягали от затвор на Британските вирджински острови, след като урагана „Ирма“ е порази района и разруши сградата на изправителната институция, пише британското издание The Daily Express.\r\nПовече от 100 осъдени са избягали от затвора, класифициран като такъв, с висока степен на сигурност, след като той е бил частично разрушен по време на преминаването на урагана „Ирма“, който в този момент е бил със сила от пета степен.\r\nНай-малко 40 високорискови престъпници все още не са задържани.\r\nБлизо хиляда морски пехотинци и 47 полицейски служители са изпратени, за да възстановят „законността и реда“, а се очаква в региона да бъдат разположени още 250 военнослужещи.\r\nДържавният министър по въпросите на външната политика и британската общност сър Алан Дънкан заяви, че: „Затворът е пробит и повече от 100 много опасни престъпници са избягали.“\r\nТой добави, че бягството от затвора представлява „сериозна заплаха за окончателно разпадане на законността и реда“ и британските войници се използват за „охрана на Губернатора и за всичко друго свързано със запазването на реда“.\r\nУраганът „Ирма“ порази Британските вирджински острови, които усетиха пълната сила на бурята, когато окото ѝ премина през Карибите.\r\nГубернаторът на острова, Гъс Джаспърт, беше принуден да обяви „извънредно положение“, след като бурята разруши много сгради и се появиха съобщения за загинали хора.\r\n***Президентът на Доминиканската република Данило Медина се е срещнал, в столицата на страната - Санто Доминго, с представители на правителството и опозицията на Венецуела, предаде ТАСС, позовавайки се на съобщение от доминиканското издание Listín Diario. Все още няма информация за изхода на преговорите.\r\nПредставители на властите и опозицията на Венецуела са пристигнали в Санто Доминго по покана на президента Медина, който посредничи в обсъждането на възможностите за възобновяване на диалога между враждуващите страни. Правителството в Каракас беше представено от председателя на Конституционното събрание Делси Родригес и нейния брат, ръководител на столичната община Каракас, Либертадор  Хорхе Родригес. От страна на опозицията, в преговорите са взели участие Тимотео Самбрано и Луис Флоридо.\r\nПосредник между властите на Венецуела и опозицията, освен Медина, е бившият премиер на Испания Хосе Луис Сапатеро.\r\nС пристигането си в доминиканската столица, Хорхе Родригес е заявил, че целта на правителството е да „проведе преговори, които да доведат до съглашение и да разреши противоречията“. От своя страна, опозицията декларира, че няма да възобнови диалога с правителството, докато не бъдат изпълнени редица условия, включително освобождаването на политическите затворници, обявяване на дата за провеждане на избори за президент, която трябва да е през 2018 година и признаване на решенията на парламента, контролиран от опозиционната коалиция „Блок на демократическото единство“.\r\n*** Двадесет и пет души, повечето ученици, са загинали по време на пожар в религиозно училище в столицата на Малайзия – Куала Лумпур, предаде AFP.\r\nПламъците са избухнали точно преди изгрев, в религиозното училище Тахфиз Дарул Коран Итификия, разположено в поселението Датук Керамат, населено предимно с малайци.\r\n„Броят на потвърдените смъртни случаи е 25 – 23 ученици и двама пазачи“, заяви Хирудин Драхман, директор на противопожарната служба на Куала Лумпур.\r\n„Може да са загинали поради задушаване от пушека или да са били хванати в капан от огъня“, поясни той.\r\n„Мисля, че това е една от най-големите катастрофи, свързана с пожар, за последните 20 години. В момента провеждаме разследване за причините, предизвикали пожара“, добави Керамат.\r\n Служител на противопожарната служба, присъствал на мястото на пожара, каза, че пламъците са избухнали в спалното отделение, точно преди изгрев и пожарникарите от близката станция са пристигнали на мястото след броени минути.\r\n*** Столицата на Куба – Хавана – е пострадала много тежко от урагана „Ирма“, пиричнил сериозни разрушения на голямо количество жилищни постройки, пише руското издание „Московский комсолец“, позовавайки се на данни от местния кубински вестник Granma.\r\n„В резултат от връхлетялата стихия, са повредени 4288 жилищни постройки в Хавана. От тях, 157 са напълно разрушение, а 986 – частично. Покрива на  останалите постройки е разрушен напълно, или частично. Ураганът „Ирма“ е причинил най-много разрушения в районите Ведадо, Централна Хавана, Стара Хавана и Мирамар, където има голямо количество стари постройки“, пишат от кубинското издание.", "date": "2017.09.14", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/09/14/2435635/sport-sarbiya-pobedi-italiya-s-8367-i-e-na-polufinal-na-evrobasket-2017.html", "text": "Сърбия победи Италия с 83:67 и стана четвъртият отбор, класирал се за полуфиналите на Европейското първенство по Баскетбол, което се провежда в Турция. \r\nПървият полуфинал, между Испания и Словения, ще се играе днес, от 21:30 в град Истанбул, а в Петък, по същото време, пак в залата в Истанбул, ще играят Русия и Сърбия.", "date": "2017.09.14", "title": "Спорт: Сърбия победи Италия с 83:67 и е на полуфинал на Евробаскет 2017"}
{"url": "http://www.focus-news.net/news/2017/09/14/2435636/afp-petnadeset-amerikanski-morski-pehotintsi-sa-raneni-sled-intsident-po-vreme-na-uchenie.html", "text": "Петнадесет американски морски пехотинци са ранени, петима от тях критично, след като техния атакуващ автомобил, тип амфибия, се е запалил по време на учение, предаде AFP, позовавайки се на думите на говорител на американските военни.\r\nИнцидентът се е случил в Кемп Пенделтън, щата Калифорния, когато батальон от морски пехотинци е бил оценяван за нивото бойната му готовност, според говорителят на морските пехотинци Пол Гейни, който потвърди информацията.\r\n„В момента се провежда разследване на обстоятелствата около инцидента“, поясни той.\r\nВоенните не са дали повече подробности относно пожара и възможните причини за възникването му.\r\nРанените морски пехотинци са евакуирани в местни болници, като осем от тях са занесени в Центъра за изгаряния на Калифорнийския медицински университет на Сан Диего.\r\nТрима от тях са в критично състояние, а други пет са със сериозни изгаряния. Още двама войници са в критично състояние и са настанени в Медицинския център на Калифорнийския медицински университет в Ървайн, съобщиха военните източници.", "date": "2017.09.14", "title": "AFP: Петнадесет американски морски пехотинци са ранени след инцидент по време на учение"}
{"url": "http://www.focus-news.net/news/2017/09/14/2435637/pernik-zemetresenie-s-magnitud-35-po-skalata-na-rihter-e-registrirano-v-rayona-na-grada.html", "text": "Земетресение с магнитуд 3,5 по скалата на Рихтер е регистрирано тази сутрин в 04.53 часа в района на град Перник, съобщиха за Агенция „Фокус” от Институт по геофизика, геодезия и география. Епицентърът се намира на 25 км югозападно от София, хипоцентърът – на дълбочина около 15 км.\r\nВ столицата земетресението е било усетено в южните и югозападни квартали. От института определят земния трус като слаб, който не би могъл да предизвика материални щети.", "date": "2017.09.14", "title": "Перник: Земетресение с магнитуд 3,5 по скалата на Рихтер е регистрирано в района на града"}
{"url": "http://www.focus-news.net/news/2017/09/14/2435638/aktualna-patna-obstanovka.html", "text": "Въведени са ограничения за товарни автомобили до 15 септември за дните петък - неделя, съобщиха от пресцентъра на Агенция „Пътна инфраструктура”. Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18.00 до 20.00 часа в посока София - Пловдив;\r\nв неделя от 16.00 до 20.00 часа в посока Бургас - София.\r\nАМ „Струма“:\r\nв събота от 10.00 до 14.00 часа в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16.00 до 20.00 часа в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17.00 до 20.00 часа\r\nв неделя от 16.00 до 20.00 часа \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\nОграниченията важат целогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Бургас: от км 308+107 до км 359+000 Деветак-Ветрен – косене на тревни площи и изрязване и почистване на храсти в двете посоки. Срок до 15.09.2017 г.; от км 325+000 до км 359+000 в участъка Карнобат-Ветрен – почистване на окопи и водостоци. Срок до 15.09.2017 г.; област София: от км 10+000 до км 15+000 посока София – движение с повишено внимание, поради полагане на маркировка. Срок 14.09.2017 г.; от км 22+000 до км 34+000 посока Бургас – движение с повишено внимание, поради полагане на маркировка. Срок 14.09.2017 г.; от км 47+000 до км 56+000 и в двете посоки – движение с повишено внимание, поради полагане на маркировка. Срок 14.09.2017 г.; област Стара Загора: ремонт на пътна настилка в активна лента по АМ Тракия от км 155+000 до км 158+000 посока Бургас, движението се пренасочва в изпреварваща лента. Срок до 14.09.2017 г.\r\nАМ „Хемус“: област София:\r\nЗа леки МПС:\r\nОграничено движението по АМ \"Хемус\" при тунел „Витиня“ и в тунел „Вития“ в посока Варна от км 29+860 до км 35+850, поради ремонтни дейности по виадукта на км 33+600. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти. Срок от 04.09.2017 г. до 30.09. 2017 г.\r\nОграничено движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок от 04.09.2017 г. до 30.09. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок от 04.09.2017 г. до 30.09. 2017 г.\r\nЗа тежкотоварни МПС с технически допустима максимална маса над 12 тона:\r\nОграничено движението на МПС над 12 т. по АМ \"Хемус\" в посока София при тунел Вития от км 35+450 до км 30+260, поради ремонтни дейности по виадукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 04.09.2017 г. до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; движение в една лента в тунел „Правешки ханове” посока София, поради възстановяване на тунелното осветление поетапно в изпреварваща и активна лента. Движението се осъществява поетапно в активна или изпреварваща лента. Срок 14.09.2017 г.\r\n област Варна: от км 407+000 до км 425+500 – рязане на храсти. Срок до 15.09.2017г.; от км 386+000 до км 407+000 – рязане на храсти. Срок до 15.09.2017г.;\r\nАМ „Струма“: област Кюстендил: дясно платно на км 45+700 в посока София-Благоевград – движение с повишено внимание, поради извършване на ремонтни работи по отстраняване на кофражни елементи от надлез за опазване на мечки. Движението се насочва в една от лентите за движение и се регулира от „Пътна Полиция“. Срок до 14.09.2017 г.; след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 21.09.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 тона само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.\r\nобласт Монтана: ограничено движение по път Монтана-Враца поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 12 т. \r\nОбходен маршрут: от Видин е проход Петрохан-София. За пътуващите от Лом-Вирове-Монтана-Берковица-Проход Петрохан-София. Срок до 30.09.2017 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; \r\nобласт София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 15.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.;  област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г.; област Благоевград: от км 390+000 до км 392+500 /след отклонение за с.Черниче и с.Стара Кресна/ – косене и изсичане на храсти. Срок до 15.09.2017г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; област Търговище: Антоново-Омуртаг от км 177+000 до км 185+000 – движение с повишено внимание, поради полагане на хоризонтална пътна маркировка. Срок до 15.09.2017 г.; Пролаз-Търговище от км 214+000 до км 223+000 – движение с повишено внимание, поради ръчно косене на трева под предпазни ограничителни системи. Срок до 15.09.2017 г.; област Габрово: Ловеч-Велико Търново от км 69+833 до км 101+565 – движение в една лента, поради  подмяна  на ограничителни системи. Срок до 14.09.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\nобласт Русе: Русе-В.Търново от км 6+630 до км 65+200 – ръчно косене пред знаци. Участъкът е сигнализиран временно. Срок до 15.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Соколово-Ветрен от км 456+170 до км 485+650 – рязане на храсти, оформяне на корони  и рязане на единични дървета. Срок до 30.09.2017 г.; от км 479+500 до км 481+500 Съдиево-Ветрен – ремонти на пътната настилка. Срок до 15.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Златни пясъци от км 83+200 до км 90+800 – рязане на храсти. Срок до 15.09.2017г.; Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-с.Градево от км 7+500 до км 9+000 – косене и изсичане на храсти. Срок до 15.09.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.10.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-208 Провадия-Дългопол-Айтос от км 6+600 до км 51+100 – машинно косене. Срок до 15.09.2017г.; път III-208 Провадия-Дългопол-Айтос от км 37+000 до км 43+000 –  рязане на храсти. Срок до 15.09.2017г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Козлодуй-Гложене км 89+000 до км 95+000. Рязане на храсти и почистване на окопи. Стесняване на едната лента. Срок до 22.09.2017г .; път III-103 Мездра-Роман км 22+900 – възстановяване на насип на пътя. Стесняване на една от лентите за движение. Срок до 19.09.2017г.; път III-103 Мездра-Роман км 0+000 – ремонт на тротоарни конзоли на мост. Стесняване на една от лентите за движение.Срок до 19.09.2017г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.; ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр.Добрич от км 7+824 до км 16+539 – рехабилитация. Срок до 31.10.2017 г.; път III-2904 с. Захари Стояново-с. Дуранкулак от км 34+000 до км 38+100 – частични ремонтни дейности на асфалтовата настилка. Срок до 15.09.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІ-35 разклон с. Слатина–Ловеч от км 30+600 до км 44+100 – движение с повишено внимание, поради полагане на напречна хоризонтална маркировка  Стесняване на една от лентите за движение. Срок 19.09.2017 г.; път ІІІ-607 Априлци-Орешак от км 66+000 до км 75+000 – косене по банкетите. Една от лентите за движение е стеснена. Движение с повишено внимание и със съобразена скорост. Срок до 14.09.2017 г.; ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 14+000 до км 45+000, поетапно затваряне на лява и дясна ленти за движение – ремонт на СПО. Срок до 15.09.2017 г.;път III-843 Велинград-Сърница от км 54+800 до км 55+800 поетапно затваряне на лява и дясна ленти за движение, поради ремонт на пътно тяло. Срок до 15.09.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 25.09.2017 г.; ОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път III-501 Борово-Бяла от км 46+000 до км 50+000 – ремонтни дейности по асфалтовата настилка. Срок до 15.09.2017 г.; път III-2302  Червена вода – Ветово - Сеново от км. 0+000 до км 16+060 - ремонтни дейности по асфалтовата настилка. Участъкът е сигнализиран временно. Срок до 15.09.2017 г.; ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-Проглед от км 80+700 до км 82+780 – почистване на облицовани окопи. Движение с повишено внимание в свободната лента, съобразно създадената организация на движение. Срок до 15.09.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8631 Момчиловци-м. Момина вода от км 4+610 до км 4+650 – механизиран скален изкоп. Движение с повишено внимание в свободната лента, съобразно създадената организация на движение. Срок до 21.09.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.14", "title": "Актуална пътна обстановка"}
{"url": "http://www.focus-news.net/news/2017/09/14/2435639/anadolu-agency-amerikanski-pratenik-e-poiskal-referendumat-za-nezavisimost-na-irakski-kyurdistan-da-bade-otlozhen.html", "text": "Специалният американски пратеник в коалицията срещу „Ислямска държава“ – Брет Макгърк е поискал отлагане на референдума за независимост на Иракски Кюрдистан, насрочен за 25-и септември, от парламента на Кюрдския автономен регион(КАР), предаде турската Anadolu Agency, която цитира думте на Хошиар Омар, представител на дипломатическото звено на основното опозиционно движение в КАР.\r\nМакгърк се е срещнал с лидера на „Горран“, основното опозиционно движение в КАР, Омар Саийд Али, в град Сулеймания. Омар даде интервю пред репортери, в което съобщи детайли за срещата и сподели, че американецът им е предал три съобщения.\r\n„Първо, САЩ е 100% срещу референдума и всякакви други спекулации не са истина. На второ място, той ни каза, че референдумът трябва да бъде забавен чрез решение на парламента на КАР“, каза Омар.\r\nМакГърк е заявил, че третото съобщение е, че САЩ са готови да покрепят провеждането на сериозни срещи между Ербил и Багдад и да се опитат да прокарат резолюция в ООН, за каквато ще имат подкрепата на Франция и Великобритания.\r\nДнес (четвъртък, 14.09) МакГърк ще се срещне с президента на Кюрдската автономия Масуд Барзани.\r\nПредвиденият за 25-и септември референдум, ще зададе въпрос на жителите на Иракски Кюрдистан, дали искат, или не, независимост от Ирак.\r\nПревод и редакция:", "date": "2017.09.14", "title": "Anadolu Agency: Американски пратеник е поискал референдумът за независимост на Иракски Кюрдистан да бъде отложен"}
{"url": "http://www.focus-news.net/news/2017/09/14/2435640/predstoyashti-sabitiya-v-stranata-za-14-septemvri-agentsiya-fokus.html", "text": "***\r\nОт 11.30 часа министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще проверят напредъка при изграждането на 24-километровия участък от Кресна до Сандански от автомагистрала „Струма“.\r\n***\r\nОт 09.00 часа ще започне редовното пленарно заседание на Народното събрание.\r\n***\r\nОт 09.30 часа по повод Кръстоведен Негово Светейшество патриарх Неофит ще отслужи Негово в патриаршеската катедрала „Св. Александър Невски”. Веднага след края на Литургията, към 11 ч., ще бъде отслужен традиционният молебен за успешно начало на учебната година.\r\n***\r\nОт 09.30 часа ще започне заседанието на Пленума на Висшия съдебен съвет. \r\n***\r\nОт 09.30 часа в сградата на Втора английска гимназия „Томас Джеферсън” ще се проведе кръгла маса на тема как да намерим, обучим и задържим успешните учители, организирана от Фондация „Заедно в час”.\r\n***\r\nОт 09.30 часа от 17-и и състав на Специализирания наказателен съд ще заседава по делото срещу Александър В., Георги С. и др., на които са повдигнати обвинения за незаконно превеждане през граница.\r\n***\r\nОт 10.00 часа ще се проведе заседание на Столичния общински съвет.\r\n***\r\n От 10.00 часа в двора на ГД „Пожарна безопасност и защита на населението“ българските пожарникари ще отбележат професионалния си празник. На събитието ще присъства ръководствата на вътрешното министерство и на главната дирекция.\r\n***\r\nОт 10.00 часа 17-и състав на Специализирания наказателен съд ще заседава по делото срещу Ивайло В., Георги Б. и др., на които са повдигнати обвинение за образуване и ръководене на организирана престъпна група.\r\n***\r\nОт 11.00 часа в зала 2 на хотел „Сентрал парк” ще се проведе пресконференция на тема „България: спад на фалитите с 1/3. А после?“.\r\n***\r\nОт 11.00 часа в заседателната зала на хотел „Радисън“ ще се проведе кръгла маса на тема „Борба с корупцията и справедливо правосъдие – пътят към успеха“, организирана от „Движение България на гражданите“.\r\n***\r\nОт 11.00 часа 7-и състав на Специализирания наказателен съд ще заседава по делото срещу Цветелин Ц., Антон А. и др., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа в Националния пресклуб на БТА ще се проведе пресконференция на тема \r\n„Клъстери и ОП „Иновации и конкурентоспоспобност” – Как подпомагаме  развитието на клъстерите в България и защо всички развити клъстери отпаднаха на административна оценка? (Отзвук след първите официално обявени резултати по програмата за развитие на клъстерите в България)”. Събитието е организирано от Асоциацията на бизнес клъстерите.\r\n***\r\nОт 11.30 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинение за образуване и ръководене на организирана престъпна група.\r\n***\r\nОт 12.00 часа в Националния пресклуб БТА ще се проведе пресконференция на  проф. Веселин Нонински – физикохимик, бивш преподавател в университети в Масачузетс и Ню Йорк, и Джудит Марино на тема „Парите на европейските данъкоплатци и финансирането на абсурдите в европейската наука“.\r\n***\r\nОт 13.00 часа в Гранитна зала на Министерския съвет вицепремиерът и министър на външните работи Екатерина Захариева, министърът на здравеопазването проф. д-р Николай Петров и кметът на София Йорданка Фандъкова ще представят кандидатурата на София за преместването на Европейската агенция по лекарствата пред посланиците от Европейския съюз, акредитирани у нас, и представителството на Европейската комисия в България. \r\n***\r\nОт 13.00 часа в Интер Експо Център министърът на отбраната Красимир Каракачанов ще открие 25-тото международно изложение „Наслука – лов, риболов, спорт“.\r\n***\r\nОт 14.00 часа в Големия салон на БАН ще бъде представена първата специализирана двуезична енциклопедия, посветена на град София. Енциклопедия „София“ е подготвена от авторски колектив на  Научноинформационен център „Българска енциклопедия” – БАН.\r\n***\r\nОт 14.30 часа 16-и състав на Специализирания наказателен съд ще заседава по делото срещу Алмохаммад А., Ал Абдалах Ф. и Ал Фанди Я., на които са повдигнати обвинение за тероризъм.\r\n***\r\nОт 12.30 часа на пл. „Народно събрание” представители на Синдикалната федерация на служителите на МВР ще даде брифинг на тема „ПБЗН: ефективна ли е за гражданите?”, след което ще се проведе протест на пожарникари и полицаи заради липсата на социален диалог в МВР.\r\n***\r\nОт 18.00 часа Галерия Арте ще представи най-новата колекция картини на русенската художничка Василка Монева.\r\n***\r\nОт 18.00 часа в Национална галерия - Двореца ще бъде открита изложбата  „Aнтони Пиотровски и Тадеуш Айдукевич в колекцията на Националната галерия”.\r\n***\r\nОт 18.00 часа в зала „София III“ на хотел „Маринела“ ще се състои pресконференция за новата книга на Миглена Ангелова „Искрено и лично за Големия VIP Брат”.\r\n***\r\nОт 18.30 часа в Дома на киното експертът от Международната дирекция на Червения кръст Петър Йовков ще представи проекта RЕcheck, след което зрителите ще имат възможност да зададат своите въпроси, свързани с темата – „Готови ли сме в ситуация на бедствие?“.\r\n***\r\nОт 18.30 часа галерия Credo Bonum ще представи изложбата „Ваканции” на Даниела Олег Ляхова (1967 – 2014).\r\n***\r\nОт 10.00 часа ще бъде официалното откриване на обновената Детска градина „Зорница“ в село Дамяница.\r\n***\r\nОт 10.30 часа на пл. „Тройката“ ще се проведе общинска анти СПИН кампания.\r\n***\r\nОт 18.00 часа в зала „Петя Дубарова“ в Културен център „Морско казино“ ще бъде представена документалната хроника „Първостроителите на Бургаската опера“ на проф. Сребра Михалева.\r\n***\r\nОт 19.00 часа в Експо център Флора ще бъдат закрити Музикално поетични-вечери „Памет за Емил Чакъров“ с „Майсторски клас Минчо Минчев“. \r\n***\r\nОт 09.00 часа в парк хотел „Персей“ ще започне вторият ден на  ХІІ Международна конференция  „Производството на органични храни и био продукти – ключов фактор за развитието на селските райони в Централна и Югоизточна Европа“, организирана от Регионален Клъстър „Североизток“, съвместно с Варненска Търговско-Индустриална Камара.\r\n***\r\nОт 10.00 часа в пресцентъра на УМБАЛ „Св. Марина“ ще се проведе пресконференция по повод старта на обучението на лекари от болници в Североизточна България по програма на Министерство на здравеопазването за ендуваскуларно лечение на исхемичен инсулт. \r\n***\r\nОт 11.00 часа в големия Арт салон в сградата на Радио „Варна“ ще се проведе пресконференция по повод 17-то издание на Международния фестивал на червенокръстките и здравни филми.\r\n***\r\nОт 14.00 часа на входа на Морската градина ще бъде открита изложба на студентски проекти, изготвени в рамките на Студентската лаборатория „Варна – град за хората“.\r\n***\r\nОт 14.00 до 16.00 часа общинският съветник от ПП ГЕРБ Борислав Нанков ще има приемна за граждани в офиса на партията на ул. „Георги Бенковски” №1.\r\n***\r\nОт 18.30 часа пред филиала на театър „Стоян Бъчваров” полицаи и пожарникари ще излязат на протест заради липсата на социален диалог в МВР.\r\n***\r\nВ 09.45 часа в сградата на община Велико Търново зам.-министърът на регионалното развитие и благоустройството Деница Николова  заедно с кмета на общината и председател на Националното сдружение на общините в Република България инж. Даниел Панов ще дадат пресконференция, на която ще обявят постигнатите резултати по ОП „Региони в растеж“ 2014-2020 г. за община Велико Търново и реализацията на проектите в образователната инфраструктура, финансирани по европейската програма. \r\n***\r\nОт 11.00 часа в заседателната зала на ОДМВР - Велико Търново ще се проведе брифинг, по повод подготовката на ОДМВР - Велико Търново за новата учебна година. \r\n***\r\nОт 11.00 до 12.00 часа пред Автогарата в с. Вонеща вода, непосредствено до път II-55 /път I-5/, работниците и служителите на „ЕМКО“ ООД ще протестират. \r\n***\r\nОт 12.00 часа, в новата конферентна зала на стадион „Ивайло“, ще се състои пресконференция преди интригуващия мач „Етър“ – „Берое, който е в петък от 17.15 часа. \r\n***\r\nОт 15.00 часа в Изложбени зали „Рафаел Михайлов“ ще се проведе среща-дискусия на тема „Европейски пари за преработвателите по ПРСР” (мярка 4.2).\r\n***\r\nОт 10.00 часа Районна служба \"Пожарна безопасност и защита на населението\" - Видин ще  проведе учебна евакуация на служителите в административната сграда на Община Видин. \r\n***\r\nОт 18.30 часа на сцената пред пред Спортен комплекс „Христо Ботев“ с концерт на Илия Луков и ПТС „Хемус“ ще бъде открит 129-и Врачански есенен панаир.\r\n***\r\nОт 11.00 часа зам.-министърът на регионалното развитие и благоустройството Деница Николова ще присъства на официалното откриване на обновената сграда на ОУ „Св. св. Кирил и Методий“. Училището се реконструира по проект „Подобряване на образователната среда в гр. Горна Оряховица”, финансиран по Оперативна програма „Региони в растеж“ 2014 – 2020 г., съфинансирана от Европейския съюз чрез Европейския фонд за регионално развитие.\r\n***\r\nОт 11.00 часа в заседателната зала на община Карлово (3-ти етаж) ще се проведе пресконференция на тема: „Първият учебен ден“.\r\n***\r\nОт 10.00 часа в Регионалния пресклуб на БТА, Сдружение „ЛАРГО“ ще представи\r\nрезултатите от проекта си „Храбрия шивач”.\r\n***\r\nОт 09.00 часа Константийският епископ Яков ще оглави архиерейска света Литургия в катедрален храм \"Успение на Пресвета Богородица\" по случай Кръстовден.\r\n***\r\nОт 11.00 часа в Регионалния пресклуб на БТА ще се проведе пресконференция, по време на която ще бъде обявена програмата и участниците на поредното издание на авиофестивала на малката и спортна авиация \"Криле за всички\", който ще се състои на 16 и 17 септември на летище \"Бохот\" край Плевен.\r\n***\r\nОт 12.00 часа в Регионалния пресклуб на БТА ще се състои пресконференция на Професионална гимназия по механоелектротехника – Плевен на тема „Стратегическа визия за модернизирането на Професионалната гимназия по механоелектротехника /ПГМЕТ/ - Плевен“.\r\n***\r\nОт 13.00 часа в Регионалния пресклуб на БТА ще се състои пресконференция, по време на която ще бъде представена организацията на Нощта на учените 2017 с домакин Медицински университет - Плевен под мотото „Спортът – най-доброто срещу ежедневието на стреса“.\r\n***\r\nОт 09.00 часа в Общински съвет Пловдив започва редовно първо заседание на общинските съветници в града.\r\n***\r\nОт 14.30 часа в Математическата гимназия „Акад. Кирил Попов\" – Пловдив, отборите на българското виртуално училище Daskal.eu и на Математическата ще се срещнат в първия по рода си интелектуален сблъсък, посветен на иновациите, математиката и иновативните образователни технологии.\r\n***\r\nОт 16.00 часа общинският съветник от ГЕРБ Веселин Маневски ще се срещне с граждани в офиса на партията в район „Южен” на ул. ”Академик Петър Динеков” № 1А. От 17.00 часа общинският съветник Пенчо Малинов организира приемна за граждани в офиса на партията в район „Източен” на ул.”Коста Паница” №5. \r\nОт 17.30 часа в офиса на ГЕРБ в район „Западен” на ул. ”Царевец” № 9 срещи ще проведат общинските съветници Петър Попов и Ясен Михайлов.  По същото време в офиса на ГЕРБ в район „Северен” на бул.”Марица” №91 приемна ще има общинският съветник Гошо Къчков.\r\n***\r\nОт 18.00 часа в студио №1 на Радио „Пловдив“ председателят на общински съвет Пловдив Савина Петкова ще връчи на отличието „Почетен гражданин на град Пловдив“, с което е удостоен Тома Спространов .\r\n***\r\nОт 19.30 часа на Античния театър в Пловдив с оперния гала спектакъл „Най-доброто от Верди” ще бъде отбелязан  85-годишният юбилей на маестро Борислав Иванов, основоположник на Вердиевия фестивал на Античния театър в Пловдив и дългогодишен директор на Опера Пловдив.\r\n***\r\nОт 10.30 часа в зала 712 на Областна администрация ще се проведе заседание на Областната комисия по безопасност на движението по пътищата. \r\n***\r\nОт 08.00 часа в катедралния храм „Св. първовърховни апостоли Петър и Павел“ ще бъде отслужена Божествена света литургия от Доростолския митрополит Авмросий по повод Кръстовден – Празник на Силистра. \r\n***\r\nОт 10.30 часа в Дунавския парк ще се проведат празнични работилнички за децата на Силистра.\r\n***\r\nОт 10.30 часа в зала „Версай“ ще се състои тържествена сесия на Общинския съвет по повод Празника на Силистра- 14 септември. \r\n***\r\nОт 17.00 часа в Художествената галерия ще бъде представено най- новото справочно издание „Енциклопедия на област Силистра“. \r\n***\r\nОт 12.00 часа, в зала 105 на Общината кметът на Сливен Стефан Радев ще посрещне дипломатически представители на Република Судан и Катар. \r\n***\r\nОт 11.00 часа пред магазин „Мания“ розовият кемпер на „Една от 8“ ще пристигне,  за да подкрепи жените с рак на гърдата и да им помогне по-леко да преминат през диагнозата.\r\n***\r\nОт 11.00 часа в зала 2 на Община Стара Загора ще се състои пресконференция, по време на която Община Стара Загора, \"ТЕЦ Марица изток 2\" ЕАД, ТЕЦ Контур Глобал Марица Изток 3 и ТЕЦ “ЕЙ И ЕС Гълъбово” ще представят информация по проект за изравнително обучение и прием в магистърска програма \"Топлоенергетика\" на Техническия университет - София.\r\n***\r\nОт 18.00 часа в зала „Байер“ ще бъде представена юбилейна изложба на доц. Злати Златев.\r\n***\r\nОт 14.00 часа в Регионалния пресклуб на БТА ще се проведе пресконференция на ръководителя на шуменската школа по информатика „А и Б“ Бисерка Йовчева.\r\n***\r\nОт 18.30 часа галерия „Стойчев“ ще представи изложбата „Магията на акварела“ - акварелната живопис като изключителна феерия от нежни цветове и мечтателни форми.", "date": "2017.09.14", "title": "Предстоящи събития в страната за 14 септември (Агенция „Фокус“)"}
{"url": "http://www.focus-news.net/news/2017/09/14/2435641/nimh-shte-bade-slanchevo-s-maksimalni-temperaturi-mezhdu-28-i-33.html", "text": "Днес ще е слънчево и почти тихо, след обяд в равнините - горещо. Максималните температури ще са между 28° и 33°, в София - около 29°.Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Боряна Маркова. Атмосферното налягане ще се понижава и ще е по-ниско от средното за месец септември.\r\nПо Черноморието ще е предимно слънчево. Ще духа умерен северозападен вятър, който постепенно ще отслабне и ще се ориентира от югоизток. Максималните температури ще са 25–28°. Температурата на морската вода е 24–25°, на север от н. Калиакра – около 20°. Вълнението на морето ще е 1–2 бала.\r\nВ планините ще преобладава слънчево време. Ще духа до умерен вятър от запад-северозапад. Максималната температура на височина 1200 метра ще е около 22°, на 2000 метра – около 15°.", "date": "2017.09.14", "title": "НИМХ: Ще бъде слънчево, с максимални температури между 28° и 33°"}
{"url": "http://www.focus-news.net/news/2017/09/14/2435642/parlamentat-shte-razgleda-zakonovi-promeni-predvizhdashti-ulesneno-pridvizhvane-na-prevoznite-sredstva-ot-obshtestveniya-transport.html", "text": "На днешното си пленарно заседание парламентът ще разгледа на второ четене предложения за промени в Закона за движение по пътищата, целящи улесняване придвижването на пътни превозни средства на обществения транспорт в градовете. Това предвижда програмата за работа на Народното събрание. Промяната предвижда, когато на пътя има платно, обособено за движение на релсови превозни средства, да се забранява движението на други, с изключение на превозните средства от основните градски линии. В тази посока е и предлаганото изменение на чл. 19, ал. 1 от закона, според което, когато релсов път е разположен върху платното за движение, водачите на нерелсовите пътни превозни средства, които се намират върху него, са длъжни да го освободят по възможно най-бързия начин при приближаване на превозните средства от редовните градски линии, за да го пропуснат да премине. \r\nДепутатите ще дискутират и предложените на първо четене промени в Кодекса за социално осигуряване, имащи за цел защитата на интересите и повишаване на доверието на осигурените лица и пенсионерите към Пенсионните фондове за допълнително пенсионно осигуряване чрез въвеждането на по-високи изисквания за корпоративното им управление.", "date": "2017.09.14", "title": "Парламентът ще разгледа законови промени, предвиждащи улеснено придвижване на превозните средства от обществения транспорт"}
{"url": "http://www.focus-news.net/news/2017/09/14/2435643/prezidentat-na-sasht-donald-tramp-hilari-klintan-obvinyava-za-zagubata-si-v-izborite-vsichki-osven-samata-neya.html", "text": "Президентът на САЩ Доналд Тръмп нападна Хилари Клинтън, която беше негов съперник за президентските избори в САЩ през 2016-а година, публикувайки две съобщения в Туитър, в които я обвинява, че „е изхарчила много пари“, но е „изгубила играта“ за президентските избори, предаде The Hill.\r\n„Измамната Хилари Клинтън обвинява всеки друг ( и всичко), освен себе си за загубата в изборите“, написа Тръмп. „Тя загуби изборите и загуби посоката си!“\r\n“’Окаяните‘ се върнаха, за да преследват Хилари. Те изразиха чувствата си ясно и на висок глас. Тя изхарчи много пари, но, в крайна сметка, изгуби играта!“, добави той, чрез второ съобщение, публикувано в социалната мрежа Туитър.\r\nНападките на американския президент идват само един ден, след като книгата на Хилъри Клинтън „Какво се случи“ беше пусната в продажба. В нея бившата първа дама описва събитията около президентската кампания в САЩ през 2016 година.\r\nПревод и редакция:", "date": "2017.09.14", "title": "Президентът на САЩ Доналд Тръмп: Хилари Клинтън обвинява за загубата си в изборите всички, освен самата нея"}
{"url": "http://www.focus-news.net/news/2017/09/14/2435644/ministar-nikolay-nankov-shte-proveri-napredaka-pri-izgrazhdaneto-na-lot-33-ot-avtomagistrala-struma-ot-kresna-do-sandanski.html", "text": "Министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще проверят напредъка при изграждането на 24-километровия участък от Кресна до Сандански от автомагистрала „Струма“. Това съобщиха от пресцентъра на МРРБ.\r\nПреди това от 10:00 часа министърът ще открие обновената детска градина „Зорница“ в с. Дамяница. Средствата за ремонта са осигурени по програмата за трансгранично сътрудничество ИНТЕРРЕГ – ИПП България – Македония 2014-2020.", "date": "2017.09.14", "title": "Министър Николай Нанков ще провери напредъка при изграждането на лот 3.3 от автомагистрала „Струма“ от Кресна до Сандански"}
{"url": "http://www.focus-news.net/news/2017/09/14/2435645/sport-dnes-ludogorets-shte-igrae-parviya-si-mach-ot-grupovata-faza-na-liga-evropa-sreshtu-istanbul-bashakshehir.html", "text": "Българският шампион Лудогорец ще играе първия си мач от груповата фаза на Лига Европа срещу Истанбул Башакшехир днес. Срещата ще се проведе на стадион „Фатих Терим“ в Истанбул, от 20:00 часа. По неизвестни причини, в групата на разградчани за мача не попадна Върджил Мисиджан.", "date": "2017.09.14", "title": "Спорт: Днес Лудогорец ще играе първия си мач от груповата фаза на Лига Европа срещу Истанбул Башакшехир"}
{"url": "http://www.focus-news.net/news/2017/09/14/2435646/sofiya-obshtinskiyat-savet-shte-razgleda-godishniya-si-otchet-po-izpalnenieto-na-byudzheta-na-stolichna-obshtina-za-2016-g.html", "text": "Общинският съвет ще разгледа годишния си отчет по изпълнението на бюджета на Столична община за 2016 г. Това предвижда втората точка от дневния ред на Столичния общински съвет (СОС) за днешното 38-о заседание. Докладът ще бъде изнесен от кмета на София Йорданка Фандъкова. Заместникът й Дончо Барбалов ще представи пред общинските съветници доклад за промяна на бюджета на Столична община за второто тримесечие на 2017 година. Той ще докладва и за приемането на промени в Наредбата за условията и реда за съставяне на бюджетна прогноза за местните дейности за следващите три години, за съставяне, приемане, изпълнение и отчитане на бюджета на Столична община. \r\nОбщинските съветници ще разгледат и предложение за приемането на Стратегия за достъпна градска среда за всички на територията на Столична община 2018 – 2022 г. Главният архитект на София Здравко Здравков ще представи схема за поставяне на зарядни станции за електрически превозни средства в централната градска част. Той ще докладва и за поправка на фактическа грешка в диспозитива на Решение № 140 по Протокол № 58, т. 20 от 13.03.2014 г. на Столичен общински съвет, с което е одобрен плана за регулация и застрояване за м. „ж.к. Бели брези“ при граници бул. „България“, ул. „Кюстендил“ и бул. „Гоце Делчев“ (м. “Красно село - Стрелбище“ по стар план).\r\nОбщинският съветник Борис Цветков ще отправи питане относно строителството на новия метродиаметър, а колега му Симеон Славчев ще зададе въпрос, свързан с незаконен паркинг на автобуси пред храм -паметника „Александър Невски“.\r\nОсвен това Йорданка Фандъкова, Елен Герджиков, Светоза Ерменков и Малина Едрева ща представят и доклад за удостояването с отличие „Почетен знак на Столична община“ на рок група „Щурците”.      \r\nНачалото на заседанието е 10.00 часа.", "date": "2017.09.14", "title": "София: Общинският съвет ще разгледа годишния си отчет по изпълнението на бюджета на Столична община за 2016 г."}
{"url": "http://www.focus-news.net/news/2017/09/14/2435647/sport-parizh-e-izbran-ofitsialno-za-domakin-na-olimpiyskite-igri-prez-2024-godina-a-los-andzhelis-za-2028-a-godina.html", "text": "Столицата на Франция – Париж, ще бъде домакин на Летните олимпийски игри през 2024-а година, а следващите игри, през 2028-а година, ще се проведат в американския град Лос Анджелис.\r\nПариж ще бъде домакин на Игрите за трети път. Предишните два пъти са били в далечните 1900 и 1924 година. Лос Анджелис също е приемал най-голямото спортно събитие два пъти в своята история – през 1932-а и 1984 година, когато българските спортисти бойкотират Олимпиадата, заедно с повечето страни от Източния блок.", "date": "2017.09.14", "title": "Спорт: Париж е избран официално за домакин на Олимпийските игри през 2024 година, а Лос Анджелис за 2028-а година"}
{"url": "http://www.focus-news.net/news/2017/09/14/2435648/patriarh-neofit-shte-oglavi-liturgiya-na-krastovden-v-patriarsheskata-katedrala-sv-aleksandar-nevski.html", "text": "Негово Светейшество Българският патриарх и Софийски митрополит Неофит ще оглави света Литургия на Кръстовден  в Патриаршеската катедрала „Св. Александър Невски“ предаде репортер на Агенция \"Фокус\". Днес Православната църква отбелязва Въздвижението на Честния Животворящ Кръст Господен (Кръстовден),  Негово Светейшество Българският патриарх и Софийски митрополит Неофит ще оглави богослужението в Патриаршеския катедрален ставропигиален храм-паметник „Св. Александър Невски“. Начало на св. Литургия ще бъде в 9:30 часа. \r\nНикола ПЕТКОВ", "date": "2017.09.14", "title": "Патриарх Неофит ще оглави Литургия на Кръстовден в Патриаршеската катедрала \"Св. Александър Невски\""}
{"url": "http://www.focus-news.net/news/2017/09/14/2435649/sport-pol-pogba-shte-propusne-mezhdu-4-i-6-sedmitsi-zaradi-kontuziya.html", "text": "Футболистът на Манчестър Юнайтед Пол Погба, за когото клубът плати 100 милиона английски лири, ще пропусне мачовете на отбора в следващите, между 4 и 6, седмици. Той получи контузия в домакинския мач от Шампионската лига срещу Базел. Очаква се франзузинът да пропусне 5 мача на клубния си отбор и два на националния, включително този с българския национален отбор.", "date": "2017.09.14", "title": "Спорт: Пол Погба ще пропусне между 4 и 6 седмици заради контузия"}
{"url": "http://www.focus-news.net/news/2017/09/14/2435650/predstoyashti-mezhdunarodni-sabitiya-za-14-septemvri-agentsiya-fokus.html", "text": "Открива се кампанията на католонския референдум за независимост от Испания.  Първото публично изявление относно пожара в кулата „Гренфел“, в който загинаха поне 80 души през юни.  Емирът на Катар е на посещение в Турция.  Започва срещата на европейските министри на вътрешните работи, главни теми са проблемите около миграцията и борбата с тероризма.  От 14 до 20 септември Русия и Беларус ще проведат съвместни стратегически учения, наречени „Запад-2017“, в които, според официалните данни, ще вземат участие около 13 хиляди военнослужещи. Из цялата страна ще се проведат ежегодните военни учения на Въоръжените сили на Украйна. Емирът на Катар Шейх Тамим бин Хамад ал Тани ще направи първото си официално посещение в чужбина в Истанбул, където ще се срещне с президента на Турция Реджеп Таийп Ердоган в търсене на изход от дипломатическата криза в Персийския залив", "date": "2017.09.14", "title": "Предстоящи международни събития за 14 септември (Агенция \"Фокус\")"}
{"url": "http://www.focus-news.net/news/2017/09/14/2435651/haskovo-kolona-ot-2-km-tovarni-avtomobili-se-e-obrazuvala-na-gkpp-kapitan-andreevo-na-izhod-ot-stranata.html", "text": "Колона от 2 км товарни автомобили се е образувала на изход на ГКПП „Капитан Андреево“, съобщиха от пресцентъра на ГД \"Гранична полиция\". \r\nНа границата с Румъния на ГКПП „Дунав мост-Видин“ има образувана колона от 1,5 км от товарни автомобили на изход, на  ГКПП „Дунав мост-Русе“ има колона от 1 км от товарни автомобили на изход. На българо-гръцката граница на ГКПП „Кулата“ на изход трафикът е интензивен за товарни автомобили. На границите със Сърбия и Македония трафикът е нормален на всички ГКПП.\r\nФериботът Оряхово-Бекет работи само през деня поради ниското ниво на река Дунав.", "date": "2017.09.14", "title": "Хасково: Колона от 2 км товарни автомобили се е образувала на ГКПП „Капитан Андреево“ на изход от страната"}
{"url": "http://www.focus-news.net/news/2017/09/14/2435652/sport-basketbolniyat-otbor-los-andzhelis-leykars-shte-izvadi-ot-upotreba-nomerata-s-koito-e-igral-legendarniyat-kobe-brayant.html", "text": "Отборът от Националната баскетболна асоциация, Лос Анджелис Лейкърс, ще извади от употреба фланелките с номер 8 и номер 24, носени от легендата на клуба Кобе Браянт, който се отказа през април 2016-а година, след 20 годишна кариера в Лейкърс.\r\nТой е на трето място във вечната ранглиста за най-много отбелязани точки в Националната баскетболна асоциация, с 33 643. \r\nНомерата ще бъдат извадени на церемония, на полувремето на мача между Лейкърс и шампиона Голдън Стейт Уориърс на 18-и декември.", "date": "2017.09.14", "title": "Спорт: Баскетболният отбор Лос Анджелис Лейкърс ще извади от употреба номерата, с които е играл легендарният Кобе Браянт"}
{"url": "http://www.focus-news.net/news/2017/09/14/2435653/pozharnikarite-izlizat-na-protest-na-profesionalniya-si-praznik.html", "text": "За поредна година българските пожарникари ще отбележат професионалния си празник на 14 септември, когато през 1905 г. е учредено първото професионално обединение на пожарникарите в България. Той започва да се чества официално след Решение на Министерски съвет от 12 септември 1995 г. По традиция през изминалите дни огнеборците в страната участваха в „Седмицата на пожарната  безопасност”, която тази година бе от 11 до 15 септември. Проведени бяха множество мероприятия за повишаване на противопожарната култура сред населението, като голяма част от тях бяха насочени към децата. Във всички районни служби се организираха дни на отворените врати и приемни за граждани, а пожарникари и спасители демонстрираха гасене на пожари и извършването на аварийно-спасителни дейности с оказване на първа помощ.\r\nЦеремонията по повод празника, в рамките на която ще бъде отслужен водосвет и ще се поднесат венци и цветя пред мемориалната плоча на загиналите при изпълнение на служебните си задължения огнеборци, ще започне в 10.00 часа пред Паметника на Незнайния войн. На нея се очаква да присъстват ръководствата на вътрешното министерство и на главната дирекция. Предвидена е и демонстрация на новозакупената с европейско финансиране пожарна и спасителна техника. \r\nПо-късно, от 12.30 часа, на пл. „Народно събрание” с брифинг на тема „ПБЗН: ефективна ли е за гражданите?”, ще започне протест на полицаи и пожарникари, организиран от Синдиката на МВР. \r\nСлужители на системата ще протестират и във Варна, където се очаква те да се съберат пред филиала на театър „Стоян Бъчваров” (градината зад часовниковата кула) от 18.30 часа. „Фокус“ припомня:\r\nНа връх професионалния си празник – 5 юли служителите на МВР излязоха на национален протест в столицата. Техните искания бяха свързани с увеличение на заплатите, пари за униформи и нов закон за МВР. По-късно народните представители приеха промени в Закона за МВР, според които на служителите ще бъдат изплатени униформите, които не са получили за периода от 2011 до 2015 година. По време на изслушването си в Комисията по вътрешна сигурност и обществен ред министърът на вътрешните работи Валентин Радев съобщи, че 16,7 млн. лв вече са изплатени за облекла и остават около 700 000 лв. Той бе категоричен, че социален диалог със служителите и синдикатите на МВР има и няма нито едно тяхно искане, което да не е било обсъдено. \"Ще излезе така, че ще повишим заплатите под техен натиск, а това не е така. Не съм чул от тях реални аргументи защо трябва да ги повишим. Ние, политическото ръководство намерихме аргументите\", заяви министър Радев.", "date": "2017.09.14", "title": "Пожарникарите излизат на протест на професионалния си празник"}
{"url": "http://www.focus-news.net/news/2017/09/14/2435654/predsedatelyat-na-us-na-api-inzh-doncho-atanasov-shte-proveri-napredaka-pri-izgrazhdaneto-na-24-km-ot-am-struma-ot-kresna-do-sandanski.html", "text": "Министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура” инж. Дончо Атанасов ще проверят напредъка при изграждането на 24-километровия участък от Кресна до Сандански от автомагистрала „Струма”. Това съобщиха от пресцентъра на Агенция „Пътна инфраструктура”. Лот 3.3 от км 397+000 до км 420+624 е част от проекта: АМ „Струма“ - лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. \r\nОбщата дължина на лот 3.3 от АМ „Струма“ е 23,6 км. В отсечката между Кресна и Сандански ще бъдат изградени 2 пътни възела - п. в. „Струмяни“ и п. в. „Сандански“, 25 големи съоръжения - мостове, надлез над ж. п. линията София – Кулата, селскостопански подлези и надлези. \r\nИзпълнител на лот 3.3 е Консорциум „Струма Лот 3.3“, в който участват: „ГБС инфраструктурно строителство“ АД, „Пътстрой 92“ АД, „Главболгарстрой“ АД и „Геострой“ АД. Стойността на договора е 234 123 012 лв. без ДДС. Строителният надзор ще осъществява „Пътинвестинженеринг“ АД. Техният договор е за 2 998 161.28 лв. без ДДС.", "date": "2017.09.14", "title": "Председателят на УС на АПИ инж. Дончо Атанасов ще провери напредъка при изграждането на 24 км от АМ „Струма“ от Кресна до Сандански"}
{"url": "http://www.focus-news.net/news/2017/09/14/2435655/pregled-na-osnovnite-temi-v-dobrudzhanskiya-pechat.html", "text": "„Осъдиха 18 иракчани за нелегално преминаване на границата“ съобщава челото на  вестник „Нова добруджанска трибуна“. Присъда са получили 18 иракчани за нелегално преминаване на границата. Условни наказания са получили 18 иракски граждани, след като Районен съд - Генерал Тошево е одобрил споразуменията, постигнати между чужденците, техните защитници и прокуратурата. Групата иракчани – 6 жени и 12 мъже, от които четирима непълнолетни, са признати за виновни в това, че на 22 юли тази година в землището на село Росица, община Генерал Тошево, в района на 240 и 241 гранични пирамиди, излезли през границата на страната без разрешение на надлежните органи на властта. „Кредитор на „Евроманган“ е поискал дружеството да бъде обявено в несъстоятелност“ съобщава изданието. В Окръжен съд - Добрич започва търговско дело за откриване на производство по несъстоятелност на „Евроманган“ ЕАД. Делото е образувано по молба на „Петрол Асет“ ЕООД - Добрич, на когото ответникът дължи 16 452 лева. Исковата претенция е за неплатено дизелово гориво и бензин. Кметът Йордан Йорданов се е срещнал с посланика на Беларус, съобщава всекидневникът. Посланикът на Беларус в България Н. Пр. Владимир Воронкович и Олег Белов, заместник-ръководител на мисията и съветник по търговски въпроси са посетили Добрич. Визитата е започнала със среща с кмета на Добрич Йордан Йорданов, по време на която гостите са предоставили кратка информация за двустранното сътрудничество в различни области между България и Беларус. Дипломатите са споделили своето удоволствие от партньорството на град Добрич с беларуския град Пинск и са изразили надежда сътрудничеството между двата побратимени града да стане по-активно, като са предложили няколко области на взаимодействие. \r\n„Данъчните проверяват шест добруджански фирми за скрито разпределение на печалби“, съобщава на първа страница другият регионален вестник „Добруджанска трибуна“. Проверките на приходната агенция се извършват, тъй като данните от счетоводните баланси на хиляди юридически лица сочат, че имат голяма сума пари в брой. По време на проверките се изследва дали търговските дружества и нестопанските организации не са извършили скрито разпределение на печалба. Според данните, които сами са подали в НАП, 1 289 от фирмите в страната имат в касите си по над 1 милион лева в брой. „Новост за младите – „Мястото“ в Добрич“, съобщава изданието. Откритото пространство предлага автобус-библиотека, алтернативни места за сядане и открит фитнес. „Мястото“ ще бъде открито на 16 септември от 10,00 часа. То се намира в пространството между Спортното училище, СУ „Климент Охридски“ и Частното училище „Леонардо да Винчи“. За 20-а поредна година Каварна е домакин на живописния пленер “Каварна 2017“, съобщава всекидневникът. Организатор на събитието е Художествената галерия в морския град, с подкрепата на Община Каварна. В пленера тази година участие ще вземат: Долорес Дилова, проф. Десислава Минчева, Ели Станчева, Веселин Начев, Боян Боев, Олгица Антова, Николай Бузов. Творците са от цяла България и се събрат в Каварна, за да претворят в платната си красотата на това кътче от родното Черноморие.", "date": "2017.09.14", "title": "Преглед на основните теми в добруджанския печат"}
{"url": "http://www.focus-news.net/news/2017/09/14/2435656/vremennata-komisiya-za-samoletite-shte-izslusha-bivshite-sluzhebni-ministri-velizar-shalamanov-i-stefan-yanev-kakto-i-komandira-na-vvs-gen-mayor-tsanko-stoykov.html", "text": "На днешното си  заседание Временна комисия за проучване изпълнението на процедурата по избор на нов тип боен самолет самолетите ще изслуша бившите министри на отбраната Велизар Шаламанов и Стефан Янев, заемащи поста съответно в кабинета „Близнашки“ (06.08.2014 – 07.11.2014 г.) и „Герджиков“ (27.01.2017 – 04.05.2017 г.). Това предвижда програмата за работа на Комисията. След тях пред комисията ще застане генерал-майор Цанко Стойков – председател на Борда за управление на проект „Придобиване на нов тип боен самолет“ и командир на Военновъздушните сили. Агенция „Фокус” припомня: \r\nНа 28 юни парламентът одобри предложението на ГЕРБ Временна анкетна комисия да проверява изпълнението на процедурата по избор на нов тип боен самолет. Комисията се състои от 19 народни представители и ще работи в срок от от 2 месеца. Първото заседание на комисията бе на 5 юли. На проведените до момента заседания бяха изслушани последните трима министри на отбраната: Аню Ангелов, Ангел Найденов и Николай Ненчев. Пред народните представители Аню Ангелов посочи, че докато е бил министър всичко във връзка с инвестиционните проекти за нов боен самолет е било явно и не е игнорирал военната експертиза. Ангел Найденов пък обясни, че мнението му като министър е било да се отделят средства за летателна годност на МИГ – 29, а Николай Ненчев поясни, че се е стремял да придобие самолет, съвместим с партньорите ни от НАТО. През юли Комисията изслуша служебния министър на отбраната в кабинета на Марин Райков проф. Тодор Тагарев. На последното заседание на комисията от преди седмица бе изслушан бившия заместник-министър на отбраната Иван Иванов в кабинета „Орешарски“ Иван Иванов. По думите му Министерството на отбраната в периода 2013-2014 г. е следвало принципа на приемственост в избора на многоцелевия изтребител и е запазило организацията на работа, наследен от предходното управление. Иванов поясни, че в действащия в онзи момент план за развитие на Българската армия е предвидено България да придобие до 20 самолета, като коментира, че бройка не е самоцелна. Иванов обясни, че тогава три самолета са стояли на вниманието на военното министерство и са отговаряли на условията - \"Юрофайтър\", \"Грипен\" и F-16, като основните изисквания които са съблюдавали, е самолетът да е на въоръжение в поне една страна членка на НАТО, типът на самолета да е в експлоатация в момента на придобиване, както и характеристиката на самолета да отговаря на изискванията, които са имали ВВС. По думите му друго важно условие е било употребяваните самолети да притежават остатъчен ресурс не по-малък от 50% и да бъдат с не по-малко от 50% от назначения календарен ресурс. Бившият заместник-министър поясни, че срокът за доставка е трябвало да бъде не повече от 3 години от подписване на договора, а финансовата рамка на първия етап е варирала между 750 до 800 млн. лв. и 1,4-1,5 млрд. лв. в последващия втори етап. Иванов уточни, че налични пари в Министерство на отбраната за такива самолети не е имало и затова са подготвили доклад до министър-председателя Пламен Орешарски и инвестиционен проект, който е изпратен в Министерство на финансите. Той подчерта, че отговор не е получен и обърна внимание, че тогавашното ръководство на министерството носи отговорност за този проект до 6 август 2014 г., когато правителството подава оставка. В края на заседанието Временната комисия одобри анализа и сравняването на методиките за проектите за придобиване на нов тип боен самолет, представен от проф. Венелин Георгиев от БАН. Той обясни, че от 2010 до 2016 г. са разработвани четири методики за проектите за закупуване на нов тип боен самолет, като отчете, че тази от 2016 г. се доближава и отговаря на добрите практики на общоприетите теоретични концепции.", "date": "2017.09.14", "title": "Временната комисия за самолетите ще изслуша бившите служебни министри Велизар Шаламанов и Стефан Янев, както и командира на ВВС ген.-майор Цанко Стойков"}
{"url": "http://www.focus-news.net/news/2017/09/14/2435657/krastovden-e.html", "text": "На 14 септември се отбелязва църковния празник \"Въздвижение на Светия кръст Господен“. На този ден православната църква извършва поклонение пред Светия честен  Кръст Господен. В рамките на годишния календарен цикъл е вторият християнски празник, посветен на кръста. Знае се, че ако на Гергьовден Слънцето достига точката, откъдето поема към лято, на Кръстовден то поема обратния път. От Кръстовден денят започва да намалява, а от Андреевден да се увеличава. На този ден денят и нощта се „кръстосват\" - изравняват се по продължителност. През целия ден се спазва строг пост. В някои природопски и тракийски селища има забрана да се яде червено грозде и червена диня. Широко разпространено е обхождането на домовете от свещеника, който ръси със светена вода. В завършения му вид обичаят включва поръсването на къщата и хармана, поднасянето на трапеза, на която свещеникът изпълнява „слагане кръс\", т.е. полага църковния кръст върху трапезата на нова тъкана покривка. Стопаните даряват попа с варива и зеленчуци и най-вече с жито от новата реколта. На Кръстовден се чества семейна и лична служба (светец, оброк, черква, курбан) за здраве и напредък. В някои села в Добруджа Кръстовден се почита за здравето на добитъка и сутринта се раздава хляб. Независимо от поста, освещаването с вода и църковната служба, на Кръстовден няма забрана да се работи. Празникът, напротив, се смята за преход, за начало на определени стопански дейности. В зависимост от природно-климатичните особености Кръстовден се определя за начало на есенната сеитба, гроздобера и бруленето на орехите. В Карловския район тези, които имат оброк, личен или семеен, освещават в църква жито, което слагат в семето за посев. \r\nВ някои райони на страната празникът е наречен гроздоберник: пременени и накичени, с песни и веселба, стопаните откриват общоселски гроздобер според устойчивите общинни традиции за взаимопомощ и регламентирано единодействие в отделни сфери на земеделската работа. В някои селища на Източна и Югоизточна. България на Кръстовден се устройват първите есенни хора и седейки. На места в Тракия на седенките ергените изпълняват карнавалния обичай джамала (камила), с характерната символична смърт и възкръсване на обредния персонаж камила. \r\nНа този ден имен ден празнуват с Кръстан, Кръстина и техните производни: Керто, Кръстанчо, Кръсте, Кръсти, Кръстин, Кръсто, Кръстойчо, Кръстомир, Кръстю, Кръстьо, Кръстян, Крътьо, Кън, Къне, Кънчил, Кънчо; Кръста, Кръстена, Кръстина, Кръстяна, Кръша, Къна, Кънча.\r\nСтаври, Ставраки, Ставре, Ставрьо; Ставра, Ставрица, Ставруда, Ставрула.", "date": "2017.09.14", "title": "Кръстовден е"}
{"url": "http://www.focus-news.net/news/2017/09/14/2435658/afp-rekorden-poroy-padna-v-yaponiya-zaradi-preminavaneto-na-tayfun-prez-yuzhnite-ostrovi.html", "text": "Силен тайфун е преминал край островите в южната част на Япония, с пориви на вятъра до 252 км/ч и оставяйки хиляди без електроенергия, докато се е движел към континтента, предаде AFP.\r\nВластите са предупредили за активизиране на свлачища и възможна поява на опасно високи вълни. Тайфуна „Талим“ засегна най-силно южния остров Окинава, заедно с обкъжаващите го по-малки островчета, като пороят, който заля района, е най-обилният, падал в град Мияко, за последните 50 години.\r\nСпоред Електрическата компания на Окинава, повече от 18 хиляди жилищни сгради са останали без електроенергия в Мияко, град с население от 54 хиляди души, намиращ се на 1840 километра югозападно от столицата Токио.\r\nЯпонската Метеорогологична агенция е заявила, че се очаква тифунът да се приближи до остров Кюшу в сутрешните часове на неделя. Местна медия предупреди, че бурята ще премине през най-големия японски остров - Хоншу, включително Токио, в понеделник.\r\nПрез Япония често преминават големи бури, като миналия септември загинаха 22 души, в резултат от преминаването на тайфуна „Лайънрок“, а минали август, през островната държава премина тайфуна „Нору“, отнемайки два човешки живота и наранявайки още 51 души.\r\nПревод и редакция:", "date": "2017.09.14", "title": "AFP: Рекорден порой падна в Япония заради преминаването на тайфун през южните острови"}
{"url": "http://www.focus-news.net/news/2017/09/14/2435659/elektrozahranvaneto-v-rzok-sofiya-i-rzok-sofiya-oblast-shte-bade-spryano-za-chas.html", "text": "В сградата на Столичната и на Областната здравни каси на ул.„Енос“ 10 „Б” в София ще бъде спряно електрозахранването от 08.00 до 09.00 часа. Причината е подмяна на електромерите. Това съобщиха от пресцентъра на Националната здравноосигурителна каса (НЗОК). Обслужването на граждани и договорни партньори в двете регионални институции ще спре само за един час.", "date": "2017.09.14", "title": "Електрозахранването в РЗОК-София и РЗОК-София област ще бъде спряно за час"}
{"url": "http://www.focus-news.net/news/2017/09/14/2435660/inzh-ventsislav-stankov-nsps-ogneborets-permanentnoto-nedofinansirane-lipsata-na-adekvatna-zakonova-baza-i-choveshkiyat-resurs-sazdavat-neblagopriyatni-usloviya-za-pozharnikarite.html", "text": "Перманентното недофинансиране, липсата на адекватна законова база и човешкият ресурс са основните три показателя, създаващи неблагоприятни условия за пожарникарите у нас. Това каза в сутрешния блок „Добро утро, България“ на Радио „Фокус“ инж. Венцислав Станков, президент на Национален синдикат на пожарникарите и спасителите „Огнеборец“. По думите му тези недобри условия рефлектират както върху качеството на работа на пожарникарите, така и върху обществото. „Нивото е средно за европейското ниво, но държа да подчертая, че с всяка изминала година губим изключително много добри кадри и професионалисти, крайно демотивирани от възнагражденията, които получават. Щатът на Главна дирекция „Пожарна безопасност и защита на населението“ е 8 048 служители. Към днешна дата имаме малко над 500 свободни щата – незаети, което рефлектира негативно върху обезпечаването на териториалните структури с човешки ресурс. Трябва да се повишат възнагражденията на служителите в структурите на МВР и в частност тези на ГД „Пожарна безопасност и защита на населението“, защото към момента МВР е неконкурентноспособно на трудовия пазар с тези ниски възнаграждения“, подчерта инж. Венцислав Станков. \r\nДруг основен проблем в сектора е свързан с осигуряването на безопасни условия на труд, смята той. Съществува значителна липса и на защитни облекла, необходими при отработване на произшествия. Инж. Венцислав Станков отбеляза, че няма ефективен диалог с политическото ръководство на Министерството на вътрешните работи. „Провеждат се съвети за социално партньорство, които са неефективни“, добави той. Инж. Станков каза, че днес от Национален синдикат на пожарникарите и спасителите „Огнеборец“ не са организирали протестни дейности и няма да вземат участие в днешните такива.", "date": "2017.09.14", "title": "Инж. Венцислав Станков, НСПС „Огнеборец“: Перманентното недофинансиране, липсата на адекватна законова база и човешкият ресурс създават неблагоприятни условия за пожарникарите"}
{"url": "http://www.focus-news.net/news/2017/09/14/2435661/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от дружеството. Във връзка с подмяна на спирателен кран на ул. „Проф. Арх. Станчо Белковски\", жк. „Младост“ I се налага спиране на водоподаването от 9:00 до 14:00 часа на клиентите на „Софийска вода”, живеещи в района на: бл. 95, бл. 96, бл. 96А, бл. 99Б, бл. 99. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 99Б.\r\nВъв връзка с подмяна на спирателен кран на бул. „Асен Йорданов\", жк. „Дружба“ I се налага спиране на водоподаването от 10:00 до 22:00 часа на клиентите на „Софийска вода”, живеещи в района на: бул. „Христофор Колумб „ от ул. 5041 до бул. „Асен Йорданов“, по бул. „Асен Йорданов“ от бул. „Христофор Колумб“ до ул. „Кап. Димитър Списаревски“, по ул. „Кап. Димитър Списаревски“ от бул. „Асен Йорданов“ до ул. 5042-ра. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 89.\r\nВъв връзка с реконструкция на уличен водопровод на ул. „Нарцис“, кв. „Гниляне“ гр. Нови Искър се налага спиране на водоподаването от 9:00 до 21:00 часа на клиентите на „Софийска вода”, живеещи в кв. „Гниляне“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ ъгъла с ул. „Смолниче“.\r\nВъв връзка с подмяна на сградно водопроводно отклонение на ул. „Банат“, кв. „Хладилника“ се налага спиране на водоподаването от 9:30 до 18:30 часа на клиентите на „Софийска вода”, живеещи в района на: ул. „Банат“ от ул. „Кишинев“ до ул. „Христо Ценов“ и ул. „Христо Ценов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ценов“ ъгъла с ул. „Банат“.", "date": "2017.09.14", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/09/14/2435662/passport-index-balgariya-zae-50-to-myasto-v-klasatsiya-za-nay-gostopriemnite-darzhavi-v-sveta.html", "text": "България зае 50-то място в класация на Passport Index за най-гостоприемните държави в света. За съставянето на рейтинга компанията е използвала данни от общо 198 държави. Критерий при подредбата е визовата политика на страните, като челните места са за държавите, които допускат на територията си чужденци без визи или друг тип разрешителни за престой.\r\nНай-гостоприемните страни в света са Коморските острови (Коморски съюз), Кот д'Ивоар, Гвинея-Бисау, Мадагаскар, Малдиви, Мавритания, Микронезия, Мозамбик, Самоа, Сейшели, Източен Комор, Тоголезка република (бивша Того), Тувалу и Уганда. Те са готови да приемат без визи граждани на всички държави по света.\r\nАфганистан, Северна Корея, Сомалия, Сирия и Туркменистан нямат нито едно сключено споразумение за безвизов режим, което им отрежда последно място в списъка за гостоприемство. На предпоследно място е Ангола, която допуска без визи само посетители от Намибия. Следват Бутан,  Екваториална Гвинея, Еритрея, Ирак и Либия. Пътуването без визи в тях е възможно само за граждани на три страни.\r\nСпоред Passport Index Сърбия е най-негостоприемната държава на Балканския полуостров. Тя може да бъде посещавана безвизово от гражданите на 78 държави, което й отрежда 61-во място в списъка от 198-те страни. Втората най-негостоприемна държава на Балканите е Босна и Херцеговина, достъпът до която е безпроблемен за гражданите на 82 страни. Тя е класирана на 59-то място. Трета по негостоприемност се нарежда Македония (58-мо място), която няма специален режим на допускане на граждани на 84 държави. Следва Албания с 87 държави, за чиито граждани не се изискват визи за влизане в страната. Тя е поставена под номер 54.\r\nПоказателите за Гърция, Хърватия и Словения съвпадат с тези за България - и четирите страни пропускат без визи гражданите на 93 държави, заемайки 50-то място в рейтинга. \r\nПървенец по гостоприемство в региона е Турция, която може да бъде посетена без визи от гражданите на 162 държави.Тереза Герова", "date": "2017.09.14", "title": "Passport Index: България зае 50-то място в класация за най-гостоприемните държави в света"}
{"url": "http://www.focus-news.net/news/2017/09/14/2435663/deseta-vsepravoslavna-konferentsiya-sreshtu-sektite-shte-se-provede-v-polskiya-grad-belostok.html", "text": "Десета Всеправославна конференция на мрежата от инициативи за проучване на новите религиозни движения и гибелни култове ще се проведе в град Белосток, Полша, от 14 до 17 септември, предаде репортер на Агенция \"Фокус\". Конференциите се провеждат всяка година в различна страна. Представители на  Светия Синод на Българската православна църква са Техни високопреосвещенства Неврокопски митрополит Серафим и Врачански митрополит Григорий. Основна тема на конференцията е: \"Фундаментализмът в религиозните култове, в парарелигиозните и идеологическите организации - примери от поместните църкви\".  \r\nНикола ПЕТКОВ", "date": "2017.09.14", "title": "Десета Всеправославна конференция срещу сектите ще се проведе в полския град Белосток"}
{"url": "http://www.focus-news.net/news/2017/09/14/2435664/das-handelsblatt-balgariya-e-poela-po-patya-kam-priemane-na-evroto-zayavi-gyunter-yotinger.html", "text": "Според еврокомисаря по бюджет и човешки ресурси Гюнтер Йотингер България е ясно поела по пътя към приемане на единната европейска валута, пише германското икономическо издание Das Handelsblatt. \r\n„Предполагам, че при поемане на председателството на Съвета на ЕС от София в началото на 2018 г.  българският премиер Бойко Борисов ще обясни, че иска да се присъедини страната си към еврото\", заяви Йотингер в разпространение в интервю за местен вестник. \r\nГерманският политик се изказа срещу плановете на френския президент Еманюел Макрон за въвеждане на единен бюджет в еврозоната. \r\n„Не трябва да създаваме нов бюджет за еврозоната, което - с оглед на разширяването на валутния съюз в рамките на няколко години ще се случи\", обясни християндемократът. По-добре би било всички инструменти да са на разположение на всички държави-членки през следващия бюджетен период на ЕС. По този начин Йотингер също така се изправи срещу канцлера Ангела Меркел, която открито се застъпи за създаването на отделен бюджет в еврозоната.Тереза Герова", "date": "2017.09.14", "title": "Das Handelsblatt: България е поела по пътя към приемане на еврото, заяви Гюнтер Йотингер"}
{"url": "http://www.focus-news.net/news/2017/09/14/2435665/", "text": "Ще решим проблема със старите облекла на пожарникарите до средата на следващата година. Това каза главен комисар Николай Николов, директор на Главна дирекция „Пожарна безопасност и защита на населението“, в предаването „Здравей, България“ на Нова телевизия. В България има 4 117 пожарникари, които имат задачата да гасят пожари в закрити пространства и заедно с техните ръководители, които са около 500, стават общо около 4 600 души, посочи гл. комисар Николов. „В момента на експлоатация в пожарните служби са 3 100 облекла, т.е. липсват нови 1 500. Вчера подписах първия договор за доставка на 250 комплекта. Има по-стари облекла, но нашите хора в никакъв случай не са незащитени. Този проблем ще го решим до средата на следващата година. Вчера към Агенцията за обществени поръчки подадохме заявление за нови 700 комплекта. И с още една обществена поръчка ще решим проблема“, каза още той.\r\nГл. комисар Николов подчерта, че се подобряват условията за работа на българските пожарникари. „Имаме предвидена инвестиционна програма. Стратегически тази и следващата година работим по три основни направления: повишаване на професионалната квалификацията на хората, повишаване на битовите условия и осигуряване на лични предпазни средства. 22 сгради на пожарни ще бъдат реновирани основно, осигурени са над 8 млн. лева. Отделно на 18 септември ще направим първа копка на изцяло нова пожарна в столичния квартал „Овча купел“, започваме и нови пожарни в Карнобат и Варна. Направихме нови и в Казанлък и Перник. Така че подобряваме условията, а не ги влошаваме, както се твърди. През последните 30-40 години обаче не са инвестирани почти никакви средства и в сгради, и в дрехи. Изключение правят само тези почти 300 млн. лева, които дадоха възможност да сменим около 85% от цялата техника“, обясни той.\r\nГл. комисар Николов уточни, че бюджетът на пожарната е приблизително 200 млн. лева, от които 185 млн. лева отиват за заплати, а останалите за капиталови разходи и текуща издръжка. „Допълнително към тези пари през следващите три години ще инвестираме 62 млн. лева“, каза той.", "date": "2017.09.14", "title": "Гл. комисар Николай Николов, ГД ПБЗН: Ще решим проблема със старите облекла на пожарникарите до средата на следващата година"}
{"url": "http://www.focus-news.net/news/2017/09/14/2435666/zam-ministar-denitsa-nikolova-shte-otkrie-rekonstruiranoto-osnovno-uchilishte-sv-sv-kiril-i-metodiy-v-gorna-oryahovitsa.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще открие официално обновеното ОУ „Св. св. Кирил и Методий“ в гр. Горна Оряховица. Това съобщиха от пресцентъра на Министерство на регионалното развитие и благоустройството. Откриването на обновеното ОУ „Св. св. Кирил и Методий“ ще се проведе от 11.00 часа. Учебното заведение е реконструирано по проект „Подобряване на образователната среда в гр. Горна Оряховица“, финансиран по Оперативна програма „Региони в растеж“ 2014-2020 г. Ремонтните дейности са на стойност над 1.5 млн. лв.", "date": "2017.09.14", "title": "Зам.-министър Деница Николова ще открие реконструираното Основно училище „Св. св. Кирил и Методий“ в Горна Оряховица"}
{"url": "http://www.focus-news.net/news/2017/09/14/2435667/faz-partiite-v-bundestaga-prizovaha-za-udalzhavane-na-mandata-na-parlamenta.html", "text": "Фракциите на всички партии в Бундестага се застъпиха за удължаване на мандата на парламента от четири на пет години, съобщава националният ежедневник Die Frankfurter Allgemeine Zeitung. Предложението следва да бъде обсъдено от следващия федерален парламент и промените да бъдат приложени след следващите избори за Бундестаг през 2021 г. \r\nПредседателят на парламентарната група на Германската социалдемократическа партия Томас Оперман заяви, че промените биха отговорили на сложността на много закони. Лидерът на фракцията на „Левица“ Брита Хаселман също демонстрира положителна нагласа за удължаването на мандата на германския парламент.Тереза Герова", "date": "2017.09.14", "title": "FAZ: Партиите в Бундестага призоваха за удължаване на мандата на парламента"}
{"url": "http://www.focus-news.net/news/2017/09/14/2435668/varna-parvata-preskonferentsiya-po-povod-17-to-izdanie-na-mezhdunarodniya-festival-na-chervenokrastkite-i-zdravni-filmi-shte-se-provede-v-grada.html", "text": "Първата пресконференция по повод 17-то издание на Международния фестивал на червенокръстките и здравни филми ще се проведе от 11.00 часа в големия Арт салон в сградата на Радио Варна. Това съобщиха от организационния екип на фестивала. Ще участват представители на организаторите: от Националния съвет на БЧК - проф. д-р Красимир Гигов, генерален директор, от Медицинския университет Варна - ректорът, проф. д-р Красимир Иванов, д.м.н., директорът на Фестивала, Илко Раев и проф. д.н. Божидар Манов, художествен директор на Фестивала.", "date": "2017.09.14", "title": "Варна: Първата пресконференция по повод 17-то издание на Международния фестивал на червенокръстките и здравни филми ще се проведе в града"}
{"url": "http://www.focus-news.net/news/2017/09/14/2435669/prezidentat-rumen-radev-shte-vzeme-uchastie-v-trinadesetata-godishna-sreshta-na-darzhavnite-rakovoditeli-ot-grupata-arayolush.html", "text": "Президентът Румен Радев ще вземе участие в тринадесетата годишна среща на държавните ръководители от групата „Арайолуш“, която ще се проведе днес и утре в столицата на Република Малта Валета. Това съобщиха от прессекретариата на държавния глава. Очаква се във форума да вземат участие президентите на Австрия, България, Естония, Хърватия, Германия, Гърция, Унгария, Италия, Латвия, Полша, Португалия и Словения. \r\nВ рамките на визитата си в Малта президентът Румен Радев ще проведе двустранни срещи със свои колеги от групата „Арайолуш“ и ще се срещне с представители на българската общност в Малта. \r\nБългария е поканена да се присъедини към групата „Арайолуш“ от 2013 г., а през 2016 г. беше домакин на форума.", "date": "2017.09.14", "title": "Президентът Румен Радев ще вземе участие в тринадесетата годишна среща на държавните ръководители от групата „Арайолуш“"}
{"url": "http://www.focus-news.net/news/2017/09/14/2435670/plovdiv-obshtinskite-savetnitsi-ot-gerb-shte-provedat-priemni-s-grazhdanite.html", "text": "Общинските съветници от ГЕРБ в Пловдив ще проведат приемни с гражданите, съобщиха от пресцентъра на партията. Днес срещи с гражданите ще проведат:\r\nПетър Попов от 17.30 до 19.00 часа в офиса на ГЕРБ в район „Западен” на ул. „Царевец” № 9. \r\nЯсен Михайлов от 17.30 до 19.00 часа в офиса на ГЕРБ в район „Западен” на ул. „Царевец” № 9. \r\nГошо Къчков от 17.30 до 19.00 часа в офиса на ГЕРБ в район „Северен” на бул. „Марица” №91. \r\nПенчо Малинов от 17.00 до 18.30 часа в офиса на ГЕРБ в район „Източен” на ул.„Коста Паница” №5. \r\nВеселин Маневски от 16.00 до 18.00 часа в офиса на ГЕРБ в район „Южен” на ул. „Академик Петър Динеков” № 1А.", "date": "2017.09.14", "title": "Пловдив: Общинските съветници от ГЕРБ ще проведат приемни с гражданите"}
{"url": "http://www.focus-news.net/news/2017/09/14/2435671/denyat-14-septemvri-v-balgarskata-istoriya.html", "text": "2006 г.\r\nАлексей Кичатов и Александър Русов завеждат съдебни искове срещу Министерството на правосъдието. Двамата са оправдани на втора инстанция по делото за убийството на бившия премиер Андрей Луканов.\r\nИсковите молби са на обща стойност 120 хил. лв. и са за нанесени неимуществени вреди. Кичатов и Русов твърдят, че на 22 юли 2002 г. след като са конвоирани до съда за поредното заседание по процеса, са изкарани от килиите на Съдебната палата и са бити от охраната.\r\n1944 г.\r\nИзлиза първият брой на в. \"Земеделско знаме\", орган на БЗНС, с главен редактор Никола Петков.\r\n1943 г.\r\nРегентите назначават нов служебен безпартиен кабинет, начело с Добри Божилов.\r\nДобри Божилов (Д. Б. Хаджиянакев) е политически и държавен деец, финансист. Роден е на 13 май 1884 г. в Котел. След завършване на основно образование в родния си град продължава да учи в търговската гимназия в Свищов. От 1902 г. в продължение на 20 г. работи като банков служител. През 1922 г. е назначен за член на Управителния съвет на Българската народна банка, а от 1935 г. до 1938 г. е и неин управител. Междувременно е привлечен и за преподавател по финансови науки в тогавашния Свободен университет (днес Университет за национално и световно стопанство). От ноември 1938 г. до 14 септември 1943 г. е министър на финансите в кабинетите на Г. Кьосеиванов и проф. Б. Филов. След включването на проф. Б. Филов в състава на Регентския съвет е назначен за министър-председател, който пост заема до 31 май 1944 г. Като ръководител на българското правителство провежда политика на засилен терор против съпротивителното движение в страната. Външната му политика е насочена към по-нататъшно обвързване на България с държавите от хитлеристката ос. След 9 септември 1944 г. е осъден от Народния съд на смърт и е разстрелян на 1 февруари 1945 г.\r\n1941 г.\r\nДейци на българските акционни комитети създават в Скопие Градски национален клуб. Подобни клубове възникват и в други градове и съществуват до началото на 1942 г.\r\n1930 г.\r\nРоден е Антон Дончев – български белетрист, автор на исторически романи. Завършва право през 1953 г. в СУ“Св. Климент Охридски”. Работи във Велико Търново като секретар в Околийския комитет на Демократичната младеж, в Министерството на културата, редактор в изданията \"Народна младеж\", в Българска кинематография. Освен историческа проза, пише книги за деца, пътеписи, сценарии на филми. Сценарист на филмите: \"Калоян\" (1963 г.), \"Глутницата\" (1972 г.), \"Изгори, за да светиш!\" (тв, 1976 г.), \"Завръщане от Рим\" (тв, 1977 г.), \"От другата страна на огледалото\" (1977 г.), \"Сказание за Хан Аспарух, Княз Слав и жреца Терез\" (тв, 1988 г.). Романът му \"Време разделно\" е екранизиран от Людмил Стайков през 1988 г. По-известни съчинения: \"Пробуждане\" (1956 г., съавтор Д. Мантов), \"Сказание за времето на Самуила …” (1961 г.), \"Време разделно\" (1964 г.) и др. Американската фондация \"Джейн и Ървинг Стоун\" номинира \"Време разделно\" за \"най-добър исторически роман в САЩ\" - по изключение. Романът е включен в програмата на славянските факултети на американските университети. Преведен е на 30 езика. През 1995 г. за превода на френски език Иван Обов получава наградата на Френската академия за най-добър превод на годината.\r\n1921 г.\r\nПод натиска на Антантата се отменя Законът за търговията със зърнени храни и с произведенията от тях.\r\nЗаконът за търговията със зърнени храни и с произведенията от тях е приет е на 30 ноември 1919 г. по инициатива на Народната партия. Въз основа на него се създава Консорциум от трите държавни банки (БНБ, БЗБ и БЦКБ). Той установява държавен монопол върху износа на зърнени храни, като облекчава продоволствието на големите градове, осигурява изкупуването на житото и ограничава печалбите на частния търговски капитал. През ноември 1920 г. се преустройва, като в него се включват и големите кооперативни централи.\r\n1918 г.\r\nВ хода на Първата световна война започва атаката на Антантата при Добро поле. Тази атака води до пробив в отбранителната линия на Южния фронт и е повратен момент за участието на България във войната.\r\nНачалото на нападението се поставя в 7.00 ч. с артилерийски обстрел, продължил 24 часа. В 6.00 ч. на 15 септември започва пехотната атака. На 16 септември българската отбрана е пробита, а към 20 септември пробивът достига 50 км. в ширина и 45 км. в дълбочина. \r\nПовратът в развитието на военните действия се дължи на голямото числено превъзходство и по-доброто въоръжение на съглашенската армия. Българските войници са уморени от дългата позиционна война. На фронта се чувства остър недостиг на боеприпаси и продоволствия. Нахлулите през пробива съглашенски войски се отправят към Прилеп, достигат Велес и се насочват по долината на р. Вардар съм Скопие. Българските части на запад от р. Вардар остават в обкръжение. Германия не изпраща обещаната военна помощ. Оставени сами, отстъпващите български войници се отправят към старите предели на България и формират първите въстанически групи. Под напора на разширяващото се Войнишко въстание (1918 г.) българското правителство незабавно започва сондажи за сключване на примирие с Антантата, което се подписва на 29 срещу 30 септември същата година. България става първата страна от Тройния съюз, която напуска полесражението след пълна капитулация.\r\n1903 г.\r\nВ Серски революционен окръг започват въоръжените действия, които са част от националноосвободителната борба на македонските и тракийски българи.\r\nНай-ожесточени сражения се разразяват в Мелнишко. Сблъсквания между въстаниците и турските войски последват и в Серско, Драмско и Горноджумайско. В Солунски, Скопски и Струмишки революционен окръг действията на въстаниците се изразяват предимно в организиране и извършване на атентати, в резултат на които са разрушени важни стратегически пунктове. Против въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Изправен пред грозящата опасност, главният щаб на въстанието отправя бърза молба за помощ до българското правителство. Последното, предупредено от западните велики сили за лошите последствия, които биха последвали за България при евентуална намеса, не се отзовава на отправения призив. Разчитайки на собствените си сили, въстаналото население се отбранява в продължение на три месеца срещу многократно превъзхождащия го противник, но не може да удържи неговия напор. За размера на въоръжената борба и за жестокостите при потушаването на въстанието свидетелстват данните в Мемоара на ВМОРО. Според него в Македония и Одринско се провеждат 239 сражения, в които участват 26 408 въстаници срещу 350 000 редовни войници и башибозук. Опожарени са 205 села, съвършено разрушени са 12 440 къщи, избити и заклани са 4694 души, оставени са без подслон 70 835 души, а други 30 000 са принудени да напуснат родните си огнища и да търсят спасение в България.\r\n1881 г.\r\nС княжески манифест се създава Държавен съвет.\r\nДържавният съвет (1881–1883 г.) е висше държавно учреждение със законодателни, изпълнителни и съдебни функции. Създаден е след държавния преврат от 1881 г. Уставът му е изработен по проект на професор Марин Дринов и е обявен с манифест на княз Александър I Батенберг на 14 септември 1881 г. Според него Държавният съвет се състои от министрите, 1 митрополит, избран от архиереите в страната, и 12 съветници. От тези съветници 1/3 се назначават от княза и 2/3 се избират сред хората с висше образование чрез двустепенни избори. Държавният съвет има право да обсъжда всички законопроекти и административни наредби, да дава мнение по всички въпроси, поставяни от правителството. Той продължава своята дейност до 9 ноември 1883 г., когато се отменя от правителството на Драган Цанков с премахването на режима на пълномощията (1881–1883 г.).\r\n1863 г.\r\nРоден е Стою Петков Брадистилов - български офицер, генерал-лейтенант (от 15 август 1917 г.). През 1884 г. завършва Военното училище в София, през 1891 г. завършва Генералщабна академия в Торино, Италия. На 20 януари 1912 г. получава звание генерал-майор. През Балканската война (1912-1913 г.) е началник на пехотна сборна дивизия и началник на Окупационния корпус при Чаталджа и Булаир. През Междусъюзническата война командва войските в Западна Тракия. В периода 1914-1918 г. е началник на канцеларията на Министерството на войната. В запаса е от декември 1918 г. Умира на 29 август 1930 г. в София.\r\n1860 г.\r\nРоден е Димитър Иванов Гешов - български офицер, генерал от пехотата. През Сръбско-българската война (1885 г.) е командир на рота и участва в боевете при Брезник и Пирот. През Балканската война командва първа бригада от втора Тракийска дивизия и участва в боевете при Палас, Смилян и Бук, Родопите до Бяло море. В Междусъюзническата война командва втора Тракийска дивизия и се отличава при Криволак. Начело на същата дивизия през Първата световна война Димитър Гешов води успешни боеве при Голаш, Каяли, Дойран и Фурка срещу френските и английските войски. През 1916 г. е назначен за командващ първа армия и защитава позициите при Дойран и Вардар. По здравословни причини през 1918 г. напуска бойното поле. Умира на 8 януари 1922 г. в София.\r\n1751 г.\r\nПартений Павлович става епископски викарий на митрополията в Сремски Карловци (днес в Сърбия) с условие да не изисква никога своя епархия.\r\nПартений Павлович е възрожденски църковен и политически деец, книжовник. Роден е около 1695 г. в Силистра. Получава образованието си в Букурещ. През 1720 г. приема монашество и бързо се издига по църковната йерархия в сръбската православна църква, достигайки до епископски сан. Пътува често из пределите на Османската империя, Австрия, Влашко и Молдова, известно време пребивава и в Рилския манастир. Автор е на голям брой преписки по ръкописни български и гръцки книги, както и на първата автобиография в южнославянската литература. Изиграва голяма роля за укрепване на българо-сръбските църковни връзки. Голям радетел и на идеята за южнославянско братство. Умира на 29 април 1760 г.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.14", "title": "Денят 14 септември в българската история"}
{"url": "http://www.focus-news.net/news/2017/09/14/2435672/burgas-za-poredna-godina-v-grada-shte-se-provede-anti-spin-kampaniya.html", "text": "В града за поредна година ще се проведе общинската анти СПИН кампания. Тя ще започне на 14 септември, съобщиха от пресцентъра на Община Бургас. Събитията в нея ще се проведат на пл. „Тройката“ от 10.30 часа до 12.30 часа. Те са организирани от отдел „Спорт, превенции и младежки дейности“ в партньорство с Регионалната здравна инспекция, Сдружение „Доза обич“ и доброволци на Общински младежки клуб „J.J.Cool A“.\r\nДейностите в Кампанията се изпълняват съвместно с: Регионална здравна инспекция, Сдружение „Доза обич“ и доброволци на Общински младежки клуб „J.J.Cool A“.", "date": "2017.09.14", "title": "Бургас: За поредна година в града ще се проведе анти СПИН кампания"}
{"url": "http://www.focus-news.net/news/2017/09/14/2435673/der-spiegel-germantsite-piyat-po-malko-bira-no-harchat-poveche-pari-za-zakupuvaneto-y-pokazva-pazaren-analiz.html", "text": "Броени дни преди началото на Октоберфест пазарен анализ показа, че през първите шест месеца на 2017 г. гражданите на Германия са изпили три милиарда литра бира, което прави по 36,5 литра на глава на населението, съобщава изданието Der Spiegel.\r\nВ сравнение с първата половина на предходната година потреблението бележи спад с 1,3%, но за сметка на това стойността на продажбите се е повишила с 0,4% до 3,6 млрд. Евро. Германците консумират по-малко бира, но са щастливи да похарчат повече пари – по 45 евро на глава от населението. \r\nЕксперти обясняват, че увеличенията в оборота се дължат на безалкохолните бири и радлерите. Това показва, че германците са отворени към новите идеи, дори и заради тях да са принудени да бръкнат по-дълбоко в джобовете си, поясниха специалистите. Тереза Герова", "date": "2017.09.14", "title": "Der Spiegel: Германците пият по-малко бира, но харчат повече пари за закупуването й, показва пазарен анализ"}
{"url": "http://www.focus-news.net/news/2017/09/14/2435674/gabrovo-ogranicheno-e-dvizhenieto-po-pat-iii-5006-gabrovo-uzana-zaradi-montazh-na-gredi-na-most-nad-reka-panicharka.html", "text": "Движението на всички превозни средства по път III-5006 Габрово - Узана ще бъде ограничено от 10.00 до 17.00 часа. Това съобщиха от пресцентъра на Агенция „Пътна инфраструктура”. Временната организация се налага поради монтиране на главни греди на мостово съоръжение над река Паничарка. \r\nМостът при км 4+375 на третокласния път ІІІ-5006 Габрово - Узана е построен в периода 1880-1886 г. с каменна конструкция, а през 1974 г. е уширен двустранно до сегашния му габарит със стоманобетонна плоча. През февруари т. г. се повреди дясната стоманобетонова конзола на моста. Агенция „Пътна инфраструктура“ незабавно предприе мерки за укрепване на съществуващото и изграждане на ново съоръжение до съществуващия мост от източната му страна, както и пълно ограничаване на движението на товарните автомобили над 3.5 тона. \r\nТретокласният път ІІІ-5006 е единствената връзка до кв. „Радецки“ на гр. Габрово и селата Зелено дърво и Стоманеците, както и до хижа „Узана“. \r\nПри изпълнение на предвидените дейности по третокласния път при необходимост ще бъдат допускани само превозни средства със специален режим на движение.", "date": "2017.09.14", "title": "Габрово: Ограничено е движението по път III-5006 Габрово - Узана заради монтаж на греди на мост над река Паничарка"}
{"url": "http://www.focus-news.net/news/2017/09/14/2435675/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hrama-uspenie-na-presveta-bogoroditsa-na-krastovden.html", "text": "На Кръстовден, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в пазарджишкия катедрален храм \"Успение на Пресвета Богородица\", предаде репортер на Агенция \"Фокус\". Началото ще бъде в 9.00 часа. \r\nНикола ПЕТКОВ", "date": "2017.09.14", "title": "Пазарджик: Константийският епископ Яков ще оглави архиерейска света Литургия в храма \"Успение на Пресвета Богородица\" на Кръстовден"}
{"url": "http://www.focus-news.net/news/2017/09/14/2435676/denyat-14-septemvri-v-svetovnata-istoriya.html", "text": "2015 г.\r\nВеликобритания назначава Ричард Харингтън за министър на бежанците.\r\n2015 г.\r\nСлед месеци на вътрешни партийни битки в управляващата Либерална партия на Австралия Тони Абът отстъпва поста министър-председател на Малкълм Търнбул.\r\n2014 г.\r\nНад 400 човека загиват от наводнения в Индия и Пакистан.\r\n2014 г.\r\nВ Швеция се провеждат парламентарни избори. Победа удържа Социалдемократическата партия на Швеция. Лявоцентристкият блок на социалдемократите, Зелените и Лявата партия получава 43.7% от гласовете, управлявалата десетилетие дясноцентристка коалиция на министър-председателя Фредрик Райнфелд взима 39.3%, крайнодясната и антиимигрантска партия Шведски демократи взима 13% - два пъти повече спрямо вота от 2010 г., когато за пръв път влизат в парламента като третата по големина партия в страната.\r\n2011 г.\r\nБеларус отменя ограниченията по курсообразуването на националната валута.\r\n2011 г.\r\nУмира Рудолф Лудвиг Мьосбауер, немски физик и Нобелов лауреат за физика.\r\nРоден е на 31 януари 1929 г. в Мюнхен, Германия. Заедно с американеца Роберт Хофщетер през 1961 г. получава Нобелова награда за физика, присъдена за откритието на ефекта на Мьосбауер.\r\n2006 г.\r\nПокрив на летище на испанския остров Менорка се срутва и затрупва над 20 души.\r\nСпоред данни на регионалното правителство само трима души са пострадали при инцидента.\r\n2006 г.\r\nВсички министри в кабинета, който управлява Палестинската автономия подават оставките си, по разпореждане на премиера Исмаил Хания.\r\n1999 г.\r\nКирибати, Науру и Тонга се присъединяват към Организацията на обединените нации.\r\n1977 г.\r\nВ периода 13 - 14 септември партийният и държавен ръководител на Германската демократични република Ерих Хонекер е на посещение в България. По време на посещението е подписана спогодба за научно и културно сътрудничество и са утвърдени насоките за икономическата интеграция между двете страни след 1980 г. На 14 септември е подписан вторият договор за дружба, сътрудничество и взаимна помощ между България и Германската демократични република, който издига на ново, качествено и по-високо равнище дружбата и сътрудничеството между двете страни. Той е естествено продължение и развитие на съюзния договор от 1967 г. Предвижда по-нататъшното разширяване и укрепване на двустранното научно-техническо сътрудничество, дългосрочно координиране и съгласуване на народностопанските планове, гарантиране на неприкосновеността на териториалната им цялост и пр. Сключен е за срок от 25 г.\r\n1975 г.\r\nКартината на Рембранд \"Нощна стража\" е нарязана с кухненски нож в Амстердам от безработен учител.\r\n1964 г.\r\nУмира руският писател Василий Семьонович Гросман (1905 - 1964). Роден е на 12 декември 1905 г. в Бердичев. През Втората световна война (1941 - 1945) е военен кореспондент на \"Красная звезда\" и публикува серия очерци на военна тематика. Автор на сборници с разкази: \"Щастие\" (1935), \"Четири дни\" (1936), \"Разкази\" (1936), \"Живот\" (1943) и др.; Повести: \"Глюкауф\" (1934), \"Безсмъртен народ\" (1942); Романи: \"Степан Калчугин\" (в 4 части, 1937 - 1940), \"За справедливото дело\" (1952); Публицистични книги: \"Направление на главния удар\" (1942), \"Треблинският ад\" (1944), \"Сталинград\" (1943); на пиесата \"Ако вярваме на питагорейците\" (1946) и др.\r\n1960 г.\r\nПриключва срещата в Багдад на Иран, Ирак, Кувейт и Саудитска Арабия – страни-производителки на петрол, на която те създават организацията ОПЕК. Целта на ОПЕК е страните-членки да защитават общите си интереси в добива и продажбата на суров нефт.\r\n1939 г.\r\nVS-300 на Игор Сикорски става първият успешно изпробван хеликоптер.\r\n1933 г.\r\nВ периода 14 - 20 септември се провежда контрапроцес в Лондон, който доказва по безспорен начин невинността на обвинените българи в Лайпцигския процес и издава \"Кафява книга на разкритията по опожаряването на Райхстага и Хитлеровия терор\".\r\n“Лайпцигският процес” е съдебен процес, организиран от хитлеристкия режим в Германия по повод подпалването на Райхстага. Като обвиняеми са изправени Е. Торглер - председател на комунистическата фракция в Райхстага, и трима българи - Георги Димитров, Благой Попов и Васил Танев. Заседанията започват на 21 септември 1933 г. и приключват на 23 декември 1933 г. Четиримата обвиняеми са оправдани от германския съд. Поради отказа на българското правителство да разреши на Георги Димитров и неговите другари да се завърнат в България СССР им предоставя свое гражданство и ги приема в своята държава. Процесът е първият голям удар срещу настъплението на хитлерофашизма в Европа и света.\r\n1933 г.\r\nПодписва се гръцко-турски пакт за гаранция на границите, насочен против България. През октомври се подписва подобен договор между Турция и Румъния, а през ноември - между Турция и Югославия.\r\n1927 г.\r\nУмира Айседора Дънкан - американска балерина; една от първите съвременни танцьорки, които се противопоставят на класическата балетна школа със свободния си пластичен танц.\r\nРодена е на 27 май 1877 г. в Сан Франциско. Дебютира през 1903 г. в Будапеща. С танцовото си изкуство отстоява идеята за общодостъпност на танца и всеобщото художествено възпитание на децата. В творческите си търсения се опира на образците на древногръцкото пластично изкуство. Отказва се от условните пози и жестове, използва естествени, изразителни движения. Традиционния балетен костюм заменя със свободна туника, танцува боса. Според Айседора Дънкан движенията в танца са обусловени от \"вътрешен импулс\". В концертните си изпълнения тя използва класическа симфонична музика и пиеси за пиано, илюстрира танците си с произведения на Бетховен, Чайковски и др. Танцът й е близък до пантомимата, състои се от елементи на ходенето, бягане на \"полупалци\", изразителни жестове. Айседора Дънкан не оставя система, която да удовлетвори изискванията на професионалното хореографско изкуство. Основаните от нея школи в Германия (1904 г.), Франция (1912 г.) и САЩ (1915 г.) съществуват твърде кратко. Гастролира из цяла Европа. От 1921 г. до 1924 г. живее в СССР.\r\n1922 г.\r\nОбявено е създаването на Федерация на запасните офицери и подофицери.\r\n1911 г.\r\nВ Киевския театър се извършва атентат срещу руския премиер Пьотър Столипин – автор на едни от най-значимите реформи в страната от началото на века. Той е смъртно ранен и 4 дни по-късно умира.\r\n1901 г.\r\nУмира Уилям Маккинли – американски политик, 25-и президент на САЩ (1897-1901 г.), представител на Републиканската партия.\r\nРоден е на 29 януари 1843 г. в Найлз, Охайо, Бъфало, щата Ню Йорк. В Американския конгрес е от 1877 г., губернатор на щат Охайо от 1891 г. (два мандата). През 1896 г. печели президентските избори, като нанася поражение на Уйлям Дж. Брайън. Правителството му започва Испано-американската война (1898 г.), а през 1899 г. провъзгласява доктрината на открити врати за Китай. На 6 септември 1901 г. е ранен от терорист в Бъфало, Ню Йорк.\r\n1886 г.\r\nАмериканецът Джордж Андерсън патентова лентата за пишещата машина.\r\n1869 г.\r\nОт името на Скопска епархия се подават прошения до мютесарифа в Скопие, до валията в Призрен и до великия везир в Цариград, с които се заявява, че епархията се отказва от Патриаршията и признава българската църква в Цариград.\r\n1867 г.\r\nИзлиза първото издание на “Капиталът” на Карл Маркс.\r\nКарл Маркс е германски философ-материалист. Създател на т. нар. диалектически и исторически материализъм. Основното му икономическо произведение “Капиталът” е в три тома и под редакцията на Фр. Енгелс. Чрез подробни изследвания на икономиката на Англия, Франция и Германия Карл Маркс открива източника на капитала - принадената стойност, създавана в процеса на разширеното капиталовото производство и присвояване от собствениците.\r\n1860 г.\r\nУмира Милош І Обренович – сръбски княз. Роден е на 7 март 1780 г. Издейства от султана административна автономия за Сърбия. През 1817 г., след като убива съперника си Кара Георги и изпраща главата му на белградския паша, местните князе, митрополитът и няколко архимандрита го провъзгласяват за върховен княз на Сърбия. През 1839 г. абдикира в полза на сина си Милан.\r\n1852 г.\r\nУмира Артър Уелсли Уелингтън – английски пълководец, държавник, дипломат, фелдмаршал (1813 г.). Той е роден на 1 май 1769 г. в Дъблин. Учи в Итън и във Военното училище в Анже (Франция). Започва военната си кариера в английските войски в Холандия, участва в антифренските походи през 1794-1795 г. От 1796 г. е в Индия, където командва английските войски при завоюването на Майсур-маратхските княжества. Завръща се във Великобритания през 1805 г. В периода 1807-1808 г. е държавен секретар по въпросите за Ирландия. От 1808 г. до 1813 г. командва съюзните войски във войната срещу Наполеон I на Пиренейския полуостров. През 1814 г. е назначен за английски посланик в Париж; получава титлата херцог. През 1815 г. командва англо-холандската армия в решаващото сражение срещу Наполеон на Ватерло. Участва в работата на Виенския конгрес (1814-1815 г.). Оглавява окупационните войски във Франция (1815-1818 г.). Представител е на Англия на конгресите на Свещения съюз в Аахен (1818 г.) и Верона (1822 г.). В периода 1828-1830 г. е министър – председател на Великобритания. Обявява се срещу провеждането на парламентарни реформи, което допринася за падането на кабинета. От 1834 г. до 1835 г. е министър на външните работи, а в периода 1841-1846 г. е министър без портфейл.\r\n1851 г.\r\nУмира Джеймс Фенимор Купър - американски писател, признат за баща на американския “уестърн”. Роден е на 15 септември 1789 г. в Бърлингтън, Ню Джърси. Учи 3 години в Йейл и служи в бреговата флота по Великите езера. Отдава се на писателски труд след женитбата си. По-известни =произведения: “Предпазливост” (1820 г.), “Разузнавачът” (1821 г.), “Пионерите” (1823 г.), “Следотърсачът” (1840 г.) и др. Автор е на 33 романа, няколко тома социален коментар и критика, пътеписи, “История на флотата”.\r\n1843 г.\r\nБраилската полиция разкрива група българи, подготвящи Третия браилски бунт.\r\nБраилските бунтове се състоят в периода 1841 г. – 1843 г. Те са революционни акции на българската емиграция в Румъния за освобождение от османско иго. Ръководният им център е в Браила.\r\nНачело на Третият браилски бунт в ръководния център застава българинът А. Дешев. По същото време в други градове на Румъния развиват дейност П. Иванович, капитан Ст. Радович, Н. Филиповски (капитан дядо Никола) и др. Четниците трябва да се съсредоточат в Браила и да преминат р. Дунав на българския бряг. Румънските власти узнават и вземат мерки за осуетяването на бунта още преди неговото започване. През септември 1943 г. организаторите на акцията са заловени и изпратени на каторжна работа в Румъния.\r\n1829 г.\r\nПодписва се Одринският мирен договор, по силата на който след Руско-турската война (1828-1829 г.) Сърбия и Гърция получават автономен статут (през 1830 г. със съгласието на Англия, Франция и Русия Гърция получава независимост). Разширява се самоуправлението на дунавските княжества (Влашко и Молдова). Границата между Русия и Турция се запазва (по р. Прут), като териториалните придобивки на Петербург се ограничават до делтата на р. Дунав и до бреговата линия от Анапа до Поти. Въпреки че българският въпрос не се третира в Одринския договор, мирният договор променя статуквото на Балканите и създава реални предпоставки за стопански подем в българските земи, които придобиват стратегическо значение за Високата порта.\r\n1812 г.\r\nАрмията на Наполеон влиза в Москва без бой. Градът е подпален от отстъпващите руснаци и гори в продължение на шест дни.\r\n1769 г.\r\nРоден е Александър фон Хумболт - германски естествоизпитател, географ и пътешественик. Член е на Берлинската Академия на науките (от 1800 г.). От 1787 г. до 1792 г. учи икономика и право в университетите във Франкфурт на Одер и Гьотинген, в Хамбургската търговска и Фрайбургската академии. През 1790 г. заедно с Г. Форстер пътешества из Франция, Нидерландия и Англия. Първият му научен труд, написан от позициите на господстващия тогава нептунизъм, е посветен на базалтите (1790 г.). От 1792 г. до 1795 г. служи в Пруското минно ведомство. Публикува ботанико-физиологическото изследване “Подземната флора на Фрайберг” (1793 г.), а опитите си над дразнимостта на нервните и мускулните влакна описва в монография (1797 г.). От 1799 г. до 1804 г. заедно с френския ботаник Е. Бонплан пътешества из Централна и Южна Америка. Завръща се в Европа с богата колекция, която обработва повече от 20 години в Париж заедно с други видни учени. От 1807 г. до 1834 г. публикува 30-томното си изследване “Пътешествие в равноденстващите области на Новия свят – 1799 г. – 1804 г.”, 16 тома от което представляват описания на растения, 5 тома - астрономо-геодезични и картографични материали, а останалата част - зоология, сравнителна анатомия, описания на пътешествията и др. По материали от експедициите публикува редица други изследвания, между които “Картини от природата” (1808 г.). През 1827 г. отива в Берлин, където изпълнява длъжността камерхер и съветник на пруския крал. През 1829 г. пътешества из Русия - Урал, Алтай и Каспийско море. Природата на Азия разглежда във “Фрагменти по геология и климатология на Азия” (т. 1-2, 1831 г.) и “Централна Азия” (т. 1-3, 1843 г.). Като изхожда от общите принципи и прилагайки сравнителния метод, Хумболт създава физическата география. Кръгът на научните му интереси е толкова широк, че съвременниците му го наричат “Аристотел на ХIХ век”. Свързан е с тясна дружба и научни интереси с Гьоте, Шилер, Лаплас, Араго, Л. Бух, Ф. Литке, Н. Лобачевски, В. Я. Струве и др. Неговото име носят редица географски обекти, между които хребети в Централна Азия и Северна Америка, планините на остров Нова Каледония, ледник в северозападна Гренландия, река и няколко населени пункта в Северна Америка, минерал и кратер на Луната. Името на братя Хумболт носи и Берлинският университет. Умира на 6 май 1859 г. в Берлин.\r\n1752 г.\r\nАнглия и колониите й възприемат Григорианския календар, като грешката между него и Юлианския календар е поправена с премахването на 11 дни.\r\nГригорианският календар е летоброене, въведено в 1582 г. от папа Григорий ХIII за съгласуване на гражданската година със слънчевата (възприето у нас през 1916 г.). Известен е и като “нов стил”.\r\n1523 г.\r\nУмира папа Адриан VІ (светско име Адриан Дедел) – римски папа (1522-1523 г.); единственият папа холандец.\r\nРоден е на 2 март 1459 г. Професор е по теология, след това е ректор на Лувенския университет. От 1507 г. е възпитател на бъдещия император Карл V. От 1516 г. е епископ на Тортоза; през 1516 г. папа Лъв Х го назначава за инквизитор на Арагон и Навара. Кардинал е от 1517 г. След като заема папския престол, започва борба срещу Реформацията; провежда реформи в Римската курия; помирява император Карл V и френския крал Франсоа I, като ги обединява за общ кръстоносен поход срещу турците.\r\n407 г.\r\nУмира Свети Йоан Златоуст – вселенски патриарх (от 398 г.), идеолог на Православната църква. Роден е приблизително 344/354 г. в Антиохия. Получава образование в школата на езическия ретор Ливаний в Антиохия. Блестящ оратор, автор на много проповеди, панегерици, псалми, коментарии към Библията. В проповедите си рисува обществения и религиозен живот на своето време. Обявява се против военното могъщество на готите в Константинопол и против арианската ерес. Помага за изгонването на готите от Константинопол (400 г.). Критикува пороците на висшите обществени слоеве - разкоша на императорския двор, разврата на висшето духовенство, нарушаването на изискванията на християнската религия и др. Това предизвиква недоволството на константинополското правителство срещу него. Низвергнат от патриаршеския престол (403 г.), след това върнат, отново низвергнат (404 г.) и заточен в Кукус (Мала Азия). Канонизиран от Православната църква за светец.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.14", "title": "Денят 14 септември в световната история"}
{"url": "http://www.focus-news.net/news/2017/09/14/2435677/tass-zapochvat-voennite-ucheniya-zapad-2017.html", "text": "В четвъртък, 14 септември, на територията на Руската федерация и Беларус стартират мащабните стратегически учения „Запад 2017“. По думите на министъра на отбраната на Русия Сергей Шойгу, маневрите ще бъдат „най-значимото събитие в подготовката на Въоръжените сили през текущата година“, предава информационната агенция TACC.\r\nСъвместните военни учения ще се проведат на шест полигона, разположени на територията и на двете участващи страни. В тях ще бъдат задействани 12,7 хил. военнослужещи, 70 самолети и хеликоптери, до 680 единици бойна техника, от която 250 танка, 200 оръдия, реактивни системи за залпов огън и миномети, а също и 10 кораби..Тереза Герова", "date": "2017.09.14", "title": "ТАСС: Започват военните учения „Запад 2017“"}
{"url": "http://www.focus-news.net/news/2017/09/14/2435678/sliven-diplomati-ot-sudan-i-katar-shte-posetyat-grada.html", "text": "Кметът на Сливен Стефан Радев ще посрещне дипломатически представители на Република Судан и Катар. Това съобщиха от пресцентъра на Община Сливен. Дипломатите, които ще се срещнат с кмета на Общината в 12.00 часа, са Илхам Ибрахим Мохамед Ахмед, извънреден и пълномощен посланик на Република Судан в България, и Фахар Халил Ал-Модаллам, ръководител на консулския отдел на посолството на Катар. На срещата ще присъстват зам.-ректорът на ТУ - София проф. Станимир Карапетков и др.", "date": "2017.09.14", "title": "Сливен: Дипломати от Судан и Катар ще посетят града"}
{"url": "http://www.focus-news.net/news/2017/09/14/2435679/damtn-zapochva-kampaniya-sred-uchenitsite-s-tsel-preventsiya-i-povishavane-na-informiranostta-pri-polzvane-na-asansyori-i-eskalatori.html", "text": "С подкрепата на Държавната агенция за метрологичен и технически надзор (ДАМТН), програма Европа на Столична община и Фондация „Асансьорна безопасност“ започва образователна кампания в българските училища, която има за цел да повиши знанията на най-малките за безопасно използване на асансьори, ескалатори и подвижни пътеки. Това съобщиха от ДАМТН. Първият „открит урок“ ще се състои на 18 септември, понеделник, от 10.30 часа в столичното 125 СУ „Боян Пенев“. \r\nСъбитието е част от първата по рода си в страната обучителна програма по проект „Вертикално познание“ на фондация „Асансьорна безопасност“, който се реализира с финансовата подкрепа на Столична община, Програма Европа 2017, официално подкрепена от ДАМТН, като част от меморандума за сътрудничество между агенцията и неправителствената организация, и в партньорство с район „Подуяне“, район „Люлин“ и 35 СУ „Добри Войников“. В нейния ход експерти от държавната агенция ще участват в организирани от фондацията и СО срещи с деца от детски градини и училища, по време на които ще бъдат разяснявани, на достъпен език, както и чрез множество близки до децата похвати, правила за безопасно ползване на съоръженията.\r\nКато част от проект „Вертикално познание“ са подготвени богато илюстровани информационни материали, чийто печатен вариант достига до учениците благодарение на подкрепата на ДАМТН и които ще бъдат разпространявани на тези срещи. Стремежът на програма Европа на Столична община, фондация „Асансьорна безопасност, както и на държавната агенция е кампанията да се превърне в национална, като вече са подготвени подобни инициативи и с областна администрация Велико Търново и областна администрация Пловдив.", "date": "2017.09.14", "title": "ДАМТН: Започва кампания сред учениците с цел превенция и повишаване на информираността при ползване на асансьори и ескалатори"}
{"url": "http://www.focus-news.net/news/2017/09/14/2435680/plovdiv-dve-sela-v-obshtinata-shte-badat-s-narusheno-vodopodavane-prez-tseliya-den.html", "text": "Жителите на село Борец, община Брезово, и на село Главатар, община Калояново, ще бъдат с нарушено водоподаване през целия ден. Това съобщиха за Радио Фокус - Пловдив от водоснабдителното дружество в Пловдив. Това се налага поради профилактични ремонтни дейности по електросъоръженията от страна на EVN България. Няма да има вода от 09:00 ч. до 16:00 ч.\r\nЦветана ТОНЧЕВА", "date": "2017.09.14", "title": "Пловдив: Две села в общината ще бъдат с нарушено водоподаване през целия ден"}
{"url": "http://www.focus-news.net/news/2017/09/14/2435681/vatan-katar-zapochva-redovni-poleti-do-turskoto-letishte-adana-sled-tezi-do-ankara-i-dve-letishta-v-istanbul.html", "text": "Катарските авиолинии оповестиха, че от 6 ноември започват директни полети до летище „Шакирпаша” в град Адана, Югоизточен Анадол, информира електронното издание на вестник „Ватан”. Те ще се извършват три пъти седмично. По този начин Адана ще стане четвъртата дестинация в Турция за гражданската авиация на Катар - след летище „Есенбоа” в Анкара и летищата „Ататюрк” и „Сабиха Гьокчен” в Истанбул. \r\n„От гледна точка на селско стопанство и промишленост, Адана е един изключително „силен” и „предпочитан” район. Организираните три пъти седмично полети до там ще засилят търговските отношения между Катар и Турция”, споделя изпълнителният директор на Катарските авиолинии Екбер ал-Бакир, цитиран от „Ватан”. Георги Димов", "date": "2017.09.14", "title": "„Ватан”: Катар започва редовни полети до турското летище Адана, след тези до Анкара и две летища в Истанбул"}
{"url": "http://www.focus-news.net/news/2017/09/14/2435682/burgas-muzikalno-poetichnite-vecheri-pamet-za-emil-chakarov-shte-badat-zakriti-s-maystorski-klas-mincho-minchev.html", "text": "Музикално-поетичните вечери „Памет за Емил Чакъров“ ще бъдат закрити с „Майсторски клас Минчо Минчев“. Това съобщиха от пресцентъра на Община Бургас. Жители и гости на града ще имат възможността да се насладят на виртуозните изпълнения на учениците на именития музикант в Експо център Флора от 19:00 часа, при вход свободен.\r\nПроф. Минчо Минчев е носител на редица престижни награди, сред които и първата статуетка „Емил Чакъров“ от Бургаските музикални празници.\r\nСтатуетката се връчва за изключителен принос към българската култура и представянето й зад граница. Минчо Минчев е първият български цигулар – награждаван на почти всички международни конкурси. Концертирал е във всички континенти, без Антарктида.\r\nПосещението на Минчо Минчев и неговия майсторски клас е последният акцент от програмата на Бургаските музикални празници „Емил Чакъров“.\r\nКонцертът на майсторския клас на проф. Минчо Минчев в Експо център „Флора“ се организира от Община Бургас и Асоциация на жените – Бургас.", "date": "2017.09.14", "title": "Бургас: Музикално-поетичните вечери „Памет за Емил Чакъров“ ще бъдат закрити с „Майсторски клас Минчо Минчев“"}
{"url": "http://www.focus-news.net/news/2017/09/14/2435683/fokus-se-obrashta-kam-svoite-chitateli-i-slushateli-ot-zapadna-balgariya-da-razkazhat-dali-i-kak-sa-usetili-zemetresenieto-registrirano-v-rayona-na-pernik.html", "text": "„Фокус” се обръща към своите читатели и слушатели от Западна България да разкажат дали и как са усетили земетресението, регистрирано в района на Перник  с магнитуд 3,5 по скалата на Рихтер тази сутрин в 04.53 часа.\r\nМоже да се свържете с нас на телефон 0882 802 802 или да ни пишете на e-mail: focus@focus-news.net.", "date": "2017.09.14", "title": "„Фокус” се обръща към своите читатели и слушатели от Западна България да разкажат дали и как са усетили земетресението, регистрирано в района на Перник"}
{"url": "http://www.focus-news.net/news/2017/09/14/2435684/sofiya-vavezhda-se-vremenna-organizatsiya-na-dvizhenieto-za-organizirane-na-kontsert-na-pl-kn-aleksandar.html", "text": "Въвежда се временна организация на движението за организиране на концерт на пл. „Кн. Александър І”, съобщиха от пресцентъра на Столична община. От 21.00 часа днес до 17.00 часа на 16 септември се забранява престоят и паркирането на пътни превозни средства, с изключение на автомобилите на участниците в мероприятието на пл. „Кн. Александър І”. \r\nОт 17.00 до 22.00 часа на 16 септември се забранява престоят и паркирането на пътни превозни средства, с изключение на автомобилите на участниците в мероприятието на пл. „Кн. Александър І”. \r\nОт 19.00 до 22.00 часа на 16 септември да се забрани влизането на пътни превозни средства по бул. „Цар Освободител” между ул. „Г.С.Раковски” и пл. „Независимост”.", "date": "2017.09.14", "title": "София: Въвежда се временна организация на движението за организиране на концерт на пл. „Кн. Александър І”"}
{"url": "http://www.focus-news.net/news/2017/09/14/2435685/varna-obshtinskiyat-savetnik-ot-gerb-borislav-nankov-organizira-priemna-za-grazhdani.html", "text": "Общинският съветник от ГЕРБ Борислав Нанков организира приемна за граждани, съобщиха от пресцентъра на ПП ГЕРБ - Варна. Приемното време е от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015.", "date": "2017.09.14", "title": "Варна: Общинският съветник от ГЕРБ Борислав Нанков организира приемна за граждани"}
{"url": "http://www.focus-news.net/news/2017/09/14/2435686/masud-barzani-nie-ot-100-godini-vodim-borba-i-ochakvame-kyurdskata-nezavisimost.html", "text": "Лидерът на автономното кюрдско самоуправление в Северен Ирак Масуд Барзани заяви, че насроченият за 25 септември референдум е „единодушно решение на всички народности в региона”, предаде информационната агенция ,„Догу хабер ажансъ” (ДХА). „Абсолютно никой не може да претендира, че ни е „удостоил” с нашата независимост. Ние в продължение на 100 години се борим и очакваме тази наша независимост. Готови сме и да платим и цената за това. Понеже в Ирак става въпрос именно за една наследена предишна  рационалност. При сегашната ситуация в Ирак – тази рационалност просто няма  как да се възприеме и тиражира. Искащите да се отложи референдума; те просто не представят някаква разумна алтернатива. След безбройни мъки и страдания, народът на Кюрдистан е твърдо решен вече сам да определя собственото си бъдеще”, декларира Масуд Барзани, цитиран от ДХА. Георги Димов", "date": "2017.09.14", "title": "Масуд Барзани: Ние от 100 години водим борба и очакваме кюрдската независимост"}
{"url": "http://www.focus-news.net/news/2017/09/14/2435687/stara-zagora-proekt-za-izravnitelno-obuchenie-i-priem-v-magistarska-programa-toploenergetika-na-tu-sofiya-shte-bade-predstaven-na-preskonferentsiya.html", "text": "Община Стара Загора в партньорство с „ТЕЦ Марица изток 2” ЕАД, ТЕЦ Контур Глобал Марица Изток 3 и ТЕЦ „ЕЙ И ЕС Гълъбово” ще представят информация по проект за изравнително обучение и прием в магистърска програма „Топлоенергетика” на Технически университет - София. Това съобщиха от пресцентъра на Община Стара Загора. Пресконференцията по този повод ще се проведе от 11.00 часа в зала 2 на Община Стара Загора.", "date": "2017.09.14", "title": "Стара Загора: Проект за изравнително обучение и прием в магистърска програма \"Топлоенергетика\" на ТУ - София ще бъде представен на пресконференция"}
{"url": "http://www.focus-news.net/news/2017/09/14/2435688/izvanrednoto-zasedanie-na-parlamenta-na-19-septemvri-shte-se-provede-ot-1300-i-do-1800-chasa.html", "text": "Парламентът ще проведе заседание на 19 септември.  Предложението направи председателят на парламента Димитър Главчев, като \"за“ него гласуваха  182 народни представители, „против“-0  и „въздържали се“- 8, с което то бе прието, предаде репортер на Агенция \"Фокус\".  Заседанието във вторник ще започне от 13.00 и ще продължи до 18.00 часа. Дневният му ред включва  избор на управител на Националния осигурителен институт (НОИ) и парламентарен контрол. Депутатите ще заседават извънредно, тъй като на 15 септември (петък) няма да се проведе пленарно заседание на Народното събрание. \r\nДеница КИТАНОВА", "date": "2017.09.14", "title": "Извънредното заседание на парламента на 19 септември ще се проведе от 13.00 и до 18.00 часа"}
{"url": "http://www.focus-news.net/news/2017/09/14/2435689/kyustendil-ne-sa-postapvali-signali-ot-grazhdani-za-shteti-sled-zemetresenieto-registriranoto-v-rayona-na-pernik.html", "text": "Не са постъпвали сигнали от страна на граждани относно регистрираното в района на Перник земетресение. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. В дежурната оперативна част няма данни земетресението да е усетено на територията на Кюстендилска област и да са нанесени щети.„Фокус” припомня:\r\nТази сутрин в 04.53 часа в района на Перник беше регистрирано земетресение с магнитуд 3,5 по скалата на Рихтер.\r\nВенцеслав ИЛЧЕВ", "date": "2017.09.14", "title": "Кюстендил: Не са постъпвали сигнали от граждани за щети след земетресението, регистрираното в района на Перник"}
{"url": "http://www.focus-news.net/news/2017/09/14/2435690/dzhumhuriet-sasht-se-podgotvyat-za-namesa-v-turtsiya-alarmira-izvesten-mesten-zhurnalist-i-analizator.html", "text": "Известният журналист, колумнист и анализатор Фатих Алтайлъ направи сензационната прогноза, че „САЩ се подготвят да извършат намеса в Турция”, информира електронното издание на вестник „Джумхуриет”. През дългата си журналистическа практика Фатих Алтайлъ е работил в различни вестници („Джумхуриет”, „Гюнеш”, „Сабах”, Хабертюрк”); ТВ канали (Канал Д, Шоу ТВ, Сине 5, Канал 1); радио станции (Шоу радио, Бест ФМ); Издателска група „Доган”. В момента е колумнист в електронното издание „Хабертюрк”.\r\nПоследната му публикация като такъв е озаглавена „Планът за играта срещу Турция”. \r\nЕто и основните акценти и аргументи:1. САЩ подготвят агресия срещу Турция:\r\n- Първоначално ще представят Турция като държава, която не спазва международните правила и като една диктатура в Близкия изток, която е в  открито противоречие с интересите на Запада. Ще се стъпи на тезата за създаване и натрапване на имидж за нея като за една държава, която извършва беззакония. Конкретно чрез намиращите се в затворите журналисти и политици, както и покрай задържаните чужденци. Етапите, към които ще се премине в последствие, започват да приличат и намирисват на много по-ужасяващи.;2. На прицел са и други турски политици:\r\n- Като че ли замесените в съдебните процеси в САЩ бивши ръководители на една държавна банка (Халкбанк) в Турция, не са им достатъчни. Сега на подсъдимата скамейка е привикан да седне и един бивш турски министър (Зафер Чаглаян). Изглежда, че по всяка вероятност ще има и други политици, замесени в съдебни дела в САЩ. Турция естествено реагира и негодува; (Ердоган) търси по телефона президента Тръмп.; 3. Подготовката за намеса в Турция:\r\n- Аз обаче откровено ви казвам: този съдебен процес е нещо над и извън волята, познанията  и правомощията на президента Тръмп. Това е едно от отраженията на дълбоката външна политика на САЩ. „Дълбоката държава” в САЩ съвсем открито планира една игра срещу Турция. Тласкането на Турция в едни съвсем неочаквани от нас измерения и точки, може би е заложено в самия план за тази игра на САЩ.;4. Сценарият и треньорите:\r\n-  Международната намеса против Турция се поставя на дневен ред. За да се свикне с нея; тя да не е чужда. След това се извършва и самата намеса в Турция. Изглежда, че сценарият е точно такъв.  Не зная дали самата Турция има някакъв (контра) план за тази игра. Обаче планът, който видях при треньорите на противниковия отбор, е точно такъв.”…. Георги Димов", "date": "2017.09.14", "title": "„Джумхуриет”: САЩ се подготвят за намеса в Турция, алармира известен местен журналист и анализатор"}
{"url": "http://www.focus-news.net/news/2017/09/14/2435691/burgas-predstavyat-dokumentalnata-hronika-parvostroitelite-na-burgaskata-opera-na-prof-srebra-mihaleva.html", "text": "Представят документалната хроника „Първостроителите на Бургаската опера“ на проф. Сребра Михалева, съобщиха от пресцентъра на Община Бургас. \"Първостроителите на Бургаската Опера\" ни връща възможно най-назад, още в зората на това обичано от бургазлии изкуство. Дългогодишният труд на проф. Сребра Михалева увековечава имената, таланта и възрожденската мисия на поколения артисти, преминали през сцената на Бургаската опера.\r\nЧрез усилена изследователска дейност, внимателно селекциониране и издирване на факти, проф. Михалева оформя стройно жанрово-историческо изследване. То включва богат снимков материал, документален архив от ръкописи, спомени отзиви и критика, които в голямата си част се публикуват за първи път.\r\nПроф. Сребра Михалева е певица с богата сценична биография и e авторитетен вокален педагог по класическо пеене, поп и джаз техника. Израснала в семейството на Мария и Невин Михалеви, основоположници на Бургаската опера. Мотивацията, която я подтиква да създаде подобна внушителна историография е това, че до момента няма издание, което да проследява цялостната творческа дейност на преминалите през Бургаската опера поколения, солисти, хористи, балетисти постановъчни екипи и оркестранти.\r\nСоня Кехлибарова и Наталия Коцева ще представят документалната хроника днес от 18:00 часа в Културен център \"Морско казино\", Зала \"Петя Дубарова\". \r\nПроектът е финансиран със съдействието на Община Бургас.", "date": "2017.09.14", "title": "Бургас: Представят документалната хроника „Първостроителите на Бургаската опера“ на проф. Сребра Михалева"}
{"url": "http://www.focus-news.net/news/2017/09/14/2435692/milena-damyanova-gerb-obeshtahme-i-izpalnyavame-upravlenskiya-angazhiment-obrazovanieto-da-e-prioritet-v-nashata-politika.html", "text": "Обещахме и изпълняваме управленския ангажимент образованието да е приоритет в нашата политика. Това заяви от парламентарната трибуна Милена Дамянова – народен представител от ПГ на ГЕРБ и председател на Комисията по образование и наука, четейки декларация от името на парламентарната група във връзка с предстоящия 15 септември – първия учебен ден, предаде репортер на Агенция „Фокус”. „Няма да се спускам в подробности какво и колко е свършено. Само ще спомена за повишението на учителските заплати от 1 септември, ангажиментът на правителството на г-н Борисов да няма деца, които да не са в класните стаи, възможността на учителите да работят без бюрократични спънки”, заяви още Милена Дамянова. По думите ѝ в България 15 септември не просто се отбелязва, а се празнува. „Знанието е това, пред което българинът винаги се е прекланял и е вярвал, че ще му донесе просперитет”, допълни Дамянова. Тя призова да няма политически популизъм по темата за образованието. „За съжаление опозицията използва тази тема, за да покаже уж грижа за обществото”, заяви Дамянова. „Предизвикателствата, които ни поставя днешният ден, трябва да се решават с дискусия”, допълни още тя. \r\nИван ЛАЗАРОВ", "date": "2017.09.14", "title": "Милена Дамянова, ГЕРБ: Обещахме и изпълняваме управленския ангажимент образованието да е приоритет в нашата политика"}
{"url": "http://www.focus-news.net/news/2017/09/14/2435693/the-daily-prague-monitor-sasht-dostavyat-v-siriya-orazhiya-zakupeni-ot-tsentralna-i-iztochna-evropa-vklyuchitelno-i-ot-balgariya.html", "text": "САЩ доставят в Сирия стари оръжия от Централна и Източна Европа, въпреки че са гарантирали на европейските държави, че американската армия ще бъде техният краен потребител. Това показва доклад на Чешкия център за разследваща журналистика (CCIZ), съобщават столичният вестник The Daily Prague Monitor.\r\nОт Министерството на външните работи на Чешката република отхвърлиха твърденията, като увериха, че САЩ използват оръжията в рамките на военни и охранителни програми, които Прага подкрепя, тъй като са насочени към засилване на международната сигурност, включително борбата срещу терористите.\r\nЧаст от оръжията, доставени в Сирия, са закупени в Чешката република, твърдят разследващите журналисти, които работят съвместно с Центъра за изследване на корупцията и организираната престъпност (OCCRP),  като се позовават на публично достъпни документи.\r\nМинистерството на отбраната на САЩ е нарушило условията за продажба на оръжия, категорични са авторите на доклада. \r\nДанните показват, че Министерството на отбраната на САЩ е купило от държавите в Централна Европа автомати AK-47, гранатомети, минохвъргачки и друго военно оборудване от съветската епоха на обща стойност над 500 млн. долара. След това САЩ са доставили оръжията в Сирия, където са предадени за обучение и въоръжаване на силите, борещи се срещу екстремистите от близкоизточната радикална групировка „Ислямска държава“, но и срещу армията на президента Башар Асад. В същото време Вашингтон е уверил европейците, че оръжията са предназначени единствено за американските военни. \r\nЖурналистите са проучили седем сделки, които се отнасят до закупуването на оръжие от Чешката република, Украйна, Сърбия, България, Румъния и Грузия на обща стойност  71 млн. долара..Тереза Герова", "date": "2017.09.14", "title": "The Daily Prague Monitor: САЩ доставят в Сирия оръжия, закупени от Централна и Източна Европа, включително и от България"}
{"url": "http://www.focus-news.net/news/2017/09/14/2435694/kyustendil-kmetovete-na-selata-v-obshtinata-shte-provedat-mesechno-saveshtanie-s-predstaviteli-na-mestnata-administratsiya.html", "text": "Кметовете на селата в състава на община Кюстендил ще проведат месечно съвещание с представители на местната администрация. Това съобщи за Радио „Фокус” – Кюстендил Мирослав Миланов, началник на отдел „Канцелария и управление на общинската собственост” в Община Кюстендил. Месечното заседание ще започне от 10.00 часа в залата на Община Кюстендил. \r\nСред основните теми, които ще бъдат обсъждани на заседанието, са снабдяване на местното население с дърва за огрев, предстоящото издание на традиционния Празник на плодородието, почистването на малките населени места и охраната на селскостопанската продукция. В рамките на съвещанието ще бъдат обсъдени и текущи въпрос, касаещи взаимодействието на кметовете на селата с общинската администрация.\r\nВенцеслав ИЛЧЕВ", "date": "2017.09.14", "title": "Кюстендил: Кметовете на селата в общината ще проведат месечно съвещание с представители на местната администрация"}
{"url": "http://www.focus-news.net/news/2017/09/14/2435695/zemetreseniya-registrirani-i-useteni-na-teritoriyata-na-balgariya-spravka-agentsiya-fokus.html", "text": "19 август 2017 г.\r\nЗеметресение с магнитуд 3,1 по скалата на Рихтер е усетено близо до Стражица. Трусът е усетен около 16:20 и е бил на дълбочина 2 км, уточняват от Европейския сеизмологичен център. Епицентърът му е между селата Бракница, Мирово и Ново градище. Няма данни за материални щети.24 юни 2017 г.\r\nЗеметресение на в района на Вранча, Румъния, беше усетено и у нас. Националният институт по геофизика, геодезия и география съобщи, че трусът е бил с магнитуд 4,4 по скалата на Рихтер. Той се е усетил в Русе, Свищов, Добрич и Плевен. Няма данни за материални щети.12 юни 2017 г.\r\nЗеметресение с магнитуд 6,3 по скалата на Рихтер беше регистрирано в 15:28 ч. в Егейско море, край бреговете на Турция, но беше усетено и у нас. Според данните на Европейския сеизмологичен център епицентърът е бил на 84 км северозападно от турския град Измир и на 34 км югозападно от гръцкия град Митилини. Огнището е било на дълбочина 10 км. Трусът е предизвикал силна паника сред населението, съобщава турската частна телевизия НТВ. Трусът беше усетен в София, Пловдив, Стара Загора, Асеновград, Ямбол, Хасково, Бургас.27 февруари 2017 г.\r\nеметресение с магнитуд 2,7 по скалата на Рихтер е регистрирано на територията на България в района на Кресна. Земният трус е усетен в 12:16 ч. с епицентър на 7 км западно от Кресна и на 107 км южно от София, с дълбочина 32 км. Няма данни за материални щети.16 януари 2017 г.\r\nТрус беше усетен в Старозагорско към 12:30 ч. днес. Той е бил с магнитуд 2,1 по скалата на Рихтер с дълбочина 10 км.28 декември 2016 г.\r\nЗеметресение с магнитуд от 5,6 по Рихтер разлюля малко след полунощ съседна Румъния. Трусът  беше усетен и в цяла Северна България, както и в Молдова и части на Турция. Епицентърътму е е край румънския град Фокшани, в област Вранча.Няма данни за пострадали и щети.10 ноември 2016 г.\r\nЗеметресение с магнитуд 2.1 по скалата на Рихтер и с дълбочина 15 километра усетено в Благоевград. Трусът е регистриран между селата Сухострел и Дебочица.  Епицентърът на труса е на 9 км западно от Кристони и на 23 км южно от Стар Дойран в Македония, с дълбочина 10 км, с магнитуд 4,8 по Рихтер. 13 септември 2016 г.\r\nЗеметресение с магнитуд 2,5 е регистрирано в 07.32 часа край Дряново, Епицентърът му е на 2 км южно от Дряново, 15 км североизточно от Габрово и 171 км южно от Букурещ. Трусът е бил с дълбочина 2 км.11 септември 2016 г.\r\nЗеметресение с магнитут 5,3 по скалата на Рихтер бе регистрирано в района на македонската столица Скопие около 16.10 часа българско време в неделя. Трусът бе вторичен на станалото рано сутринта земетресение с магнитуд 3.8 по Рихтер, последвано от по-слаб трус с магнитут 2,8. Земетресението, станало в следобедните часове, бе регистрирано на 160 км от района на София и бе усетено слабо в българската столица, Благоевград, Кюстендил и Радомир. Трусът бе почувстван предимно по високите етажи.19 август 2016 г. \r\nЗеметресение с магнитуд 2.7 по скалата на Рихтер е регистрирано в района на Благоевград. Трусът е отчетен около 12.10 часа. Според информацията, посочена на сайта, епицентърът на земетресението е на 82 км южно от столицата. Трусът е с дълбочина 2 км. на 41.97 северна ширина и 23.16 източна дължина. 28 юли 2015 г.\r\nЗеметресение с магнитуд 3,6 по Рихтер е било регистрирано на територията на Гърция, близо до границата с България. Усетено е и в Смолянско. Според Геофизичния институт на БАН огнището на труса е било на дълбочина 15 км. Европейският сеизмологичен център, чиито данни по традиция леко се различават, посочва, че земният трус е бил с магнитуд 4, а хипоцентърът е бил почти на земното равнище.24 юли 2015 г.\r\nВ 15,17 ч. е регистрирано земетресение с магнитуд 2,1 по Рихтер в Копривщица, в 15.09 ч. пък е регистриран трус с магнитуд 2 край Панагюрище.\r\nБАН съобщава и за земетресение с магнитуд 2,2 в района на Шабла в 12.01 ч. \r\nПо-рано няколко труса с магнитуд 4,7 и 4,6 са регистрирани в Западна Турция, които бяха усетени и в Кърджалийско.24 май 2014 г.\r\nСилно и продължително земетресение, станало в Егейско море, на територията на Гърция, е усетено малко преди 12:30 часа в цяла България. По първоначални данни трусът е с магнитуд 6.9 по Рихтер, а по информация на Европейския сеизмологичен център - 6.5 по Рихтер. Земетресението е станало в гръцкта част на Егейско море, югоизточно от остров Тасос, на около 310 км от София.27 март 2015 г.\r\nЗеметресение с магнитуд 2 по скалата на Рихтер е регистрирано на територията на България, съобщиха от Европейския сеизмологичен център. Земният трус е регистриран в 11.54 ч. с епицентър на 7 км югоизточно от Перник и на 26 км югозападно от София, с дълбочина 0 км. Няма данни за пострадали и материални щети. Геофизичният институт на БАН отчита земетресение с магнитуд 2 по скалата на Рихтер, но с епицентър между Кричим и Перущица, което е станало в днес в 14.28 ч. Трусът е с дълбочина 1,6 км.19 април 2014 г.\r\nТри земетресения са разлюляли територията на България през последното денонощие, сочат данните на Националният институт по геофизика, геодезия и география към БАН. Последното и най-силното от четирите земетресения бе регистрирано малко след 19 ч. снощи. Епицентърът му е в непосредствена близост до днешното земетресение край Първомай, но е в по-голяма близост до Чирпан. Магнитудът му е 3,1 по скалата на Рихтер, а епицентърът е северно от Първомай, северно от Пловдив. Дълбочината му е 8 км.22 май 2012 г.\r\nСилно земетресение разтърси София около 3.00 часа през нощта. По данни на Европейския средиземноморски сеизмологичен център трусът е бил със сила 5.7 по Рихтер, на дълбочина 10 км. Епицентърът е на 6 км от Перник и 25 км от София.03 ноември 2010 г.\r\nТри земетресения са регистрирани за нощта на територията на Сърбия, Турция и Гърция, като трусовете бяха усетени и в България, съобщиха от Националния институт по геофизика, геодезия и география. Централната част на Сърбия е разтърсена от земетресение с магнитуд според различни източници между 5,3 и 5.6 по Рихтер.. Трусът е причинил смъртта на двама души, а други 50 са ранени, съобщи министърът.09 септември 2010 г.\r\nСлабо земетресение с магнитуд 2,5 по скалата на Рихтер беше усетено в района на София. Епицентърът е край Четвърти километър в столицата.05 август 2009 г.\r\nЗеметресение е усетено в Североизточна България малко преди и 11 ч. Магнитудът е 4.8, а епицентърът е в Черно море, съобщава Европейският средиземноморски сеизмологичен център. Епицентърът на труса е бил на 63 км източно от Варна и на 10 км дълбочина. Точният час, в който той е регистриран, е 10.49, сочат данни на центъра.15 май 2009 г. \r\nДве земетресения през два часа разлюляват България. Първият трус с магнитуд около 2,5 по скалата на Рихтер е регистриран с епицентър на около 270 км в югоизточна посока от София. Усетено е слабо в община Тунджа, област Ямбол. Няма жертви и нанесени материални щети. По данни на Сеизмологичния център към Геофизичен институт на БАН трусът е регистриран в 14.01 ч. Второто земетресение е било регистрирано в 15.49 ч, Епицентърът на труса е бил на около 340 км в североизточна посока от София. Земетресението е с магнитуд около 2,1 по скалата на Рихтер и е усетено леко на територията на община Провадия, област Варна. Няма за жертви и нанесени материални щети.4 май 2009 г. \r\nЗеметресение с магнитуд 3,8 по скалата на Рихтер е регистрирано към 10,15 ч. в Югозападна България. Епицентърът на земния трус е бил между градовете Симитли-Разлог, на около 90 км южно от София. Усетен на територията на Банско, Белица, Якоруда, Благоевград и Крупник. Няма пострадали хора и нанесени материални щети, потвърдиха от Министерството на извънредните ситуации по данни на Сеизмологичния център към Геофизичния институт на БАН. По данни на Сеизмологичния център към Геофизичния институт на БАН земетресението е с магнитуд около 3,8 по скалата на Рихтер и е усетено в района на Разлог. В община Симитли е известният Крупнишки разлом, където преди около 100 години е бил епицентърът на най-силното земетресение, ставало на територията на България.10 април 2009 г. \r\nПо данни на Сеизмологичния център към Геофизичен институт на БАН в 9 часа и 35 минути българско време е регистрирано земетресение с епицентър на около 200 км в югоизточна посока от София, на територията на страната. То е било с магнитуд пета степен по скалата на Медведев-Шпонхойер-Карник и е усетено най-силно в Кърджалийско. Няма жертви и нанесени материални щети. 08 февруари 2009 г. \r\nЗеметресение е регистрирано в 14.05 часа на около 230 км в посока запад-югозапад от София. Епицентърът на труса е извън границите на България. Земетресението е с магнитуд около 4,8 по скалата на Рихтер. Няма данни за жертви и нанесени материални щети. Земетресение с магнитуд около 5 по скалата на Рихтер и епицентър на около 300 км югоизточно от София, на границата между Турция и Гърция в морето, бе регистрирано на 29 декември. Трусът бе усетен в областите Кърджали, Хасково, Пловдив и София.15 ноември 2008 г. \r\nСилно земетресение с магнитуд 4 по скалата на Рихтер разтърсва София. Земетресението е изключително кратко, не повече от 2-3 секунди, и се изразява в два или три последователни вертикални тласъка. Няма данни за жертви и разрушения. Трусът е усетен най-силно в южните столични квартали и по високите етажи на блоковете. Епицентърът на земетресението е в района на София и не е усетено в широк ареал около Софийска котловина.3 юли 2008 г.\r\nВ 15:12 ч. българско време е регистрирано земетресение с епицентър на около 15 км в южна посока от центъра на гр. София. Земетресението е с магнитуд около 3,2 по скалата на Рихтер. Няма данни за жертви и нанесени материални щети.12 май 2008 г.\r\nПо данни на Сеизмологичния център към Геофизичния институт към БАН в 13,12 ч е регистрирано земетресение с епицентър на около 270 км в североизточна посока от гр. София на територията на страната. Земетресението е с магнитуд около 4,3 по скалата на Рихтер. Няма данни за жертви и нанесени материални щети. По първоначална информация - епицентърът е бил около Стражица, между селата Мирово и Асеново.15 април 2008 г.\r\nЗеметресение с магнитуд 4,2 по Рихтер е регистрирано във Великотърновска област. Земетресението е усетено около 6.45 часа, а епицентърът му е бил на около 170 километра източно от София, между габровските села Донино и Велковци. Няма подадени сигнали за нанесесни щети и пострадали хора на територията на Стражица, при земетресението. Не е усетен и вторичен трус.24 март 2008 г.\r\nЗеметресение с магнитуд 3.6 по скалата на Рихтер е регистрирано в Благоевградско – на около 80 км от София. Не са нанесени щети.29 януари 2008 г.\r\nВ 7.29 часа на 29 януари 2008 г. в района на община Стражица е усетено слабо земетресение с магнитуд 3,3 по скалата на Рихтер. Епицентърът на земетресението е в околностите на града.\r\nНад 40 микроземетресения са регистрирани в района на община Стражица в рамките на няколко дни. Това каза същия ден пред Агенция “Фокус” Емил Ботев, ръководител на секция “Сеизмология” към БАН. Ботев обясни, че тези земетресения са били с магнитуд 1 по скалата на Рихтер. Земетресения с подобна сила не се усещат дори и от животните. Те са регистрирани единствено от сеизмолозите. “В този район отдавна стават десетки слаби земетресения”, обясни ръководителят на секцията. По думите му тези слаби земетресения се считат за нормални в повечето сеизмогенни зони на територията на страната. “За този район ние сме радостни, че се случват земетресения, тъй като освобождават натрупването на по-голямото количество енергия. Няма основания за безпокойство”, добави Ботев.\r\nНай-силното земетресение в историята в тази област е станало до Горна Оряховица. То е било с магнитуд 7 по скалата на Рихтер.11 януари 2008 г.\r\nЗеметресение с магнитуд 2,8 по скалата на Рихтер е регистрирано в 12,11 часа на 230 километра източно от София. Земетресението е усетено в района на Ямбол. Няма данни за нанесени материални щети и пострадали хора.11 декември 2007 г.\r\nЗеметресение с магнитуд около 3,1 по скалата на Рихтер е регистрирано в 19.15 ч. По данни на Сеизмологичния център към Геофизичния институт на БАН, епицентърът на труса е на около 160 км югоизточно от София. Той бива усетен слабо на територията на град Първомай.\r\nНяма данни за жертви и нанесени материални щети.20 февруари 2006 г.\r\nОколо 19,20 часа сеизмологичната станция над Кърджали регистрира силно земетресение. Трусът е усетен на територията на Югоизточна и Централна Южна България, а епицентърът му е бил на около 200 километра югоизточно от София. Според информация на Гражданска защита трусът е бил вертикален с магнитуд от повече от 4 поскалата на Рихтер.Земетресението е било усетено най-вече от живеещите във високите жилищни сгради. В над 10-етажните блокове е имало разместване на предмети.\r\nНай-силно е почувствано земетресението в Неделино, където трусът е бил в продължение на 3 - 4 минути с прекъсване.На 27 октомври 2004 г. \r\nВ 23.36 часа с епицентър на около 430 км североизточно от София, извън територията на страната. Земетресението е с магнитуд около 5,5  по скалата на Рихтер. Няма жертви. 10 септември 2004 г.\r\nЗеметресение в 20.46 часа с епицентър на 15 км северно от Пловдив с магнитуд около 4,2 по скалата на Рихтер. 27 юни 2004 г. \r\nВ 14.54 часа на около 80 км на юг от София е регистрирано земетресение с магнитуд около 4-та степен по скалата на Рихтер. Трусът е усетен  в Дупница, Благоевград, Разлог, Кресна, Гоце Делчев, Сандански и Банско. 18 декември 2003 г. \r\nВ 1.15 часа е регистрирано земетресение с епицентър на около 320 км североизточно от София с магнитуд около 4,4 по скалата на Рихтер и е усетено в района на Шумен, Провадия и Варна. Има данни за нанесени материални щети.   На 29 април 2002  г. \r\nЗеметресение с магнитуд 4,0 по скалата на Рихтер с епицентър на 140 км югозападно от София. На 5 април 2002  г. \r\nНа територията на страната са регистрирани три последователни земетресения в два епицентъра. Първото е в 16.14 часа с епицентър на около 130 км югоизточно от София, между Пловдив и Асеновград, и магнитуд около 4-та степен по скалата на Рихтер. Усетено е по-силно на територията на област Пловдив и по-слабо в Кърджали, Смолян, Хасково и Пазарджик. В 17,22 ч. в същия район е регистрирано второ земетресение с магнитуд около 3,1 по скалата на Рихтер, което е усетено в района на област Пловдив. Третото земетресение е било в 16,20 ч. с епицентър на около 110 км южно от София и с магнитуд около 3-та степен по скалата на Рихтер. На 13 август 2001 г.\r\nВ Ямбол и околните селища - магнитуд 4,3 по Рихтер. Това е вторият трус за района (на 9 август е с магнитуд 3,5 по Рихтер). На 28 февруари и 7 декември 1986 г. \r\nВ Стражица  и Попово - магнитуд 5,1 и 5,7 по Рихтер. При второто земетресение загиват трима и са ранени 80 души, 80 на сто от жилищата в Стражица стават необитаеми. 7 декември 1986 г.\r\nПрез 1986 г. се случва най-силното земетресение след дълга пауза. Това, в района на Стражица, с магнитуд 5. 7. Силно пострадали са селищата Стражица, Ясеново и Марково - до 80% разрушения. Второто земетресение усилва ефектите от предхождащото го събитие до значителни повреди и разрушения, включително и в нови и по-масивни сгради и съоръжения. Разрушени са частично или напълно 15 000 сгради, жертви-2 човека, ранени 60. Последствия от земетресението - поява на пукнатини в почвата и пътищата, избликване на вода, образуване на малки пясъчни и кални вулкани в ниските оводнени терени, активизиране на голяма част от свлачищата и др. Земетресението е усетено в област от 180 000 km2.4 март 1977 г.\r\nВранчанското земетресение (наричано също Свищовско земетресение) става в 21:20 местно време на 4 март 1977. Земетресението е с магнитуд 7,4, а епицентърът му е в Източните Карпати, Окръг Вранча, Румъния. Хипоцентърът се намира на дълбочина 94 km. Жертвите са над 1 600, повечето от тях в Букурещ. Земетресението нанася щети и в България, като в Свищов са разрушени промишлени (Химически комбинат „Свилоза“), жилищни сгради и има жертви14 април 1928 г.\r\nЧирпанското земетресение става в 11.20 часа на 14 април 1928 година, Велика събота. Земетресението е с магнитуд 6,8 по Скалата на Рихтер и епицентър на около 8 км северозападно от Чирпан. На 18 април вечерта следва нов силен трус с подобен магнитуд и епицентър близо до Поповица, Пловдивско, но разрушенията от него са по-малки. Хипоцентърът и на двата труса се намира на дълбочина около 15 км. Жертвите са 107 души, 500 са ранени, 26 хиляди сгради са разрушени, а 21 хиляди други са пострадали.На 18 април 1928 г.\r\nВечерта следва нов силен трус с подобен магнитуд от 6.8 по скалата на Рихтер и епицентър близо до Поповица, Пловдивско, но разрушенията от него са по-малки. Хипоцентърът и на двата труса се намира на дълбочина около 15 км. Жертвите са 107 души, 500 са ранени, 26 хиляди сгради са разрушени, а 21 хиляди други са пострадали.април 1928 г.\r\nЗеметресенията от 14, 15 и 25 април 1928 г. в зоната Марица, Централна България, и в близост до някои от най-големите градове в страната, с магнитуди съответно 6,8, 7,1 и 5,7 са най-добре документираните разрушителни земетресения в българската история. Щетите от тази поредица от земетресения са 74 741 унищожени сгради, 105 смъртни случая и над 1000 сериозни наранявания..1913 г.\r\nВ близост до град Гoрна Оряховица е реализирано земетресение с и епицентрална макросеизмична интензивност Разрушени са селищата Горна Оряховица - до 95%; Велико Търново, Лясковец и Долна Оряховица - до 80%. Сериозно засегнати са и много други селища. Площта, на която е усетено земетресението, е оценена на около 400 000 km2.1904 г.\r\nЗеметресението в района на Крупник-Кресна от 1904 г. с магнитуд 7. 8, е считано за едно от най-силните плитки (корови в земната кора) земетресения в цяла Европа. Около това земетресение се набелязва и периодът на най-висока сеизмична активизация в България .1901 г.\r\nПървото разрушително земетресение през ХХ век е станало през 1901 г. Магнитудът му бил 7,2 по Рихтер, а епицентърът бил южно от нос Калиакра (близо до Варна) в Черно море. Трусът причинил значителни щети по бреговата линия между Балчик и Шабла.30 септември 1858 г.\r\nНай-силното документирано събитие, станало в околностите на София, е земетресението от 30 септември 1858 г. , което разрушава голяма част от града. Не е известен броят на разрушените сгради и загиналите хора (съществуват частични данни за жертвите) при това земетресение. С неговата реализация се свързва появата на повърхностно разкъсване между селата, по това време, Бояна и Драгалевци и на минералните извори в сега съществуващия квартал „Овча купел”.", "date": "2017.09.14", "title": "Земетресения, регистрирани и усетени на територията на България (Справка Агенция „Фокус”)"}
{"url": "http://www.focus-news.net/news/2017/09/14/2435696/gerb-vitosha-podkrepi-kampaniya-na-zhenskata-struktura-na-partiyata-v-pernik.html", "text": "60 килограма пластмасови капачки за благотворителната инициатива на ЖГЕРБ-Перник осигури партийната организация на ГЕРБ в столичния район „Витоша“, съобщиха от пресцентъра на партията. Капачките бяха предадени на народния представител от Перник д-р Александър Александров, който пое ангажимент те да бъдат извозени и издадени за рециклиране.\r\nОт софийската структура на ГЕРБ споделиха, че са направили контакт с областния клубен ръководител на ЖГЕРБ д-р Елза Драгомирова и пернишкия депутат, които оказаха пълно съдействие. „Още щом научихме за хубавата кампания, прегърнахме идеята. Щастлив съм, че успяхме да дадем своя принос за закупуването на медицинската апаратура“, сподели народният представител от 23-ти МИР Александър Иванов.\r\nОт своя страна д-р Александров изказа благодарност за благородния жест и изрази уверението си, че доброто сътрудничество между двете организации по социално значими теми ще продължи и за в бъдеще.", "date": "2017.09.14", "title": "ГЕРБ-Витоша подкрепи кампания на женската структура на партията в Перник"}
{"url": "http://www.focus-news.net/news/2017/09/14/2435697/irena-anastasova-bsp-uchebnata-20172018-godina-shte-zapochne-s-nedostig-na-3000-uchiteli-i-s-naredbi-kato-plavashti-pyasatsi.html", "text": "Учебната 2017/2018 година ще започне с недостиг на 3000 учители и назначени 1000 неправоспособни. Това каза народният представител от ПГ на „БСП за България“ Ирена Анастасова в декларация от името на групата по повод 15-ти септември, предаде репортер на Агенция „Фокус“. „Пред прага сме на новата учебна година. Ден светъл и радостен. Ден на повтарящото се ново начало, ден на усмивки и притеснения“, допълни тя. По думите й това това е ден, който всеки помни. Според нея усещането на 15 септември на народните представители трябва да е за дълг и отговорност пред бъдещето на най-ценния  капитал - децата на България. „В нашата република основните правила се задават тук в парламента, защото от начина, по който определяме законовата рамка в образованието, зависи съществуването на тази учебна система“, коментира Анастасова. Тя посочи, че на този 15 септември Законът за предучилищното и училищното образование вече има своята едногодишна история, но няма анализ за ефекта от него. „Повечето от стандартите на закона се приемаха месец, два, три пет след влизането му в сила. За това кратко време стана ясно, че системата не беше подготвена, както трябва за този експеримент. Ако някой днес твърди, че начинът, по който беше въведен законът, не предизвика хаос, значи или не познава системата, или си затваря очите“, каза Анастасова. Тя попита как училищата ще подготвят учебната година при наредби, които са като плаващи пясъци. Анастасова обърна внимание, че знакови ще останат думите на бившия министър на образованието Меглена Кунева, с които тя е коментирала обърканите учебни програми: „Вие работете, ние няма да ви проверяваме“. Според нея това е емблематичен пример за начина, по който е била управлявана реформата на принципа - \"каруцата пред коня\". „Необходим е преглед на учебните програми и планове, с цел отстраняване на проблемите. Училището продължава да възпроизвежда социално неравенство“, коментира депутатът. Анастасова отчете, че броят на напусналите учебната система е висок. „През миналата учебна година 8 % от съответния набор не се е записал в 1 клас, почти 20 % в 5-ти клас“, заяви Анастасова.  Според нея успехът е възможен само, ако има ефективни мерки за преодоляване на бедността. По думите й България е на едно от първите места в Европа по детска бедност. Анастасова посочи, че друг проблем е закриването на училищата. Тя настоя от името на БСП за актуализиране на системата за подготовката на учителите.\r\nДеница КИТАНОВА", "date": "2017.09.14", "title": "Ирена Анастасова, БСП: Учебната 2017/2018 година ще започне с недостиг на 3000 учители и с наредби като плаващи пясъци"}
{"url": "http://www.focus-news.net/news/2017/09/14/2435698/dots-sonya-penkova-nvim-na-15-septemvri-natsionalniyat-voennoistoricheski-muzey-otvarya-vrati-za-vsichki-parvoklasnitsi.html", "text": "На 15 септември Националният военноисторически музей (НВИМ) отваря врати за всички първокласници и техните родители. Това каза в сутрешния блок „Добро утро, България“ на Радио „Фокус“ директорът НВИМ доц. Соня Пенкова. По думите й, целогодишно музеят и неговите филиали в страната ще продължават активната работа с най-младата публика. Музеят на авиацията в Крумово също ще се включи със свой проект на първия учебен ден, добави Пенкова. „Каним децата от Пловдив да участват. Те ще могат да си направят една много вълнуваща разходка в космоса чрез вещите на първия български космонавт и най-вече ще могат да разберат какво се случва в космоса, какво ядат те и как се прави космическата храна. Ще могат и да я дегустират. Нека заповядат между 15.00 и 20.00 часа на 15 септември във филиала ни в Музея на авиацията в Крумово. Това ще бъде едно много интересно и атрактивно занимание за всички малчугани“, обясни тя. \r\nВеднага след началото на учебната година започва и вторият модул от проекта „Моите предци на война“, чиято цел е учениците да се запознаят със своята история и да се научат да я съхраняват, каза още доц. Соня Пенкова. Тя обясни, че достъпът на ученици и училища е свободен, няма ограничения и в боря групи, които да се включат.", "date": "2017.09.14", "title": "Доц. Соня Пенкова, НВИМ: На 15 септември Националният военноисторически музей отваря врати за всички първокласници"}
{"url": "http://www.focus-news.net/news/2017/09/14/2435699/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Сутрешните температури са между 10 и 12 градуса, като има тенденции за повишаване през следобедните часове. Работят лифтовете в Пампорово, Боровец и Пирин. Няма сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.14", "title": "ПСС: Отлични са условията за туризъм в планините"}
{"url": "http://www.focus-news.net/news/2017/09/14/2435700/pernik-obshtinski-savetnitsi-ot-pp-gerb-razgovaryaha-s-zhiteli-na-obshtinata.html", "text": "По въпроси, касаещи електронното здравно досие, бяха потърсени общинските съветници от ПП ГЕРБ-Перник Румяна Гьорева и Клара Будинова, съобщиха от пресцентъра на партията. Гражданин се поинтересува откъде може да получи информация за здравния си статус и дейностите, извършени от личния му лекар. Той попита още дали  е възможно да бъде използвана европейската здравноосигурителна карта в държави, които не са членки на Европейския съюз.\r\nОт своя страна представителите на ПП ГЕРБ в местния парламент разясниха, че уникален код за достъп до електронното медицинско досие може да бъде получен от РЗОК, като в него са регистрирани всички дейности, извършени от личния лекар. Относно европейската здравна карта съветниците заявиха, че в  случай на нужда тя дава достъп до държавно медицинско обслужване по временен престой в страните членки на ЕС, както и в държавите Исландия Лихтенщайн, Норвегия и Швейцария, при същите условия и на същите цени, като хората, осигуряващи се в съответната държава.\r\nПо време на приемния ден жител на Перник потърси съдействие от общинските съветници за осигуряване на обществен транспорт до хижа „Селимица“.\r\nРумяна Гьорева, която е зам.-председател на Общинския съвет в Перник обясни, че в момента тече процедура по обявяването на обществена поръчка за обществения транспорт. Тя подчерта, че  предстои  среща с транспортните фирми, на която въпросът да бъде разгледан.\r\nГраждани се поинтересуваха за  това откъде могат да вземат материали, за да се включат  в  кампанията „Да изчистим България заедно“. \r\nПредставителите на местната власт уточниха, че всички кметства на населени места в общината, фирми, институции и граждани, желаещи да се включат в нея, могат да получат материали  на 13 ет. стая №5  в сградата на общината.", "date": "2017.09.14", "title": "Перник: Общински съветници от ПП ГЕРБ разговаряха с жители на общината"}
{"url": "http://www.focus-news.net/news/2017/09/14/2435701/plovdiv-obshtinskiyat-savet-shte-reshava-za-vlivaneto-na-obshtinskata-mbal-sv-mina-v-mbal-sv-panteleymon.html", "text": "Общинският съвет в Пловдив ще решава за вливането на общинската МБАЛ „Св. Мина“ в МБАЛ „Св. Пантелеймон“. Това съобщиха за Радио „Фокус” - Пловдив от пресцентъра на съвета. Предложението за това е на заместник-кмета Розалин Петков. В новото обединено заведение влиза и ДКЦ – 6.\r\nНа последната сесия преди лятната ваканция медиците от МБАЛ „Св. Мина” протестираха пред Общинския съвет и точката за сливането на болниците бе отложена за гласуване. На директора на МБАЛ „Св. Пантелеймон“ доц. Петко Недев бе възложено да изготви бизнес план с участието на лекарите.\r\nНа сесията днес общинските съветници на Пловдив ще избират и четирима нови членове в управителния съвет на фондация „Пловдив 2019“.\r\nЦветана ТОНЧЕВА", "date": "2017.09.14", "title": "Пловдив: Общинският съвет ще решава за вливането на общинската МБАЛ „Св. Мина“ в МБАЛ „Св. Пантелеймон“"}
{"url": "http://www.focus-news.net/news/2017/09/14/2435702/der-mnchner-merkur-politolozi-prognozirat-cherno-zhalta-koalitsiya-v-berlin.html", "text": "Прогнози на експерти показват, че след изборите за федерален парламент в Берлин вероятно ще бъде съставена жълто-черна коалиция, пише вестник Der Münchner Merkur.\r\nКанцлерът Ангела Меркел (CDU) според изчисленията на политолозите вероятно ще управлява изборите в Бундестага с ФДП в черно-жълт съюз.\r\nСпоред политолозите Томас Гшвенд от Университета в Манхайм и Хелмут Норпът от университета „Стоуни Брук“, шансовете за коалиция между Съюза (ХДС/ХСС) и Свободната демократическа партия в Бундестага са близо 50 на сто. Не е изключено и формирането на нова голяма коалиция в „ямайски“ формат, която да включва Съюза (ХДС/ХСС), СвДП и „Зелени“. Добри шансове има и бъдещо черно-зелено правителство (ХДС/ХСС и „Зелени“). \r\nФакт е, че повечето проучвания на общественото мнение показват, че Ангела Меркел може да очаква комфортна победа на предстоящите на 24 септември избори за федерален парламент. Според експертите това се дължи на по-голямата й популярност в сравнение с лидера на ГСДП Мартин Шулц.Тереза Герова", "date": "2017.09.14", "title": "Der Münchner Merkur: Политолози прогнозират черно-жълта коалиция в Берлин"}
{"url": "http://www.focus-news.net/news/2017/09/14/2435703/varna-s-opasnost-za-zhivota-sa-dvama-dushi-postradali-tezhko-pri-patni-intsidenti-prez-noshtta.html", "text": "С опасност за живота са двама души, пострадали тежко при пътни инциденти във Варна тази нощ. Това съобщиха за Радио „Фокус” – Варна от „Пътна полиция”. Пострадалите са мотоциклетист и велосипедист. Около 20.30 часа на кръстовището на ул. „Васил Друмев” и бул. „Княз Борис I” е възникнало пътно произшествие с участието на мотоциклет. 49-годишен водач на лек автомобил от Варна не е спазил пътния знак „Б1 – Пропусни движещите се по пътя с предимство” и се е сблъскал с мотоциклета, който се е движел там. Вследствие на инцидента мъжът е пострадал тежко, настанен е за лечение в МБАЛ „Св. Анна” с множество фрактури и опасност за живота. Работата по изясняване на причините и обстоятелствата, довели до сблъсъка, продължава. По случая има образувано досъдебно производство.\r\nПри друг инцидент, случил се в 00.50 часа на бул. „Янош Хунияди”, 18-годишна водачка на лек автомобил по време на движението си е блъснала велосипедист. Той е паднал на платното за движение и е получил фрактура на черепа. 19-годишният младеж е настанен за лечение в МБАЛ „Св. Анна” с опасност за живота.", "date": "2017.09.14", "title": "Варна: С опасност за живота са двама души, пострадали тежко при пътни инциденти през нощта"}
{"url": "http://www.focus-news.net/news/2017/09/14/2435704/filip-popov-bsp-promenite-v-zakona-za-opazvane-na-okolnata-sreda-sa-protivopokazni-za-razvitieto-i-efektivnostta-na-sistemata-na-sadebnata-vlast.html", "text": "Промените в Закона за опазване на околната среда са противопоказни за развитието и ефективността на системата на съдебната власт. Това каза секретарят на  ПГ на „БСП за България“ Филип Попов по време на дебатите по новото обсъждане на промените в Закона за опазване на околната среда, на който президентът Румен Радев наложи вето, предаде репортер на Агенция „Фокус“. „Искате да реформирате системата на съдебната власт, но това, което направихте с този закон, е остро противопоказно за развитието на ефективността й, защото руши принципа в правото“, обърна се Филип Попов към вносителите на законопроекта за изменение и допълнение на Закона за опазване на околната среда от ГЕРБ. По думите му това са принципите за достъп до правосъдие, защита на обществения интерес чрез съдебен контрол. Според Филип Попов е  алогично да има такъв контрол по други видове дела, но да липсва такъв, когато се касае за важни държавни проекти и за опазване на околната среда. „Бързината в тези производства не е висша ценност. Такава е законността“, заяви Филип Попов и призова да не се посяга на този държавен стожер.\r\nДеница КИТАНОВА", "date": "2017.09.14", "title": "Филип Попов, БСП: Промените в Закона за опазване на околната среда са противопоказни за развитието и ефективността на системата на съдебната власт"}
{"url": "http://www.focus-news.net/news/2017/09/14/2435705/blagoevgrad-ne-sa-postapvali-signali-ot-grazhdani-za-shteti-sled-zemetresenieto-registriranoto-v-rayona-na-pernik.html", "text": "Няма постъпили сигнали от граждани в област Благоевград относно регистрираното в района на Перник земетресение. Това каза за Радио „Фокус“ – Пирин Йони Гатовска, временно изпълняващ длъжността говорител на Областна дирекция на МВР – Благоевград. В дежурната оперативна част няма данни земетресението да е усетено на територията региона и да са нанесени щети.„Фокус” припомня:\r\nТази сутрин в 04.53 часа в района на Перник беше регистрирано земетресение с магнитуд 3,5 по скалата на Рихтер.\r\nЛивия НИНОВА", "date": "2017.09.14", "title": "Благоевград: Не са постъпвали сигнали от граждани за щети след земетресението, регистрираното в района на Перник"}
{"url": "http://www.focus-news.net/news/2017/09/14/2435706/burgas-obshtinskiyat-savetnik-ot-gerb-kaloyana-zhivkova-organizira-priemen-den-za-grazhdani.html", "text": "Общинският съветник от групата на ГЕРБ - Бургас Калояна Живкова организира приемен ден от 16.30 часа в централата на партията в града на ул. „Конт Андрованти 5”, съобщиха от пресцентъра на ГЕРБ. Калояна Живкова е член на две постоянни комисии - Култура и читалищна дейност и Правни въпроси. Общинският съветник участва и в Комисията по реклама, както и в Комисията от Наредбата за условията и реда за установяване на жилищните нужди на граждани, настаняване под наем и продажба на общински жилища.\r\nЗаписвания се правят на място в офиса на партията или на телефон 056 81 90 40.", "date": "2017.09.14", "title": "Бургас: Общинският съветник от ГЕРБ Калояна Живкова организира приемен ден за граждани"}
{"url": "http://www.focus-news.net/news/2017/09/14/2435707/ekathimerini-problemite-mezhdu-atina-i-eldorado-gold-shte-vleze-v-dnevniya-red-na-sledvashtata-sreshta-na-evrogrupata.html", "text": "Проблемите между Атина и канадската корпорация „Елдорадо Голд“ по отношение на мините на полуостров Халкидики ще бъдат включени в дневния ред на първата среща на Еврогрупата за новия сезон, която ще се състои в петък, 15 септември, в естонската столица Талин, съобщава електронното издание Ekathimerini.\r\nПреди броени дни „Елдорадо Голд“ обяви, че спира инвестициите в оперативните си мини и проекти за развитие в Гърция поради закъснения, отговорни за които са управляващите в Атина. Въпреки многократните опити на компанията и нейното гръцко дъщерно дружество да разговарят с правителството, „забавянето продължава при издаването на рутинни разрешителни и лицензи\", бе казано в съобщение от компанията, в което се допълва, че „при настоящите условия няма да се правят допълнителни инвестиции\".\r\nВодещ представител на еврозоната заяви пред репортери, че целта е третото преразглеждане на спасителния пакет за Гърция да бъде завършено преди края на годината. Това е постижима цел, твърди източникът, тъй като повечето от 95-те предварителни действия, които трябва да бъдат изпълнени, вече са договорени в миналото. Някои от тях са свързани с либерализацията на енергийния пазар, стратегията за лошите кредити и бюджета за 2018 г.\r\nСред ключовите въпроси, които трябва да бъдат обсъдени, са реформата в публичния сектор и държавните служители, допълва източникът.Тереза Герова", "date": "2017.09.14", "title": "Ekathimerini: Проблемите между Атина и „Елдорадо Голд“ ще влезе в дневния ред на следващата среща на Еврогрупата"}
{"url": "http://www.focus-news.net/news/2017/09/14/2435708/blagoevgrad-iztsyalo-e-potushen-pozharat-na-smetishteto-kray-simitli.html", "text": "Изцяло е потушен пожарът на сметището край Симитли. Това съобщи за Радио „Фокус“ – Пирин Йони Гатовска, временно изпълняващ длъжността говорител на Областна дирекция на МВР – Благоевград. Цяла нощ на място са работили екипи на пожарната и на Югозападно държавно предприятие, които са успели да овладеят огъня.„Фокус“ припомня:\r\nВ ранните часове на 13 септември на телефон 112 е подаден сигнал за това, че сметището на Симитли се е запалило. На място веднага са били изпратени два екипа на Регионална дирекция „Пожарна безопасност и защита на населението“ – Благоевград и тежка техника, които да локализират и потушат пламъците. С цел овладяване на пожара е била направена и полоса с булдозер, за да се спре разпространението му.\r\nЛивия НИНОВА", "date": "2017.09.14", "title": "Благоевград: Изцяло е потушен пожарът на сметището край Симитли"}
{"url": "http://www.focus-news.net/news/2017/09/14/2435709/ministar-nikolina-angelkova-pred-svetovnata-organizatsiya-po-turizam-balgarskoto-pravitelstvo-raboti-aktivno-za-ustoychivoto-razvitie-na-turizma.html", "text": "Туризмът е изключително важен сектор за икономиката на България и нашето правителство работи много активно за устойчивото му развитие. Туристическата индустрия формира около 13% от брутния вътрешен продукт на страната и през 2016 г. посрещнахме над 8 млн. чуждестранни туристи, което е близо 17% повече от предходната година. Това заяви министърът на туризма Николина Ангелкова пред пленарната сесия на 22-рата Генерална асамблея на Световната организация по туризъм (СОТ) към ООН, която се провежда в китайския град Чънду, съобщиха от пресцентъра на Министерството на туризма.  \r\n\"Устойчивият туризъм играе изключителна роля за развитието на устойчива икономика и нашата основна цел е превръщането на България в атрактивна целогодишна дестинация\", посочи още Николина Ангелкова. Тя подчерта също, че българското правителство създава много добри условия за привличане на повече инвестиции към сектора и насърчава партньорствата, които стимулират развитието на туристическата индустрия в защитена околна среда.\r\n\"Нашият стремеж е да улесняваме процедурите, които привличат повече инвестиции в масовия зимен и летен туризъм, но и в специализираните видове – балнео- и СПА, културно-исторически, голф и др., стана ясно от думите на министъра. България има дълга история, от която е наследила многобройни архитектурни паметници, които я правят все по-атрактивен маршрут в региона\", каза още министър Ангелкова.\r\nТя благодари на китайските домакини за перфектната организация на мащабния форум и акцентира върху важността на сътрудничеството с международните организации в туризма, особено със СОТ. Министърът благодари специално и на генералния секретар на организацията Табел Рифай, който има неоценим принос за двустранните отношения, и увери присъстващите, че българското правителство ще продължи да насочва вниманието си към туризма като важна точка от дневния му ред. Ще работим още по-усилено за промотирането на страната като все по-конкурентна дестинация, заключи тя.", "date": "2017.09.14", "title": "Министър Николина Ангелкова пред Световната организация по туризъм: Българското правителство работи активно за устойчивото развитие на туризма"}
{"url": "http://www.focus-news.net/news/2017/09/14/2435710/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Фракциите на всички партии в Бундестага се застъпиха за удължаване на мандата на парламента от четири на пет години, съобщава националният ежедневник Die Frankfurter Allgemeine Zeitung. Предложението следва да бъде обсъдено от следващия федерален парламент и промените да бъдат приложени след следващите избори за Бундестаг през 2021 г. \r\nПредседателят на парламентарната група на Германската социалдемократическа партия Томас Оперман заяви, че промените биха отговорили на сложността на много закони. Лидерът на фракцията на „Левица“ Брита Хаселман също демонстрира положителна нагласа за удължаването на мандата на германския парламент.\r\n*** Проблемите между Атина и канадската корпорация „Елдорадо Голд“ по отношение на мините на полуостров Халкидики ще бъдат включени в дневния ред на първата среща на Еврогрупата за новия сезон, която ще се състои в петък, 15 септември, в естонската столица Талин, съобщава електронното издание Ekathimerini.\r\nПреди броени дни „Елдорадо Голд“ обяви, че спира инвестициите в оперативните си мини и проекти за развитие в Гърция поради закъснения, отговорни за които са управляващите в Атина. Въпреки многократните опити на компанията и нейното гръцко дъщерно дружество да разговарят с правителството, „забавянето продължава при издаването на рутинни разрешителни и лицензи\", бе казано в съобщение от компанията, в което се допълва, че „при настоящите условия няма да се правят допълнителни инвестиции\".\r\nВодещ представител на еврозоната заяви пред репортери, че целта е третото преразглеждане на спасителния пакет за Гърция да бъде завършено преди края на годината. Това е постижима цел, твърди източникът, тъй като повечето от 95-те предварителни действия, които трябва да бъдат изпълнени, вече са договорени в миналото. Някои от тях са свързани с либерализацията на енергийния пазар, стратегията за лошите кредити и бюджета за 2018 г.\r\nСред ключовите въпроси, които трябва да бъдат обсъдени, са реформата в публичния сектор и държавните служители, допълва източникът.\r\n*** САЩ доставят в Сирия стари оръжия от Централна и Източна Европа, въпреки че са гарантирали на европейските държави, че американската армия ще бъде техният краен потребител. Това показва доклад на Чешкия център за разследваща журналистика (CCIZ), съобщават столичният вестник The Daily Prague Monitor.\r\nОт Министерството на външните работи на Чешката република отхвърлиха твърденията, като увериха, че САЩ използват оръжията в рамките на военни и охранителни програми, които Прага подкрепя, тъй като са насочени към засилване на международната сигурност, включително борбата срещу терористите.\r\nЧаст от оръжията, доставени в Сирия, са закупени в Чешката република, твърдят разследващите журналисти, които работят съвместно с Центъра за изследване на корупцията и организираната престъпност (OCCRP),  като се позовават на публично достъпни документи.\r\nМинистерството на отбраната на САЩ е нарушило условията за продажба на оръжия, категорични са авторите на доклада. \r\nДанните показват, че Министерството на отбраната на САЩ е купило от държавите в Централна Европа автомати AK-47, гранатомети, минохвъргачки и друго военно оборудване от съветската епоха на обща стойност над 500 млн. долара. След това САЩ са доставили оръжията в Сирия, където са предадени за обучение и въоръжаване на силите, борещи се срещу екстремистите от близкоизточната радикална групировка „Ислямска държава“, но и срещу армията на президента Башар Асад. В същото време Вашингтон е уверил европейците, че оръжията са предназначени единствено за американските военни. \r\nЖурналистите са проучили седем сделки, които се отнасят до закупуването на оръжие от Чешката република, Украйна, Сърбия, България, Румъния и Грузия на обща стойност  71 млн. долара.\r\n*** Британски морски пехотинци и полицейски служители преследват десетки високорискови затворници, избягали от затвор на Британските вирджински острови, след като урагана „Ирма“ е порази района и разруши сградата на изправителната институция, пише британското издание The Daily Express.\r\nПовече от 100 осъдени са избягали от затвора, класифициран като такъв, с висока степен на сигурност, след като той е бил частично разрушен по време на преминаването на урагана „Ирма“, който в този момент е бил със сила от пета степен.\r\nНай-малко 40 високорискови престъпници все още не са задържани.\r\nБлизо хиляда морски пехотинци и 47 полицейски служители са изпратени, за да възстановят „законността и реда“, а се очаква в региона да бъдат разположени още 250 военнослужещи.\r\nДържавният министър по въпросите на външната политика и британската общност сър Алан Дънкан заяви, че: „Затворът е пробит и повече от 100 много опасни престъпници са избягали.“\r\nТой добави, че бягството от затвора представлява „сериозна заплаха за окончателно разпадане на законността и реда“ и британските войници се използват за „охрана на Губернатора и за всичко друго свързано със запазването на реда“.\r\nУраганът „Ирма“ порази Британските вирджински острови, които усетиха пълната сила на бурята, когато окото ѝ премина през Карибите.\r\nГубернаторът на острова, Гъс Джаспърт, беше принуден да обяви „извънредно положение“, след като бурята разруши много сгради и се появиха съобщения за загинали хора.\r\n***", "date": "2017.09.14", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/09/14/2435711/silistra-955-sa-zapisanite-do-momenta-parvoklasnitsi-v-oblastta-37-ekipa-rabotyat-za-vrashtane-v-klas-na-otpadnalite-ot-uchilishte-uchenitsi.html", "text": "955 са записаните до момента първокласници в област Силистра. Това съобщи за Радио „Фокус“ – Шумен Габриела Миткова, началник на Регионалното управление на образованието. Миналата учебна година са били 993. Първолаците ще се обучават в 52,5 паралелки. 903 от тях са в групите за целодневна организация на учебния ден. Това е 94, 5 % обхват. Първокласници няма само в началното училище в село Алеково. В слята паралелка ще учат само първокласниците в село Брадвари.\r\n„В изпълнение на механизма за съвместна работа на институциите за обхващане и задържане в образователната система на деца и ученици в задължителна училищна възраст кметовете на седемте общини определиха районите, в които ще работят т.нар. екипи за обхват. Общо за седемте общини са определени 37 района, приложен е различен подход“, заяви Миткова. Общо включените лица са 276 като част от хората участват в повече от един екип. В екипите участват 44 кметове на малки населени места, в които има училища или детски градини или от които са най-често отпадналите ученици. Включени са и 4 заместник-кмета: от Силистра, Дулово, Кайнарджа, Ситово. „На екипите е предоставена начална информация от РУО – Силистра за ученици, които са отпаднали в последните три учебни години, няма данни да са напускали населеното място при отпадането си, не са омъжени, не са отпаднали от VІІІ клас и все още са в задължителна училищна възраст, като това са 39 деца“, обясни Миткова.\r\nНа общините и на приемащите училища е предоставена и информация към месец август за 84 седмокласници, които са под 16 години и не са напуснали населените места, които не са се записали в осми клас. От тях за 45 ученици е подадена информация, че семейството възпрепятства продължаването на образованието им. Екипите поетапно посещават адресите, за да установят действителния статус на учениците. 452 формуляра вече са предоставени от първите посещения за периода 7 – 13 септември. За момента в повечето случаи се потвърждава информацията за заминаване за чужбина или за друго населено място в страната. „Също така има случаи и на първо постъпване на дете в група за 5-годишни или в първи клас, т.е. не е било досега записано като 4-годишно или като 6-годишно, което е отразено като незаписано, тъй като учебната година още не е започнала и училищата още не са актуализирали националната информационна система“, каза Миткова.\r\nИвелина ИВАНОВА", "date": "2017.09.14", "title": "Силистра: 955 са записаните до момента първокласници в областта, 37 екипа работят за връщане в клас на отпадналите от училище ученици"}
{"url": "http://www.focus-news.net/news/2017/09/14/2435712/pregled-na-osnovnite-temi-vav-varnenskiya-pechat.html", "text": "„Младежи продават благотворително употребявани учебници“ е заглавие от първа страница в днешния брой на варненския вестник „Черно море“. От 11 до 14 септември продължава благотворителният базар за употребявани учебници, организиран във варненската гимназия „Йоан Екзарх“. Инициативата е на възпитаници на училището. „Многофункционална спортна площадка откриха в двора на МГ и ОУ „Захари Стоянов“ информира изданието. На ново спортно съоръжение с щадящо покритие ще се радват от новата учебна година две варненски училища: Математическата гимназия „Д-р Петър Берон“ и ОУ „Захари Стоянов“. „За първия учебен ден няма да спират тока около училищата“ е друго заглавие в броя. На 15 септември не се предвиждат планови прекъсвания на електрозахранването в районите на учебните заведения. Екипите и диспечерските са координирани да реагират незабавно в случаи на възникнали повреди по мрежата, за да обезпечат нормалното протичане на тържествата и учебния процес. „Мащабна строителна програма предстои за зимния сезон“ е друга тема в броя. Основен ремонт и разширение с две ленти на ул. „Мара Тасева“ в “Аспарухово”, част от инвестиционната програма на община Варна по ОП „Региони в растеж“. \r\nИнвестициите в район „Аспарухово“ продължават и с цялостен ремонт на бул. „Народни будители“ и бул. „Първи май“. Предстои изграждането на рибарското пристанище и социализация на парка в „Аспарухово”. Строителните дейности на бъдещия бул. „Мара Тасева” са в ход. „Стена във Варна събира интересни желания“ информира още изданието. На оградата на „Дупката“ в центъра на Варна се изписва с пълна пара черна дъска с послание: „Преди да остарея, бих искал…“. Проектът „Before i die…“ е световен феномен, започнал като експеримент. Наречен е „Стената“, тъй като в действителност е една стена, на която хората оставят посланията си, пишейки с тебешир. Към днешна дата е реализиран в 76 държави в цял свят, на 38 езика и са поставени или построени над 2200 стени, изпълнени с послания. Най-често срещаните послания са любов, работа, семейство, пътешествие, здраве, комуникация и духовност. Авторите на проекта са издали книга, разпространена в целия свят „Да се научим да умрем във…“ \r\n„Данъчните погнаха 93 фирми“ информира вестникът. Инспекторите по приходите от НАП – Варна започнаха проверка на 93 фирми от обхвата на териториалната дирекция за скрито разпределение на печалби. 65 от проверяваните дружества осъществяват дейността си в морската столица, а други 6 на територията на област Добрич.", "date": "2017.09.14", "title": "Преглед на основните теми във варненския печат"}
{"url": "http://www.focus-news.net/news/2017/09/14/2435713/vidin-nivoto-na-reka-dunav-se-ponizhi-s-28-sm-pri-novo-selo-za-poslednoto-denonoshtie.html", "text": "Нивото на река Дунав се понижи с 28 см при Ново село през последното денонощие, водният стоеж е 173 см, съобщават от местната Хидрометеорологична станция. Нивото на Дунав край Видин е 215 см, нивото на реката се е понижило с 25 см. При Лом стойностите на речното ниво са 245 см, водният стоеж се е понижило с 18 см за денонощието. Край Оряхово понижението за последното денонощие е с 5 см, водният стоеж е 139 см. \r\nТемпературата на водата край Ново село е 22 градуса, край Оряхово е 23,2 градуса.", "date": "2017.09.14", "title": "Видин: Нивото на река Дунав се понижи с 28 см при Ново село за последното денонощие"}
{"url": "http://www.focus-news.net/news/2017/09/14/2435714/sofiyska-voda-vremenno-shte-prekasne-vodosnabdyavaneto-v-chast-ot-tsentara-na-stolitsata-na-15-septemvri.html", "text": "„Софийска вода” временно ще прекъсне водоснабдяването в част от центъра на столицата на 15 септември, съобщиха от дружеството. В петък във връзка с подмяна на сградно водопроводно отклонение на ул. „Доспат“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на: ул. „Лайош Кошут“ от бул. „Пенчо Славейков“ до ул. „Шандор Петьофи“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Доспат“ ъгъла с ул. „Лайош Кошут“.", "date": "2017.09.14", "title": "„Софийска вода” временно ще прекъсне водоснабдяването в част от центъра на столицата на 15 септември"}
{"url": "http://www.focus-news.net/news/2017/09/14/2435715/die-welt-severna-koreya-zaplashi-da-potopi-yaponiya-s-atomni-bombi.html", "text": "Северна Корея отправи нови заплахи в отговор на санкциите, наложени на режима в Пхенян след гласуване на резолюция в Съвета за сигурност на ООН по-рано тази седмица, пише германският вестник Die Welt. \r\nИзолираната комунистическа страна обеща „пепел и тъмнина“ за САЩ, които предложиха затягане на санкциите срещу Пхенян. Освен тях обаче, този път севернокорейският режим се закани и на Япония, като предупреди, че островната държава ще бъде „потопена“ с атомни бомби. \r\n„Четирите острова на островната група ще потънат в морето с атомна бомба\", се казва в съобщение в официалната информационна агенция KCNA. „Япония не трябва да съществува в близост до нас“, се казва още в пропагандния текст, в който се разяснява доктрината „Юше“, смесица от марксизъм и екстремна форма на всеобхватен национализъм.Тереза Герова", "date": "2017.09.14", "title": "Die Welt: Северна Корея заплаши да „потопи“ Япония с атомни бомби"}
{"url": "http://www.focus-news.net/news/2017/09/14/2435716/mika-zaykova-nezavisim-finansov-ekspert-80-ot-horata-u-nas-zhiveyat-v-bednost-edva-5-sa-s-dobri-dohodi.html", "text": "80% от хората у нас живеят в бедност, едва 5% са с добри доходи. Това каза в сутрешния блок „Добро утро, България“ на Радио „Фокус“ независимият финансов експерт Мика Зайкова във връзка с предложението на синдикатите минималната заплата да не се облага с данък, за намаляване на данъчните ставки за учебници и лекарства. Тя изчисли, че около 40-50 лева ще остават в джоба на всеки с минимален доход, ако данъкът за него отпадне. По думите ѝ по този начин потреблението има възможност да нарасне. „50-те лева не изглеждат много пари, но ако ги вземете в годишен разрез това все пак са близо 600 лева. Да облечеш, да обуеш и да изпратиш едно дете на училище, според изчисленията за тази учебна година, е между 300 – 400 лева в най-скромен аспект. Тези две мерки имат за цел две неща – да повишат нетния доход на гражданите.  Важното е, че България върви напред и има ръст от 3,6%, а моторът на този ръст е потреблението. Тъй като в България инвестиции няма, моторът на този ръст е колективното потребление или потреблението на домакинствата. Потреблението може да е мотор, но то не създава потенциал в икономиката и не разкрива нови работни места“, коментира Мика Зайкова. Финансовият експерт допълни, че страната ни се нуждае от подобрение на бизнес климата, както и от реформи в съдебната система.", "date": "2017.09.14", "title": "Мика Зайкова, независим финансов експерт: 80% от хората у нас живеят в бедност, едва 5% са с добри доходи"}
{"url": "http://www.focus-news.net/news/2017/09/14/2435717/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Северна Корея отправи нови заплахи в отговор на санкциите, наложени на режима в Пхенян след гласуване на резолюция в Съвета за сигурност на ООН по-рано тази седмица, пише германският вестник Die Welt. \r\nИзолираната комунистическа страна обеща „пепел и тъмнина“ за САЩ, които предложиха затягане на санкциите срещу Пхенян. Освен тях обаче, този път севернокорейският режим се закани и на Япония, като предупреди, че островната държава ще бъде „потопена“ с атомни бомби. \r\n„Четирите острова на островната група ще потънат в морето с атомна бомба\", се казва в съобщение в официалната информационна агенция KCNA. „Япония не трябва да съществува в близост до нас“, се казва още в пропагандния текст, в който се разяснява доктрината „Юше“, смесица от марксизъм и екстремна форма на всеобхватен национализъм.\r\n*** Прогнози на експерти показват, че след изборите за федерален парламент в Берлин вероятно ще бъде съставена жълто-черна коалиция, пише вестник Der Münchner Merkur.\r\nКанцлерът Ангела Меркел (CDU) според изчисленията на политолозите вероятно ще управлява изборите в Бундестага с ФДП в черно-жълт съюз.\r\nСпоред политолозите Томас Гшвенд от Университета в Манхайм и Хелмут Норпът от университета „Стоуни Брук“, шансовете за коалиция между Съюза (ХДС/ХСС) и Свободната демократическа партия в Бундестага са близо 50 на сто. Не е изключено и формирането на нова голяма коалиция в „ямайски“ формат, която да включва Съюза (ХДС/ХСС), СвДП и „Зелени“. Добри шансове има и бъдещо черно-зелено правителство (ХДС/ХСС и „Зелени“). \r\nФакт е, че повечето проучвания на общественото мнение показват, че Ангела Меркел може да очаква комфортна победа на предстоящите на 24 септември избори за федерален парламент. Според експертите това се дължи на по-голямата й популярност в сравнение с лидера на ГСДП Мартин Шулц.\r\n*** Броени дни преди началото на Октоберфест пазарен анализ показа, че през първите шест месеца на 2017 г. гражданите на Германия са изпили три милиарда литра бира, което прави по 36,5 литра на глава на населението, съобщава изданието Der Spiegel.\r\nВ сравнение с първата половина на предходната година потреблението бележи спад с 1,3%, но за сметка на това стойността на продажбите се е повишила с 0,4% до 3,6 млрд. Евро. Германците консумират по-малко бира, но са щастливи да похарчат повече пари – по 45 евро на глава от населението. \r\nЕксперти обясняват, че увеличенията в оборота се дължат на безалкохолните бири и радлерите. Това показва, че германците са отворени към новите идеи, дори и заради тях да са принудени да бръкнат по-дълбоко в джобовете си, поясниха специалистите.\r\n*** Според еврокомисаря по бюджет и човешки ресурси Гюнтер Йотингер България е ясно поела по пътя към приемане на единната европейска валута, пише германското икономическо издание Das Handelsblatt. \r\n„Предполагам, че при поемане на председателството на Съвета на ЕС от София в началото на 2018 г.  българският премиер Бойко Борисов ще обясни, че иска да се присъедини страната си към еврото\", заяви Йотингер в разпространение в интервю за местен вестник. \r\nГерманският политик се изказа срещу плановете на френския президент Еманюел Макрон за въвеждане на единен бюджет в еврозоната. \r\n„Не трябва да създаваме нов бюджет за еврозоната, което - с оглед на разширяването на валутния съюз в рамките на няколко години ще се случи\", обясни християндемократът. По-добре би било всички инструменти да са на разположение на всички държави-членки през следващия бюджетен период на ЕС. По този начин Йотингер също така се изправи срещу канцлера Ангела Меркел, която открито се застъпи за създаването на отделен бюджет в еврозоната.\r\n*** Фракциите на всички партии в Бундестага се застъпиха за удължаване на мандата на парламента от четири на пет години, съобщава националният ежедневник Die Frankfurter Allgemeine Zeitung. Предложението следва да бъде обсъдено от следващия федерален парламент и промените да бъдат приложени след следващите избори за Бундестаг през 2021 г. \r\nПредседателят на парламентарната група на Германската социалдемократическа партия Томас Оперман заяви, че промените биха отговорили на сложността на много закони. Лидерът на фракцията на „Левица“ Брита Хаселман също демонстрира положителна нагласа за удължаването на мандата на германския парламент.\r\n***", "date": "2017.09.14", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/09/14/2435718/georgi-markov-gerb-imame-pravo-da-ne-se-saglasim-s-vetoto-na-prezidenta-varhu-promeni-v-zakona-za-opazvane-na-okolnata-sreda-i-da-varvim-napred.html", "text": "Ние сме парламентарната група на ГЕРБ, спечелила 4 пъти изборите. Уважаваме президентската институция, уважаваме самия г-н президент, избран от 2 000 000 българи, но имаме право да не се съгласим с ветото и да вървим напред”. Това заяви от парламентарната трибуна народният представител от ПГ на ГЕРБ Георги Марков, по време на дебатите по повторното разглеждане на промените в Закона за Опазване на околната среда, предвиждащи отпадане на втората съдебна инстанция при обжалването оценките за въздействието на околната среда (ОВОС) на големи инвестиционни проекти, върху които държавният глава наложи вето, предаде репортер на Агенция „Фокус”. „България е република с парламентарно управление, защото вътрешната и външната политика се осъществява от правителството. Правителствено управление, а не неправителствено. „Протестърите”, по Конституция сдруженията нямат право на политическа дейност, а те си позволяват истеричен политически език. Ако искат да управляват, да направят партия и да влязат в парламента. Да направят 3 инстанции, 30, 300. Да спрат лифтове, да спрат развитието, да вземат да спрат и метрото”, заяви Георги Марков от парламентарната трибуна. \r\nИван ЛАЗАРОВ", "date": "2017.09.14", "title": "Георги Марков, ГЕРБ: Имаме право да не се съгласим с ветото на президента върху промени в Закона за Опазване на околната среда и да вървим напред"}
{"url": "http://www.focus-news.net/news/2017/09/14/2435719/dobrich-politsiyata-zadarzha-43-godishen-mazh-uchastval-kato-kurier-v-telefonni-izmami.html", "text": "Полицията е задържа участник в телефонни измами, съобщиха от Областната дирекция на МВР – Добрич. На 4 септември около 18.45 часа 76-годишна жена от село Бранище се е оплакала в полицията, че по-рано през деня е получила обаждане на домашния си телефон от непознат мъж представящ се за служител на МВР. Чрез въвеждане в заблуждение, мнимия полицай съобщава на жената, че е нужно съдействието й  с цел залавяне на извършители на телефонни измами, като за целта е необходимо да предаде сума пари. Малко по-късно жената оставя плик със сумата от 6 950 лева на пейка в с. Бранище. По случая е образувано досъдебно производство.\r\nНа 5 септември около 18.30 часа е получено съобщение за извършена телефонна измама в село Царевец. По данни на 79-годишната жена с инициали П.И. същата е въведена в заблуждение от непознат мъж, представящ се за служител на МВР. Жената оставя до контейнер за смет сумата от 1000 лева. По случая е образувано досъдебно производство.\r\nНа 7 септември около 10.00 часа се тъжи 74-годишна жена от град Добрич. За времето от 11.00 до 16.00 часа предишния ден тя е получила обаждане на домашния си телефон от непознат мъж, представящ се за служител на МВР. Чрез въвеждане в заблуждение, мнимия полицай поисква съдействието на възрастната жена с цел залавяне на извършители на телефонни измами. Малко по-късно в района на ул. „Д. Петков” в град Добрич жената предава сумата от 678 лева и златни накити. По случая е образувано досъдебно производство по описа на Първо Районно управление „Полиция” – Добрич.\r\nНа 7 септември след проведени ОИМ и ПСД от служители на Второ Първо Районно управление „Полиция” – Добрич и служители на сектор ПКП при Областната дирекция на МВР е установен единият от участниците в телефонните измами като куриер. С полицейска мярка за срок от 24 часа е задържан 43-годишен с инициали П.П. от град Добрич. Материалите по случая са докладвани в Прокуратурата. Работата по случаите продължава.", "date": "2017.09.14", "title": "Добрич: Полицията задържа 43-годишен мъж, участвал като куриер в телефонни измами"}
{"url": "http://www.focus-news.net/news/2017/09/14/2435720/evrokomisar-mariya-gabriel-sayuz-na-grazhdanite-v-svarzani-i-sigurni-darzhavi-e-evropeyskiyat-sayuz-na-badeshteto.html", "text": "Председателят на Европейската комисия Жан-Клод Юнкер очерта ясно своята визия за бъдещето – свързана, силна и приобщаваща Европа. Така коментира речта на Юнкер българският еврокомисар Мария Габриел, се казва в съобщение от пресслужбата на ЕК. Според  нея тази реч задава не само рамката за бъдещо развитие на Съюза, но и очертава постигнатото до момента, като дефинира основните предизвикателства, пред европейските страни. \r\n“Европа постигна много. Ако погледнем икономиката ще видим, че тя реализира устойчив растеж, намалява безработицата, откриват се много нови работни места. Но от друга страна, Европа все още не е онзи технологичен лидер, който искаме да бъде. Това е едно огромно предизвикателство – да  направим така, че да видим технологичното лидерство на Европа в близко бъдеще”, твърди комисарят по цифровата икономика и общество. \r\nТехнологиите ще определят в голяма степен конкурентноспособността на икономиките, а оттам и възможностите на хората да имат по-добър живот, допълва тя. Еврокомисарят приветства централната роля, която Жан-Клод Юнкер дава на технологиите при защита правата на гражданите  и сигурността на страните. \"За мен това звучи като послание, че нашето бъдеще е общо, нашето бъдеще е дигитално.”, казва еврокомисарят. Тя споделя напълно разбирането на председателя на ЕК, че киберсигурността трябва да застане в центъра на общите усилия на страните членки. Темата е част от нейното портфолио като еврокомисар. \r\n”Много е важно на ниво Европейски съюз да имаме бърз и ефективен механизъм за обща реакция, когато става въпрос за масова  кибератака. Да можем да споделяме информация е от първостепенно значение. Така че гражданите на Съюза, бизнеса, институциите да се чувстват защитени и предпазени”, допълва тя. \r\nСпоред Мария Габриел, тази част от бъдещето, очертано в речта на Жан-Клод Юнкер, вече се случва. Съвсем скоро ще бъдат разширени функциите  на Агенцията за киберсигурност, които ще я направят по-оперативна и по-ефикасна. Но не само това. Всеки европейски потребител, който ползва услуга или купува стока през мобилно устройство или компютър, ще бъде още по-защитен чрез предстоящото приложение на европейската схема за сертифициране на сигурността на продуктите. \r\nПосланието за равенство между различните страни членки и равенство на гражданите пред принципите и правилата на ЕС е изключително важно за нас българите, коментира българският еврокомисар. “Не” на втора категория граждани, “не” на втора категория работници, \"не\" на втора категория потребители”, категорична бе Мария Габриел. \r\nСпоред нея посланието в речта е много ясно – ако искаме да имаме Европа на бъдещето – то това ще е Европа на принципите. На принципите, които са валидни и се спазват от всички -настоящи и бъдещи членки. Но и това ще е една свързана и приобщаваща Европа, смята комисарят по цифровата икономика и общество \r\n“Радвам се, че Жан-Клод Юнкер посочи Западните Балкани като бъдеща част от Европа. Това е приоритет и на българското председателство и българският премиер Бойко Борисов и цялото правителство работят упорито по този въпрос. Голяма част от  това, което председателят на Европейската комисия Жан-Клод Юнкер очерта като бъдеще на ЕС ще се обсъжда по време на българското председателство на Съвета на ЕС. От тази гледна точка речта му е много важна и поставяща България в центъра на европейския дебат за бъдещето на Европейския съюз\", заключи българският еврокомисар.", "date": "2017.09.14", "title": "Еврокомисар Мария Габриел: Съюз на гражданите в свързани и сигурни държави е Европейският съюз на бъдещето"}
{"url": "http://www.focus-news.net/news/2017/09/14/2435721/korneliya-ninova-kam-gerb-ako-priemete-vtori-pat-zakona-za-okolnata-sreda-go-vnasyame-v-konstitutsionniya-sad-ne-mozhe-zaradi-tselesaobraznost-da-pogazvame-zakonosaobraznost.html", "text": "Ако приемете втори път Закона за околната среда, го внасяме в Конституционния съд – не може заради целесъобразност да погазваме законосъобразност. Това каза лидерът на БСП Корнелия Нинова по време на дебатите по новото обсъждане на промените в Закона за опазване на околната среда, на който президентът Румен Радев наложи вето, предаде репортер на Агенция „Фокус“.  Корнелия Нинова заяви, че Конституционният съд  се е произнасял по подобни казуси, но за такъв не е. „Ето защо с колегите събираме подписи -  юридическият спор и констутционността ще я реши този в България, който има тези правомощия“, посочи лидерът на БСП.  „Нека първо да погледнем себе си. Политическите сили през тези години какво направиха? Колко пъти си позволихме заради целесъобразност, да погазим законосъобразност“, попита Нинова. По думите й в тази зала са взимани противоконституционни решения. Нинова коментира, че така стъпка по стъпка се руши държавността и взаимния контрол между властите. „Това би трябвало да е големия разговор тук“, каза лидерът на БСП Корнелия Нинова.  „Нашата парламентарна група няма да подкрепи второто гласуване на закона, ще подкрепи ветото на президента“, заяви лидерът на БСП. Тя посочи, че темата трябва да се раздели на две. „Едното да сторим за правото с правни аргументи. Другото като политици да се опитаме да погледнем по-широко на принципите на морала, правовата държава и функционирането на държавността“, посочи Нинова. \r\nДеница КИТАНОВА", "date": "2017.09.14", "title": "Корнелия Нинова към ГЕРБ: Ако приемете втори път Закона за околната среда, го внасяме в Конституционния съд – не може заради целесъобразност да погазваме законосъобразност"}
{"url": "http://www.focus-news.net/news/2017/09/14/2435722/razgrad-dvama-dushi-sa-s-opasnost-za-zhivota-sled-katastrofa-na-glaven-pat-e-70-v-rayona-na-selo-beli-lom.html", "text": "Двама души са с опасност за живота след катастрофа на главен път Е-70 в района на село Бели Лом, съобщиха от Областната дирекция на МВР – Разград. Сигналът за пътнотранспортното произшествие е получен около 17.00 часа вчера. Движейки се в посока град Разград, 73-годишният водач на „Сузуки Вагон“ спира лекия си автомобил на пътното платно и бива блъснат от пътуващия зад него микробус „Ивеко“. При удара двата автомобила се завъртат в посока обратна на движението си. Водачът на колата, С.Х. от град Шумен, е с комоцио и охлузни рани по тялото, настанен в Хирургично отделение на Разградската болница. 71-годишната му съпруга, возеща се на предната седалка, е с комоцио, травматичен бял дроб и фрактура на горен крайник, настанена в ОАИЛ. 29-годишният водач на буса с инициали Б.Б. от село Бели Лом е тестван за употреба на алкохол. Пробата е отрицателна. По случая се води досъдебно производство по чл.343, ал.3, А във връзка с чл.342, ал.1 от НК.", "date": "2017.09.14", "title": "Разград: Двама души са с опасност за живота след катастрофа на главен път Е-70 в района на село Бели Лом"}
{"url": "http://www.focus-news.net/news/2017/09/14/2435723/korneliya-ninova-bsp-vapreki-che-katastrofirah-doydoh-v-parlamenta-zaradi-vetoto-na-zakona-za-okolnata-sreda-i-ot-uvazhenie-kam-prezidenta.html", "text": "Въпреки че катастрофирах, дойдох в парламента заради ветото на Закона за околната среда и от уважение към президента. Това каза лидерът на БСП Корнелия Нинова пред журналисти във връзка с катастрофата във вторник в центъра на София,  в която тя е пострадала, предаде репортер на Агенция „Фокус“. Нинова поясни, че в пътното произшествие са участвали четири автомобила. Попитана дали инцидентът е бил случаен, лидерът на БСП заяви, че не си пада по конспирации.  Нинова коментира, че вследствие на катастрофата има мозъчно сътресение и счупен шип отзад на врата, като за възстановяването са й необходими две седмици почивка. „Дойдох само заради ветото и от уважение към президента, за принципни неща и се връщам“, каза Корнелия Нинова. Според нея има има начин проблемът със Закона за опазване на околната среда да бъде решен като се съкратят сроковете, в които се произнасят съдилищата, за да не се бави много обжалването. „Може максимално да се съкратят сроковете, но да не се посяга на принципа на правова държава, който е актовете на Министерски съвет да се обжалват пред съда. Иначе става безконтролно. Който и да е Министерски съвет -днес са те, утре друг някой взима си решение и няма възможност гражданинът да обжалва решенията на изпълнителната власт. Малко на друго ми прилича“, коментира Нинова. \r\nДеница КИТАНОВА", "date": "2017.09.14", "title": "Корнелия Нинова, БСП: Въпреки че катастрофирах, дойдох в парламента заради ветото на Закона за околната среда и от уважение към президента"}
{"url": "http://www.focus-news.net/news/2017/09/14/2435724/pregled-na-osnovnite-temi-v-pazardzhishkiya-pechat.html", "text": "„Зелена светлина за кръгово край Мало Конаре“ е водещо заглавие в днешното издание на вестник „Пазарджишка Марица“. Областната дирекция на МВР е дала положително становище за изграждане на  кръгово движение по пътя Пазарджик-Пловдив на разклона за Мало Конаре. Крайното решение ще вземе Агенция „Пътна инфраструктура“. През юни тази година жителите направиха подписка за изграждане на подобно съоръжение. Инициаторите се аргументираха с тежкия целогодишен трафик по пътя и многото инциденти, които стават на сегашното нерегулирано кръстовище – най-вече заради неспазване на предимство.\r\n„Учители прежалват бонуси, за да запазят школо“ информаира от изданието. Преподаватели в пазарджишкото Основно училище „Стефан Захариев“ прежалват всякакъв вид допълнителни плащания, каквито получават колегите им в останалите учебни заведения с едничката мисия да бъде запазено школото. Това е една от мерките, предприети   за оптимизиране на разходите, след като то бе застрашено от закриване. Крайната мярка пък била предложена, след като в определен момент бюджетът се оказал със сериозен дефицит. Така се наложило ръководството да  поиска сериозна сума за дофинансиране – 18-19 хиляди лева.\r\n„Забраняват незаконни пазари за животни, но законен няма“ става ясно от материал на трета страница. Има  категорична законова забрана за търговия с животни на нерегламентирани тържища, но в същото време в пазарджишко няма законен пазар, където стопаните биха могли да закарат и предлагат спокойно добитъка си. Това  стана ясно по време на извънредно заседание на Областната епизоотична комисия вчера, водено от зам. областния  управител Йордан Кожухаров. Започват крути мерки за контрол на тази търговия, на нарушителите ще бъдат  съставяни актове.", "date": "2017.09.14", "title": "Преглед на основните теми в пазарджишкия печат"}
{"url": "http://www.focus-news.net/news/2017/09/14/2435725/blagoevgrad-obshtinskiyat-savet-shte-provede-izvanredno-zasedanie-na-15-septemvri.html", "text": "Общински съвет – Благоевград ще проведе извънредно заседание на 15 септември. Това съобщи за Радио „Фокус“ – Пирин Магдалена Тренчева, секретар на Общинския съвет. Сесията се налага поради промяна на датата за провеждане на извънредно заседание на Общото събрание на Асоциацията по ВиК Благоевград, което беше отложено от 11 септември за 19 септември. Общинските съветници ще вземат решение за упълномощаване на Кмета на Община Благоевград д-р Атанас Камбитов да участва в предстоящото ново извънредно заседание на Общо събрание на Асоциацията по ВиК Благоевград, което ще се проведе на 19 септември от 13:30, в Конферентната зала на първи етаж, в сградата на Областна администрация Благоевград и да гласува позицията на общината по определения дневен ред. \r\nИзвънредната сесия ще се състои на 15 септември от 14.00 часа в зала „22-ри Септември”.", "date": "2017.09.14", "title": "Благоевград: Общинският съвет ще проведе извънредно заседание на 15 септември"}
{"url": "http://www.focus-news.net/news/2017/09/14/2435726/elen-gerdzhikov-sos-dostatachno-otdalecheni-sme-ot-vsyakakvi-vazmozhni-politicheski-izbori-koeto-shte-ni-dade-vazmozhnost-da-se-lishim-ot-politicheski-intrigi.html", "text": "Достатъчно отдалечени сме от всякакви възможни политически избори, което ще ни даде възможност да се лишим от политически интриги. Това каза в началото на първото заседание на Общинския съвет за новия политически сезон председателят на Столичния общински съвет (СОС) Елен Герджиков, предаде репортер на Агенция „Фокус“. „В нощта срещу Кръстовден Господ чува моливите ни. Предстои много и отговорна работа. На прага сме на 2108 г., когато София ще бъде едновременно домакин на председателството и европейска столица на спорта. Достатъчно отдалечени сме от всякакви възможни политически избори. Това ще ни даде възможност да сработим, лишени от популизма и политическите интриги“, заяви Герджиков. Той подчерта, че са съсредоточени само и единствено върху интересите на София и на съгражданите им. \r\nПредседателят на постоянната Комисия по образование, култура, наука и културно многообразие в Столична община Малина Едрева заяви, че политическата група на ГЕРБ има ясни ангажименти. По думите й през предстоящия политически сезон усилията им са насочени към развитие на град за хората. Според нея младите и активните го избират, защото имат перспектива. „Придвижването е удобно, бързо, прогнозируемо. Доверието е все по-голямо между граждани и институции. Имаме райони, в които недостигът на местата в детските градини е преодолян“, каза още Малина Едрева.\r\nОбщинският съветник и председател на ГС на БСП-София Калоян Паргов заяви, че парламентарните избори категорично са показали, че автентичната десница е загубила доверието си. „Призовавам ви да се върнем в далечната година 1992 г., когато СОС и Общината вземат решение за демонтиране и премахване на всички паметници, особено антифашистки. Историята трябва да се помни, да има трактовка – такава, която да не остави бъдещите поколения разделени. В началото на есенния сезон това не е нещо ново, а продължаваме нашия мандат. Ние социалистите ще поставим приоритети за председателството“, посочи той. По думите му по всички 14 точки, които имат като ангажимент по отношение на председателството кметът на София Йорданка Фандъкова може да разчита на тяхната конструктивна подкрепа. „НСО ще пази ВИП гостите, а софиянци имат нужда от усещането, че не са заплашени в този период. Ние ще бъдем конструктивни, но безкомпромисни при отстояването на интересите на софиянци. Искаме да обърнем внимание и върху два наболели проблема – подобряването на качеството на услугите на „Топлофикация-София“, свързани с дълговете и цената на топлоенергията, както и концесията на „Софийска вода“. Друга тема е тази за дисбаланса на развитието между централната част и крайните квартали на София. Целият Общински съвет трябва да обясни на всички методиката, начина, по който ще формираме такса „смет“, за да могат софиянци да са наясно, че това, което ще плащат ще бъде справедливо“, каза още Калоян Паргов.\r\nБорислав Бориславов от групата на Реформаторския блок заяви, че се продължава да се работи на парче. „Достъпността на Витоша също е проблем, който през призмата на София като водеща столица на спорта, сме длъжни на софиянци по отношение на достъпността. Не може да има транспорт само през събота и неделя“, добави той. По думите му позицията на Реформаторите е да подкрепят всичко разумно и градивно и да се противопоставяме на това, което не е такова. \r\nЛюба АЛЕКСИЕВА", "date": "2017.09.14", "title": "Елен Герджиков, СОС: Достатъчно отдалечени сме от всякакви възможни политически избори, което ще ни даде възможност да се лишим от политически интриги"}
{"url": "http://www.focus-news.net/news/2017/09/14/2435727/lokalno-makedoniya-v-harvatiya-i-sloveniya-svikvat-izvanredni-zasedaniya-za-obsazhdane-na-izostrenite-dvustranni-otnosheniya.html", "text": "Хърватският министър-председател Андрей Пленкович насрочи за следобедните часове на четвъртък извънредно заседание с лидерите на политическите партии, на което ще бъдат обсъдени изострените отношения със Словения, пише  македонското електронно издание „Локално“ , като се позовава на съобщение от правителството в Загреб.\r\nНасрочено и извънредно заседание на словенската парламентарна комисия за отбрана, посветенао на „подготовката на армията да приведе в изпълнение арбитражното решение за границата с Хърватия\". То ще се проведе по искане на председателя на комисията Жан Махнич, депутат на основната опозиционна сила - Словенска демократическа партия (СДП), потвърди говорителят й. \r\n„Заседанието ще се проведе в 16 часа при затворени врати, след което е възможно Махнич да направи изявление пред обществеността, в зависимост от това какво ще се случи на сесията“, поясни говорителят.\r\nСловенският премиер Миро Церар многократно поиска отмяната на сесията, оценявайки темата като „напълно неадекватна\". Той предупреди, че на международната общност са изпратени лоши сигнали за спора с Хърватия, тъй като Словения възнамерява да изпълни арбитражното решение по мирен начин. По същия начин реагира и министърът на външните работи на Словения Карл Ерявец, който определи срещата като „ненужна\".\r\nМахнич не е единственият, който споменава оръжия, когато става въпрос за прилагане на решението на Хагския арбитражен съд. Германските медии, които в миналото бяха информирани за напрегнатите отношения между Словения и Хърватия, написаха, че „използването на сила в спора по Пирийския залив не е изключено\".Тереза Герова", "date": "2017.09.14", "title": "„Локално“ (Македония): В Хърватия и Словения свикват извънредни заседания за обсъждане на изострените двустранни отношения"}
{"url": "http://www.focus-news.net/news/2017/09/14/2435728/veliko-tarnovo-s-19-sm-se-e-povishilo-nivoto-na-reka-dunav-kray-svishtov.html", "text": "С 19 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 154 см.\r\nТемпературата на водата e 23 градуса.", "date": "2017.09.14", "title": "Велико Търново: С 19 см се е повишило нивото на река Дунав край Свищов"}
{"url": "http://www.focus-news.net/news/2017/09/14/2435729/stara-zagora-zam-kmetat-krasimira-chahova-poluchi-plaket-ot-ministara-na-sporta-krasen-kralev.html", "text": "Министърът на младежта и спорта Красен Кралев връчи почетен плакет на заместник-кмета по спортните дейности в Община Стара Загора Красимира Чахова, която завоюва 2 медала - златен на 2000 м стипълчейз и сребърен на 400 м с пр. от IX-те Световни мастърс игри, които се проведоха в края на април т.г. в Оукланд, Нова Зеландия. Това съобщиха от пресцентъра на Община Стара Загора. Министър Кралев удости с плакети българските медалисти от игрите за ветерани, а Здравка Йорданова (олимпийски шампион по гребане и председател на Българска мастърс федерация) му благодари от името на ветераните за доброто взаимодействие между министерството и федерацията.\r\n„Поздравявам Ви за успехите и Ви благодаря за усилията, които полагате. Вие сте доказателство, за това че за любовта към спорта и желанието за победа няма възраст“, каза министър Кралев. Той обсъди с ветераните подготовката им с Българска мастърс федерация, чиято дейност Mинистерството на младежта и спорта подпомага финансово. На срещата беше обсъден и проекта за нов Закон за физическото възпитание и спорта и мерките, които предвижда за ограничаване на т.нар клубове-фантоми.\r\nНа нея присъстваха и още двама шампиони от Стара Загора – бизнесмените Христо Михалев и Пламен Михалев. Христо Михалев спечели 4 медала (3 златни – сингъл, двойки мъже, смесени двойки, 1 сребърен – отборно), а Пламен Михалев – 3 медала (2 златни – двойки мъже, отборно, 1 сребърен – сингъл).\r\nВ Нова Зеландия българският отбор записа най-доброто си представяне на олимпийските игри за ветерани, откакто съществуват те. Над 50 наши ветерани, които участваха в по няколко дисциплини в 5 вида спорт (лека атлетика, вдигане на тежести, бадминтон, кану-каяк и ориентиране) в различни възрастови групи като успяха да спечелят общо 38 медала.\r\nСред участниците в срещата бяха Асен Златев (олимпийски шампион по вдигане на тежести), Ангел Генчев (носител на европейска титла и бронзов световен медалист по вдигане на тежести), 82-годишният лекоатлет Петър Панайотов и доайенът на ветераните лекоатлетката Розка Станчева.\r\nВ IX Световни мастърс игри взеха участие 26 000 спортисти от 118 страни. Възрастта на участниците в игрите в Оукланд е в диапазона между 25 и над 100 г., а тази на българския отбор между 30 и 85 г.", "date": "2017.09.14", "title": "Стара Загора: Зам.-кметът Красимира Чахова получи плакет от министъра на спорта Красен Кралев"}
{"url": "http://www.focus-news.net/news/2017/09/14/2435730/ivelina-vasileva-gerb-promenite-v-zakona-za-opazvane-na-okolnata-sreda-tselyat-uskoryavane-na-protsedurite-na-obekti-s-natsionalno-znachenie.html", "text": "Промените в Закона за Опазване на околната среда целят ускоряване на процедурите на обекти с национално значение. Това заяви от парламентарната трибуна народният представител от ПГ на ГЕРБ Ивелина Василева по време на дебатите по повторното разглеждане на промените в Закона за Опазване на околната среда, предвиждащи отпадане на втората съдебна инстанция при обжалването оценките за въздействието на околната среда (ОВОС) на големи инвестиционни проекти, върху които държавният глава наложи вето, предаде репортер на Агенция „Фокус”. Ивелина Василева подчерта, че ПГ на ГЕРБ продължава да поддържа своите мотиви, а позицията ѝ по въпроса остава непроменена. „Това не е позиция на инат. Това е ясно осъзната, аргументирана, обоснована и балансирана. Да, природата е висше благо. Тя е ценност за всеки един български гражданин. Опазването на природата и осигуряването на чиста и здравословна околна среда е не само право, а и задължение на всеки един от нас”, коментира Василева от трибуната на парламента. „Това е споделеното разбиране на българските граждани и съвсем не е запазена територия на шепа хора, които наричат себе си еколози”, допълни още тя. Василева припомни, че промените целят ускорява процедурите за обекти с национално значение и от стратегическа важност. „Ние не променяме принципа, а въвеждаме изключения само за определени случаи”, аргументира се тя. „Често сме ставали свидетели на сериозно забавяне заради дълги и продължителни обжалвания. Те поставят на риск реализацията на обекти от пътната, железопътната, пристанищната инфраструктура и др.”, допълни Василева. \r\nФилип Попов посочи, че с предлаганите промени на практика се ограничава достъпа на гражданите до правосъдие. \r\nИван ЛАЗАРОВ", "date": "2017.09.14", "title": "Ивелина Василева, ГЕРБ: Промените в Закона за Опазване на околната среда целят ускоряване на процедурите на обекти с национално значение"}
{"url": "http://www.focus-news.net/news/2017/09/14/2435731/dha-turski-sad-postanovi-zadarzhane-na-oshte-edin-deputat-ot-kyurdski-proizhod.html", "text": "Народната представителка от легалната кюрдска Демократическа партия на народите (ДПН) Сибел Ийгиталп е задържана тази сутрин от полицията пред дома си в Диарбекир, предаде информационната агенция Догу хабер ажансъ (ДХА). Причината е, че не се е явила заседание по съдебно дело срещу нея. Пети състав на съда за тежки престъпления е постановил депутатката да бъде докарана принудително в съдебната зала, посочва още ДХА. Георги Димов", "date": "2017.09.14", "title": "ДХА: Турски съд постанови задържане на още един депутат от кюрдски произход"}
{"url": "http://www.focus-news.net/news/2017/09/14/2435732/ruse-mitnicheskite-sluzhiteli-izzeha-20-paleta-s-kartoneni-opakovki-za-tsigari-na-dunav-most.html", "text": "Служители на Митница Русе задържаха 20 палета с картонени опаковки за цигари на световно известна марка, съобщиха от пресцентъра на Агенция „Митници”. Пратката пътувала с камион с румънска регистрация от България за страна в Западна Европа.\r\nНа 8 септември митнически служители спрели за проверка излизащ от страната камион. Превозното средство е селектирано по метода „анализ на риска”. Според представените документи, камионът е натоварил „опаковъчна хартия” от склад на фирма в Южна България. Направената проверка на товара установява, че се касае за картонени заготовки за цигарени кутии - оразмерени и изрязани, готова само да бъдат залепени. \r\nОбщото тегло на пратката е около 7 тона, а всички палети са с опаковки  с логото на известна марка тютюневи изделия. Стока е задържана в склад на Митница Русе. Уведомени са правопритежателите на марката. Случаят e предаден на Гранична полиция за извършване на проверка.\r\nПри друг подобен случай на 8 юни в района на Дунав мост 2 мобилен екип на Митница Лом спира за проверка товарен автомобил с българска регистрация, превозващ по документи 10 палета картон и 6 палета камъни за страна от ЕС. При извършения контрол на товара митническите инспектори установяват, че палетата с картон всъщност са 18 и съдържат опаковки за кутии и стекове с цигари с логото на защитена търговска марка. Общото количество на задържани опаковки е 6 палета с опаковки за стекове и 12 палета със заготовки за цигарени кутии с общо тегло 9780 кг.\r\nИ при двата случая опаковките са задържани  на основание Регламент 608  на Европейския парламент и на Съвета относно защитата на правата върху интелектуалната собственост, осъществявана от митническите органи, поради съмнения, че нарушават права върху интелектуална собственост.\r\nЕдин палет съдържа около 22 800 броя опаковки за стекове или 132 000 заготовки за цигарени кутии.\r\nНай-вероятно опаковките са били предназначени за нелегални производства на тютюневи изделия в друга държава на ЕС.", "date": "2017.09.14", "title": "Русе: Митническите служители иззеха 20 палета с картонени опаковки за цигари на Дунав мост"}
{"url": "http://www.focus-news.net/news/2017/09/14/2435733/vratsa-narodniyat-predstavitel-ot-gerb-krasen-krastev-shte-provede-priemen-den-v-grad-byala-slatina.html", "text": "Народният представител от ГЕРБ – Враца Красен Кръстев ще проведе приемен ден в град Бяла Слатина, съобщиха от пресцентъра на партията. Приемната е насрочена за 18 септември, понеделник. Всички желаещи да се срещнат с народния представител могат да го направят от 10.00 до 19.00 часа в офиса на ГЕРБ в Бяла Слатина.", "date": "2017.09.14", "title": "Враца: Народният представител от ГЕРБ Красен Кръстев ще проведе приемен ден в град Бяла Слатина"}
{"url": "http://www.focus-news.net/news/2017/09/14/2435734/plovdiv-40-prokurori-ot-zonata-na-apelativna-prokuratura-uskoreno-shte-razsledvat-dela-za-posegatelstva-sreshtu-meditsi.html", "text": "40 прокурори от зоната на Апелативна прокуратура-Пловдив ще наблюдават делата за престъпления спрямо медици – лекари, медицински сестри и друг персонал, пострадали при изпълнение на задълженията им по служба. Това съобщиха от пресцентъра на Апелативна прокуратура - Пловдив. Разпореждането за определяне на специални магистрати по казусите с медицинските специалисти е във връзка със заповед на главния прокурор на Република България Сотир Цацаров за създаване на организация и взаимодействие между прокурорите и Центровете за Спешна медицинска помощ в цялата страна, техните подразделения и лечебните заведения за болнична помощ – държавни и общински болници, в които действат спешни приемни отделения и такива за родилна помощ.  \r\nПрокурорите от зоната на Апелативна прокуратура - Пловдив, която включва шест Окръжни прокуратури - в Пловдив, Пазарджик, Стара Загора, Хасково, Смолян и Кърджали и 27 районни прокуратури, ще проведат, до края на месец септември 2017 г., срещи с лекарите от спешните отделения в района, на които да уточнят механизма за незабавни действия при посегателства. \r\nНа медиците ще им бъдат предоставени телефони за постоянна връзка с прокурор и служител на полицията.  Разследването по делата ще бъде приоритетно. От екипите в болниците ще се изисква ускорено осигуряване на документи, явяване на пострадалите, обмен на информация и др. \r\nПрокурорите, които са определени да наблюдават делата за посегателство срещу медици са от районните прокуратури, на които са подсъдни този вид престъпления, като във всяка окръжна прокуратура също е определен по един магистрат за координиране на работата.  \r\nДнес, 14 септември 2017 г., предстои среща по този повод на прокурорите от Районна прокуратура-Пловдив с лекари от УМБАЛ „Св. Георги“-Пловдив. В нея ще участват Гергана Мутафова, районен прокурор на гр. Пловдив, Чавдар Грошев, зам.-районен прокурор, и прокурорът Пламен Георгиев, които наблюдават делата за посегателства срещу медици.", "date": "2017.09.14", "title": "Пловдив: 40 прокурори от зоната на Апелативна прокуратура ускорено ще разследват дела за посегателства срещу медици"}
{"url": "http://www.focus-news.net/news/2017/09/14/2435735/telegraf-ispaniya-okaza-sadeystvie-za-evakuiraneto-na-srabski-grazhdani-ot-bedstvashtiya-ostrov-sen-marten.html", "text": "Испания е оказала съдействие за евакуирането на петима сръбски граждани, блокирани на бедстващия остров Сен Мартен в Карибския регион, който бе ударен от урагана „Ирма“. Това потвърди пред белградския вестник Telegraf министърът на външните работи на Сърбия Ивица Дачич. \r\nДве сръбски семейства - от Крагуевац и Суботица, са евакуирани с испански самолет, който ще кацне по-късно в четвъртък на военно летище в близост до Мадрид. От Белград увериха, че са предприели всички необходими мерки, за да гарантира, че евакуираните сърби ще се завърнат безопасно по домовете си. В Испания двете семейства ще бъдат приети от сръбския консул, който ще окаже съдействие за прибирането в родината им.\r\nСен Мартен е сред най-тежко засегнатите от опустошителния ураган „Ирма“, припомнят от редакцията.Тереза Герова", "date": "2017.09.14", "title": "Telegraf: Испания оказа съдействие за евакуирането на сръбски граждани от бедстващия остров Сен Мартен"}
{"url": "http://www.focus-news.net/news/2017/09/14/2435736/arh-boyan-kolarov-zam-kmet-na-dobrich-vtoro-izdanie-na-initsiativata-globalen-dobrich-shte-se-provede-v-grada.html", "text": "Второ издание на инициативата „Глобален Добрич“ ще се проведе в града. Това съобщи зам.-кметът „Устройство на територията“ арх. Боян Коларов, предаде кореспондент на Радио „Фокус” – Варна. Форумът ще се проведе на 24 септември в Общинския младежки център „Захари Стоянов“ и ще бъде целодневен. Арх. Коларов обясни, че идеята за този форум е подкрепена от кмета Йордан Йорданов и неговия екип. В ход е подготовката на темите и презентаторите ще бъдат обявени веднага щом бъдат определени. „Тази подготовка върви усилено с реална, физическа помощ на колеги от администрацията. Срещата отново ще бъде в ОМЦ „Захари Стоянов“, отново ще бъде с познатата форма от първия път и ще заеме почти целия работен ден“, каза зам.-кметът. \r\nФорумът ще започне в 10,00 часа и се очаква да продължи до 17,00-17,30 часа. Арх. Коларов посочи, че от първия проведен форум са изникнали няколко идеи, на които в момента Община град Добрич обръща внимание. Една от тях е създаването на фермерски пазар, който да се провежда всяка седмица. Първото издание на такъв се подготвя за този месец. „За гражданите, които участваха в първия форум „Глобален Добрич“, явно е било важно тази функция на града да бъде възстановена като част от неговата градска идентичност. В момента ни е усилено работим и по тази тема“, коментира арх. Коларов. Първият фермерски пазар ще бъде организиран на 21 септември в Архитектурния етнографски комплекс на открито „Старият Добрич“. В тази инициатива Общината е подкрепена от кооперация, която вече има опит в тази дейност в много български общини. Целта е да бъдат обхванати производители от целия район на Добрич и в близост до него. Арх. Коларов изрази надежда, че пазарът ще бъде разнообразен, тъй като кооперацията има добър опит и в този аспект. \r\nЖулиета НИКОЛОВА", "date": "2017.09.14", "title": "Арх. Боян Коларов зам.-кмет на Добрич: Второ издание на инициативата „Глобален Добрич“ ще се проведе в града"}
{"url": "http://www.focus-news.net/news/2017/09/14/2435737/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Проблемите между Атина и канадската корпорация „Елдорадо Голд“ по отношение на мините на полуостров Халкидики ще бъдат включени в дневния ред на първата среща на Еврогрупата за новия сезон, която ще се състои в петък, 15 септември, в естонската столица Талин, съобщава електронното издание Ekathimerini.\r\nПреди броени дни „Елдорадо Голд“ обяви, че спира инвестициите в оперативните си мини и проекти за развитие в Гърция поради закъснения, отговорни за които са управляващите в Атина. Въпреки многократните опити на компанията и нейното гръцко дъщерно дружество да разговарят с правителството, „забавянето продължава при издаването на рутинни разрешителни и лицензи\", бе казано в съобщение от компанията, в което се допълва, че „при настоящите условия няма да се правят допълнителни инвестиции\".\r\nВодещ представител на еврозоната заяви пред репортери, че целта е третото преразглеждане на спасителния пакет за Гърция да бъде завършено преди края на годината. Това е постижима цел, твърди източникът, тъй като повечето от 95-те предварителни действия, които трябва да бъдат изпълнени, вече са договорени в миналото. Някои от тях са свързани с либерализацията на енергийния пазар, стратегията за лошите кредити и бюджета за 2018 г.\r\nСред ключовите въпроси, които трябва да бъдат обсъдени, са реформата в публичния сектор и държавните служители, допълва източникът.\r\n*** Хърватският министър-председател Андрей Пленкович насрочи за следобедните часове на четвъртък извънредно заседание с лидерите на политическите партии, на което ще бъдат обсъдени изострените отношения със Словения, пише  македонското електронно издание „Локално“ , като се позовава на съобщение от правителството в Загреб.\r\nНасрочено и извънредно заседание на словенската парламентарна комисия за отбрана, посветенао на „подготовката на армията да приведе в изпълнение арбитражното решение за границата с Хърватия\". То ще се проведе по искане на председателя на комисията Жан Махнич, депутат на основната опозиционна сила - Словенска демократическа партия (СДП), потвърди говорителят й. \r\n„Заседанието ще се проведе в 16 часа при затворени врати, след което е възможно Махнич да направи изявление пред обществеността, в зависимост от това какво ще се случи на сесията“, поясни говорителят.\r\nСловенският премиер Миро Церар многократно поиска отмяната на сесията, оценявайки темата като „напълно неадекватна\". Той предупреди, че на международната общност са изпратени лоши сигнали за спора с Хърватия, тъй като Словения възнамерява да изпълни арбитражното решение по мирен начин. По същия начин реагира и министърът на външните работи на Словения Карл Ерявец, който определи срещата като „ненужна\".\r\nМахнич не е единственият, който споменава оръжия, когато става въпрос за прилагане на решението на Хагския арбитражен съд. Германските медии, които в миналото бяха информирани за напрегнатите отношения между Словения и Хърватия, написаха, че „използването на сила в спора по Пирийския залив не е изключено\".\r\n*** Испания е оказала съдействие за евакуирането на петима сръбски граждани, блокирани на бедстващия остров Сен Мартен в Карибския регион, който бе ударен от урагана „Ирма“. Това потвърди пред белградския вестник Telegraf министърът на външните работи на Сърбия Ивица Дачич. \r\nДве сръбски семейства - от Крагуевац и Суботица, са евакуирани с испански самолет, който ще кацне по-късно в четвъртък на военно летище в близост до Мадрид. От Белград увериха, че са предприели всички необходими мерки, за да гарантира, че евакуираните сърби ще се завърнат безопасно по домовете си. В Испания двете семейства ще бъдат приети от сръбския консул, който ще окаже съдействие за прибирането в родината им.\r\nСен Мартен е сред най-тежко засегнатите от опустошителния ураган „Ирма“, припомнят от редакцията.\r\n*** Известният журналист, колумнист и анализатор Фатих Алтайлъ направи сензационната прогноза, че „САЩ се подготвят да извършат намеса в Турция”, информира електронното издание на вестник „Джумхуриет”. През дългата си журналистическа практика Фатих Алтайлъ е работил в различни вестници („Джумхуриет”, „Гюнеш”, „Сабах”, Хабертюрк”); ТВ канали (Канал Д, Шоу ТВ, Сине 5, Канал 1); радио станции (Шоу радио, Бест ФМ); Издателска група „Доган”. В момента е колумнист в електронното издание „Хабертюрк”.\r\nПоследната му публикация като такъв е озаглавена „Планът за играта срещу Турция”. \r\nЕто и основните акценти и аргументи:\r\n1. САЩ подготвят агресия срещу Турция:\r\n- Първоначално ще представят Турция като държава, която не спазва международните правила и като една диктатура в Близкия изток, която е в  открито противоречие с интересите на Запада. Ще се стъпи на тезата за създаване и натрапване на имидж за нея като за една държава, която извършва беззакония. Конкретно чрез намиращите се в затворите журналисти и политици, както и покрай задържаните чужденци. Етапите, към които ще се премине в последствие, започват да приличат и намирисват на много по-ужасяващи.;\r\n2. На прицел са и други турски политици:\r\n- Като че ли замесените в съдебните процеси в САЩ бивши ръководители на една държавна банка (Халкбанк) в Турция, не са им достатъчни. Сега на подсъдимата скамейка е привикан да седне и един бивш турски министър (Зафер Чаглаян). Изглежда, че по всяка вероятност ще има и други политици, замесени в съдебни дела в САЩ. Турция естествено реагира и негодува; (Ердоган) търси по телефона президента Тръмп.; \r\n3. Подготовката за намеса в Турция:\r\n- Аз обаче откровено ви казвам: този съдебен процес е нещо над и извън волята, познанията  и правомощията на президента Тръмп. Това е едно от отраженията на дълбоката външна политика на САЩ. „Дълбоката държава” в САЩ съвсем открито планира една игра срещу Турция. Тласкането на Турция в едни съвсем неочаквани от нас измерения и точки, може би е заложено в самия план за тази игра на САЩ.;\r\n4. Сценарият и треньорите:\r\n-  Международната намеса против Турция се поставя на дневен ред. За да се свикне с нея; тя да не е чужда. След това се извършва и самата намеса в Турция. Изглежда, че сценарият е точно такъв.  Не зная дали самата Турция има някакъв (контра) план за тази игра. Обаче планът, който видях при треньорите на противниковия отбор, е точно такъв.”…", "date": "2017.09.14", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/09/14/2435738/sport-sesil-karatancheva-i-elitsa-kostova-se-klasiraha-za-vtoriya-krag-na-turnira-v-las-vegas.html", "text": "Сесил Каратанчева победи с 6:4, 6:3 американката Ашли Кратцер в мач от първи кръг на турнира в Лас Вегас, продължил 87 минути.  \r\nЗа втория кръг се класира и другата българска тениситка, която участва в турнира – Елица Костова, след победа с 6:2, 6:2 над белгийката Ан Софи Месташ.", "date": "2017.09.14", "title": "Спорт: Сесил Каратанчева и Елица Костова се класираха за втория кръг на турнира в Лас Вегас"}
{"url": "http://www.focus-news.net/news/2017/09/14/2435739/kmetat-na-sofiya-yordanka-fandakova-nay-dobrata-otsenka-za-izpalnenieto-na-byudzheta-na-stolichna-obshtina-za-2016-g-e-dadena-ot-vanshnite-institutsii.html", "text": "Най-добрата оценка за изпълнението на бюджета на Столична община за 2016 г. е дадена от външните институции. Това каза по време на заседанието на Общинския съвет кметът на София Йорданка Фандъкова при обсъждането на точката, свързана с годишния отчет по изпълнението на бюджета на Столична община за 2016 г., предаде репортер на Агенция „Фокус“. „За нас сезонът е постоянен и това се вижда и по активната работа през лятото. Благодаря на всички политически групи за изказванията. Предстои един много хубав празник само след 2 дни. Разбира се, че ролята на опозицията е да намери поводи за критики. Сигурна съм, че има такива, никой не е безгрешен. Благодарна съм, че се подчерта, че има качествено подобрение. Надявам се и през този сезон да продължим да работим заедно с разбирането на важните приоритети за развитието на града. По отношение на оценката за изпълнението на бюджета, мисля, че най-добрата е дадена от външните институции“, заяви Фандъкова. Според нея Сметната палата е дала много ясна оценка. „Поздравявам зам.-кметът Барбалов и целият му екип, защото това се дължи до голяма степен на тях. По отношение на дивидентите, всички много добре си спомнят, че винаги обсъждаме много подробно разпределението им. Ако тези средства могат да се инвестират от самото дружество или да съфинансират европейски проект, предпочитам да го направят директно. Програмата ин-витро е много важна и сериозна“, посочи Фандъкова. По думите й по нея вече са се родили 7 бебета. „Особено в централната градска част място за реклама няма“, добави тя. По отношение на качеството, Фандъкова изрази надежда, че никой не си позволява да спекулира с тази тема. „Това зависи от българските строителни компании. На територията на Столична община работят много голяма част от строителните фирми в България, включително и такива, които не са български“, допълни кметът на София. Тя подчерта, че в момента се преасфалтира изцяло.  „Нека да не забравяме, че има и някои обекти, които са много добри и не ги забелязваме, защото не виждаме нищо лошо. Търсим начин да подобрим още повече работата. Няма да кажа, че ми липсвахте много, но вече сте тук“, каза още Йорданка Фандъкова.\r\nОбщинските съветници гласуваха с 45 гласа \"за\", 1 \"против\" и 8 \"въздържали се\" и така годишният отчет по изпълнението на бюджета на Столична община за 2016 г. бе приет.\r\nЛюба АЛЕКСИЕВА", "date": "2017.09.14", "title": "Кметът на София Йорданка Фандъкова: Най-добрата оценка за изпълнението на бюджета на Столична община за 2016 г. е дадена от външните институции"}
{"url": "http://www.focus-news.net/news/2017/09/14/2435740/zam-ministar-denitsa-nikolova-dopalnitelni-213-mln-leva-shte-badat-otpusnati-za-podobryavane-na-obrazovatelnata-infrastruktura-po-op-regioni-v-rastezh.html", "text": "Допълнителни 213 млн. лева ще бъдат отпуснати за подобряване на образователната инфраструктура по Оперативна програма „Региони в растеж“ 2014-2020 г. Това каза зам.-министърът на регионалното развитие и благоустройството и ръководител на Управляващия орган на ОПРР Деница Николова, предаде репортер на Радио „Фокус“ – Велико Търново. Само общините ще имат възможност да кандидатстват с проекти. Средствата ще бъдат насочени към общо 22 общини. Проектите на 16 от тях вече са оценени и чакат само сключване на договор. Предстои останалите да подадат своите проекти. „Всяка община кандидатства с един проект, който обобщава няколко обекта спрямо нуждите на общината. Все още не са провеждани обществените поръчките. След сключване на договорите общините ще имат време да подготвят тръжните процедури, да бъдат обявени изпълнителите и да изтекат сроковете за обжалване след избора на изпълнител. Всички тези училища ще се ремонтират най-вероятно през следващия ваканционен период, т.е. следващата година“, обясни Деница Николова. \r\nПо думите й, се предвижда в тези училища, детски градини и детски ясли да бъдат подобрена енергийната ефективност, да бъде извършена цялостна реконструкция на външната фасада, там където е необходимо, както и ремонти на външните дворове и спортната инфраструктурата. Програмата дава възможност за предоставяне на бюджетна линия за оборудване, което касае учебните кабинети. „За нас е изключително приятно, че това се случва в навечерието на първия учебен ден, защото това дава възможност от тук нататък да осигурим качествената образователна среда, както за учениците, така и за учителите, и по този начин да осигурим възможността нашите деца да учат в по-приятни условия и да използват съответните нови технологии и решения. Това ще доведе до по-качествено образование, което е нашата обща и глобална цел“, посочи Деница Николова.\r\nНадежда КРЪСТЕВА", "date": "2017.09.14", "title": "Зам.-министър Деница Николова: Допълнителни 213 млн. лева ще бъдат отпуснати за подобряване на образователната инфраструктура по ОП „Региони в растеж“"}
{"url": "http://www.focus-news.net/news/2017/09/14/2435741/ministar-nikolina-angelkova-predstavi-balgarskata-marka-posvetena-na-mezhdunarodnata-godina-na-turizma-pred-uchastnitsite-v-22-rata-generalna-asambleya-na-svetovnata-organizatsiya-po-turizam.html", "text": "Горда съм да ви представя последното начинание на България- пощенско филателно издание, посветено на инициативата „2017- Международна година на устойчивия туризъм за развитие“. Принципите на инициативата ни вдъхновиха да създадем клеймото и мисля, че това е добър начин за се съхранят ценностите на кампанията, дори и след края на тази година. Това каза министърът на туризма Николина Ангелкова при презентирането на българската пощенска марка по време на 22-рата Генерална асамблея на Световната организация по туризъм (СОТ) в Китай. Това съобщиха от пресцентъра на Министерството на туризма. По време на събитието всеки от участниците получи като подарък брошура, включваща пощенски плик и блок-марка със специално послание от министър Ангелкова. \r\nБих искала да изразя нашата благодарност към г-н Талеб Рифай, генерален секретар на СОТ за подкрепата му на нашата инициатива, заяви още министърът. По думите й именно общите усилия на ведомството и СОТ позволиха днес да бъде представена нашата марка. Филателното издание изобразява два от най-емблематичните културни артефакти, датиращи от различни исторически епохи -Рилския манастир и Тракийска казанлъшка гробница. Освен това те са и част от списъка с недвижимо културно наследство на ЮНЕСКО.  Елементите са свързани с кръговете, които освен, че са символ на безкрайността, присъстват и в изображенията на двата обекта. Те могат и да са аналог на безкрайното колело на живота и дълбочината на българската история.\r\nКакто вероятно знаете, България е сред малкото древни държави, които са запазили своето тракийско, римско и византийско културно наследство, с което заема трето място в Европа по отношение на културни артефакти, посочи министър Ангелкова. И Тя уточни, че това е основен фактор страната да постига своята дългосрочна цел да стане целогодишна дестинация, известна не само за летния и зимен туризъм, но и за изобилието от културно-исторически маршрути. \r\nНаш приоритет е да създадем правилните условия за прилагане на принципите, определени от инициативата \"2017 - Международна година на устойчивия туризъм за развитие\", каза още министърът. По думите й сред нейните цели са насърчаване на ролята на туризма в опазването на богатото наследство и присъщите ценности на нашите цивилизации и култури в света. \r\nМинистърът призова участниците да посетят тези емблематични места за България, като подчерта, че това е най-сигурният начин да се усети духа на страната.", "date": "2017.09.14", "title": "Министър Николина Ангелкова представи българската марка, посветена на международната година на туризма пред участниците в 22-рата Генерална асамблея на Световната организация по туризъм"}
{"url": "http://www.focus-news.net/news/2017/09/14/2435742/gazeta-express-kosovskata-politsiya-e-izvarshila-seriya-aresti-na-sarbi-v-ramkite-na-spetsoperatsiya-tvardyat-mediyni-dokladi.html", "text": "Медии съобщават, че специални подразделения на косовската полиция са извършили редица арести в рамките на операция, задействана в късните часове на сряда, пише вестник Gazeta Express. \r\nСъгласно разпространената информация, акцията е проведена на територията на сръбския анклав Гораждевац, близо до община Печ. Сръбските медии пишат, че при операцията е арестуван Момо Дасич, секртетар на регионалния клон на Сръбския червен кръст. Милош Димитриевич, който от редакцията описват като „паралелен кмет“ на Печ, е призован в полицията за разпит. Уточнява се, че са извършени още два ареста, а също и че са конфискувани документи от офиса на „Червен кръст“ в две населени места. \r\nНяма официално потвърждение от косовската полиция, свързано с провеждането на операцията.Тереза Герова", "date": "2017.09.14", "title": "Gazeta Express: Косовската полиция е извършила серия арести на сърби в рамките на спецоперация, твърдят медийни доклади"}
{"url": "http://www.focus-news.net/news/2017/09/14/2435743/todor-bratanov-od-zemedelie-i-gori-sliven-priemat-se-zayavleniya-za-otstapka-ot-aktsiza-za-gorivo-za-zemedelska-tehnika.html", "text": "Приемът на заявления за отстъпка от акциза за газьол започна от тази седмица, съобщи  пред Радио „Фокус“ – Сливен директорът на Областна дирекция „Земеделие и гори” Тодор Братанов. Крайният срок е 28 февруари 2018 година.\r\nЗемеделските стопани следва да подадат заявления в общинските служби „Земеделие” заедно с копия от фактурите за закупеното гориво и удостоверение за липса на задължения към НАП. Помощта и тази година ще бъде изплатена на земеделските стопани под формата на парични средства. В Сливенска област техният брой е 4300, близо 300 от тях са ползвали държавна помощ през 2016 година.\r\nОт 1 октомври започва и пререгистрация на земеделските стопани, припомни Братанов. Всички регистрирани земеделци трябва да подадат актуална информация за стопанството си. Земеделски стопанин, който не е извършил регистрация или пререгистрация губи правата си за настоящата година. Регистрираните земеделци имат право да кандидатстват за финансово подпомагане пред Държавен фонд „Земеделие”.", "date": "2017.09.14", "title": "Тодор Братанов, ОД „Земеделие и гори” – Сливен: Приемат се заявления за отстъпка от акциза за гориво за земеделска техника"}
{"url": "http://www.focus-news.net/news/2017/09/14/2435744/blagoevgrad-novata-uchebna-godina-na-teritoriyata-na-vsichki-uchebni-zavedeniya-v-obshtina-gotse-delchev-shte-zapochne-normalno.html", "text": "Новата учебна година на територията на всички учебни заведения в община Гоце Делчев ще започне нормално. Навсякъде са извършени предвидените ремонтни дейности и учебните заведения са напълно готови да посрещнат своите ученици. Това съобщиха от пресцентъра на общината. \r\nПървият учебен ден училищата на територията на община Гоце Делчев ще прекрачат над 4200 ученициа, като броят им е по-голям в сравнение с миналата година. В учебните заведения в град Гоце Делчев общият брой на учениците е 3200.\r\nНай-многобройни по численост на учениците и тази година ще бъдат двете гимназии – ПМГ „Яне Сандански” и НПГ „Димитър Талев”, след което са Първо ОУ „Св. Св. Кирил и Методий” и Второ ОУ „Гоце Делчев”.\r\nПървокласниците, които се очаква да влязат за първи път в класните стаи на учебните заведения в общината утре, са 279 на брой. Само в трите основни училища в град Гоце Делчев, броят на първокласниците е 187. Окончателният и точен брой обаче, ще бъде напълно ясен в първите дни след началото на новата учебна година.", "date": "2017.09.14", "title": "Благоевград: Новата учебна година на територията на всички учебни заведения в община Гоце Делчев ще започне нормално"}
{"url": "http://www.focus-news.net/news/2017/09/14/2435745/slivenskite-mineralni-bani-sa-bez-voda-poradi-avariya.html", "text": "Сливенските минерални бани са без вода поради авария, съобщиха от ВиК - Сливен. Заради авариен ремонт за неопределено време е прекъснато водоподаването в Минерални бани-Сливен. След възстановяването му е възможно временно повишаване на мътността на водата.", "date": "2017.09.14", "title": "Сливенските минерални бани са без вода поради авария"}
{"url": "http://www.focus-news.net/news/2017/09/14/2435746/gl-komisar-nikolay-nikolov-gd-pbzn-priemam-protesta-kato-znak-za-problem-koyto-zaedno-mozhem-da-reshim.html", "text": "Приемам протеста като знак за проблем, който заедно можем да решим. Това каза главен комисар Николай Николов, директор на Главна Дирекция „Пожарна безопасност и защита на населението, по време на официалното честване на професионалния празник на пожарникарите предаде репортер на Агенция „Фокус“.\r\n“Днес е ден, в който можем да отчетем постигнати добри резултати, но това в никакъв случай не трябва да ни успокоява и да ни прави по-малко активни за бъдещето. Имаме много задачи, които трябва да се решават, и те са поставени от нашите колеги, които днес не празнуват, а протестират\", каза гл. комисар Николов. Той уточни, че протестира малка част от пожарникарите. „Щом са забелязали някакъв проблем, длъжни са да го покажат, затова имат моите уважения. Ние смятаме, че поддържайки активен диалог, можем да решим голяма част от нещата. Първо, говорим за предпазните средства и аз смятам, че в рамките на няколко месеца на 90% нещата ще бъдат разрешени - завърших една обществена поръчка за 200 хил. лева, а днес подписах и друга за още 400 хил. лева, така че до два-три месеца очаквам доставка на около 800 комплекта дрехи и екипировка. На второ място, трябва да си признаем, че имаме изостаналост в битовите условия, но ако погледнем в бъдеще, ще видим, че има перспектива – 22 сгради ще бъдат реновирани отвън и отвътре, а продължава строителството и на чисто нови“, заяви гл. комисар Николов. Той коментира и проблема със заплащането, като обясни, че споделя мнението на протестиращите, че заслужават по-големи заплати. „Всичко обаче зависи от това какъв бюджет ще отпусне парламентът на министерството и какъв бюджет ще даде министерството на главната дирекция. Но кога ще бъдат удовлетворение исканията им, никой не може да каже“, уточни той.\r\n„По пoследното им искане относно недостатъчния брой хора мога да кажа, че ние само тази година сме назначили около 570 души и това е максималният капацитет на Академията на МВР, за да проведе качествено обучение на хората. А при нас на обучението се държи много, за да може като отиде на пожар, човек да помогне на другите, запазвайки собствения си живот“, каза гл. комисар Николов и допълни, че не може да подкрепи исканията на 100%, но е съгласен по основните пунктове.\r\nЦветилена СИМЕОНОВА", "date": "2017.09.14", "title": "Гл. комисар Николай Николов, ГД ПБЗН: Приемам протеста като знак за проблем, който заедно можем да решим"}
{"url": "http://www.focus-news.net/news/2017/09/14/2435747/tsvetan-tsvetanov-gerb-saobrazyavame-se-s-motivite-na-prezidenta-no-shte-podkrepim-promenite-v-zakona-za-opazvane-na-okolnata-sreda-i-shte-othvarlim-vetoto.html", "text": "Ние сме национално отговорни политици и аз съм убеден, че днес, когато отхвърлим ветото, това е ясен знак, че спазваме законите, съобразяваме с мотивите на президента, но аргументите в пленарна зала бяха по-силни. За това ще подкрепим закона и ще отхвърлим ветото на президента, защото интересите на България са над всичко. Това заяви от парламентарната трибуна председателят на ПГ на ГЕРБ Цветан Цветанов, по време на дебатите по повторното разглеждане на промените в Закона за опазването на околната среда, предвиждащи отпадането на втората съдебна инстанция при обжалване на Оценките на въздействието на околната среда (ОВОС) на големи инвестиционни проекти, върху които президентът наложи вето, предаде репортер на Агенция „Фокус”. „Това, което се предлага и това, което ние ще потвърдим днес, е да бъде приет законът отново и да отхвърлим ветото. Залагаме една бързина от 6 месеца, за да може по националните инфраструктурни проекти държавата да се движи в посока, която ще гарантира развитието на регионите и страната”, заяви Цветанов. Той благодари на всички народни представители, които са участвали в дебата, за изложените аргументи по темата.   \r\nИван ЛАЗАРОВ", "date": "2017.09.14", "title": "Цветан Цветанов, ГЕРБ: Съобразяваме се с мотивите на президента, но ще подкрепим промените в Закона за опазване на околната среда и ще отхвърлим ветото"}
{"url": "http://www.focus-news.net/news/2017/09/14/2435748/parlamentat-preodolya-prezidentskoto-veto-varhu-zakona-za-opazvane-na-okolnata-sreda-i-premahna-vtorata-sadebna-instantsiya-pri-obzhalvane-na-ovos.html", "text": "Със 138 гласа „за”, 78 – „против” и 2 – „въздържал се”, парламентът преодоля президентското вето и повторно прие промените в Закона за Опазване на околната среда, предвиждащи отпадане на втората съдебна инстанция при обжалването оценките за въздействието на околната среда (ОВОС) на големи инвестиционни проекти, предаде репортер на Агенция „Фокус”. Измененията са мотивирани от вносителите от ГЕРБ с това, че така няма да се бавят големи национални инфраструктурни обекти. Чл. 101 ал.3 от Конституцията задължава президента да обнародва в 7-дневен срок повторно приетите промени в закона. Агенция „Фокус” припомня: Промените в Закона за Опазване на околната среда, касаещи разпоредбите, с които се премахва втората съдебна инстанция при обжалване на административни актове във връзка с околната среда и биологичното разнообразие, бяха приети от парламента в края на първата му сесия - на 27 юли 2017 г. Няколко дни по-късно, на 8 август, президентът Румен Радев наложи вето на промените като се аргументира с факта, че държавата трябва да създава не само регулации за съхраняването и възпроизводството на околната среда, но и за ефективен контрол за тяхното прилагане. Такъв контрол се осъществява именно от административните съдилища, чиято правозащитна функция се реализира на две инстанции. В мотивите на президента се посочва, че премахването на втората инстанция намалява интензитета на защитата, необходима за гарантиране на околната среда като конституционно призната ценност. Президентът Радев изрази своята увереност, че Народното събрание ще намери добрия баланс между приоритетното и своевременно изграждане на значими стратегически обекти и контрола за спазване на законността. \r\nИван ЛАЗАРОВ", "date": "2017.09.14", "title": "Парламентът преодоля президентското вето върху Закона за опазване на околната среда и премахна втората съдебна инстанция при обжалване на ОВОС"}
{"url": "http://www.focus-news.net/news/2017/09/14/2435749/plovdiv-vnesen-e-obvinitelen-akt-spryamo-11-mazhe-za-poboya-nad-mladi-sportisti-v-rayona-na-yazovir-40-te-izvora-kray-asenovgrad.html", "text": "Районна прокуратура-Асеновград внесе в съда обвинителен акт спрямо Яшар С., на 27 г., Исмет Л., на 34 г., Славчо М., на 41 г., Ангел М., 20 г., Васил И., на 19 г., Костадин М., 39 г., Емрал Р., на 28 г., Абдраман А., 24 г., Стефан Д., на 33 г., Асен А., на 40 г., и Джавет Ю., на 32  г., за хулиганство, извършено с особена дързост и цинизъм, в съучастие – престъпление по чл. 325 ал.2 във връзка с ал.1 във връзка с чл.20 ал.2 във връзка с ал.1 от Наказателния кодекс. Това съобщиха от пресцентъра на Апелативна прокуратура-Пловдив. Емрал Р. и Стефан Д. са предадени на съд и за закана за убийство, което  би могло да възбуди основателен страх за осъществяването му – престъпление по чл. 144 ал. 3 във връзка с ал. 1 от Наказателния кодекс, а Васил И. и Абдраман А. са предадени на съд и за нанасяне на средна телесна повреда по хулигански подбуди – престъпление по чл. 131 ал. 1 т.12 във връзка с чл. 129 ал. 2 във връзка с ал. 1 от Наказателния кодекс. \r\nДелото е от фактическа и правна сложност. Разпитани са били над 30 свидетели,  извършени множество разпознавания и експертизи и др., като разследването е приключило преди края на законноустановения минимален двумесечен срок и незабавно след това е бил внесен обвинителен акт.    \r\nНа 26 юни 2017 г. част от обвиняемите се намирали в района на язовир „40-те извора“ край Асеновград, където тренировки провеждали деца от спортен клуб по гребане. Там имало и други хора, които се занимавали с риболов или били на плаж. В един момент едно от децата от спортния клуб неволно паднало от лодката във водата и не могла да се качи обратно, което се случило близо до брега. Поради тази причина четирима от обвиняемите започнали да се подиграват на децата, да обиждат, като отправяли неприлични реплики. Действията предизвикали силен страх и възмущение у децата, като били извикани треньорите им. Те се опитали да успокоят обвиняемите, които проявили агресия  и започнали с  различни предмети да нанасят удари на някои от спортистите от клуба, без да са били предизвикани от тях. Децата от спортния клуб, треньорите и намиращите се наблизо други хора останали възмутени и уплашени от действията на обвиняемите, защото те демонстративно показали, че не се съобразяват с общоприетите норми на поведение и не се спират пред нищо, за да ги нарушат. След като конфликтът бил потушен, децата и треньорите се качили в автобус и потеглили за гр. Асеновград. От съображения за сигурност автобусът не спрял на първата спирка, а на втората, където част от пътуващите слезли. В това време от автомобил изскочили няколко от обвиняемите, които носели тръби и арматурни железа. Те започнали да се заканват и нанасяли удари.  Част от спортистите тръгнали към болницата в гр. Асеновград, където ги пресрещнали други от обвиняемите. Те също хвърляли камъни и отправяли заплахи. На място са присъствали и други хора, които останали възмутени от действията на обвиняемите. Конфликтът бил прекратен от служители на РУ на МВР-Асеновград, На местопроизшествието е бил извършен оглед, при който са били иззети –дървена летва, лопата, дъска и др. \r\nПо делото са извършени съдебно-медицински експертизи за нанесените телесните повреди. Установено, че две от момчетата от спортния клуб, на 15 г. и на 16 г., са имали нанесени средни телесни повреди. Единият  от тях е получил фрактура на китката на ръката, а другият е имал два счупени прешлени. \r\nОбвиняемите Яшар С., Исмет Л., Костадин М., Емрал Р., Абдраман А., Васил И., Стефан Д., Асен А. и Джавет Ю. са с взета мярка за неотклонение „задържане под стража“ и се намират в Затвора в гр. Пловдив. \r\nПредстои Районен съд-Асеновград да насрочи съдебно заседание по делото.", "date": "2017.09.14", "title": "Пловдив: Внесен е обвинителен акт спрямо 11 мъже за побоя над млади спортисти в района на язовир „40-те извора“ край Асеновград"}
{"url": "http://www.focus-news.net/news/2017/09/14/2435750/zam-kmetat-na-sofiya-doncho-barbalov-s-51-mln-lv-poveche-sa-prihodite-na-stolichna-obshtina-za-2016-g-spryamo-2015-g.html", "text": "Днес Общинският съвет с голямо болшинство прие доклада за касовото изпълнение на Столична община за 2016 г. Резултатите са изключително добри – 100% изпълнение на приходната част. Това коментира пред журналисти зам.-кметът на София Дончо Барбалов след гласуването на точките, свързани с бюджета на Столична община, предаде репортер на Агенция „Фокус“. „Много добро изпълнение на капиталовата програма. Така че можем само да се похвалим с добри резултати. Спрямо 2015 г. приходите ни са с 51 млн. лв. повече. Всичко се развива съобразно плана на общината. За 2016 г. резултатът е добър. 2017 г. на същата сесия Общинският съвет прие и изпълнението на бюджета за първото полугодие на тази година“, заяви Барбалов. По думите му резултатите също са добри. „Имаме по-добри приходи спрямо 2016 г. Трябва да сме доволни от това, което в момента постигаме“, добави той. \r\nБарбалов посочи, че не мисли, че е имало сериозни критики в началото на заседанието. „Имаше въпроси, свързани с планирането на приходите, което за мен е важен въпрос. Може би знаете, в момента се подготвят изменения в Закона за публичните финанси, които правят още по-важно точното планиране на приходите. В момента сме изключително прецизни в тази област, защото в бъдеще общините няма да могат да сключват договори, ако не успеят да изпълнят своите приходи. Ако се бяхме вслушали в предложенията на някои групи за приходите, миналата година нямаше да завършим със 100% изпълнение, а 3,5% неизпълнение“, обясни зам.-кметът на София.\r\nЗа идеите обсъждането на новия бюджет да започне в началото на годината, Барбалов посочи, че няма да е тогава. „В момента сме разработили една процедура, в която се стремим по-отрано да се включат комисиите на Общинския съвет в дискусиите за следващата година. Имаме известна готовност. Разчитаме на колегите от другите направления да проверят разговорите в ресорните комисии, за да може по-отрано да дискутираме проекта за бюджета“, допълни той. Според него и сега биха могли да започнат разговорите по комисиите с колегите му от различните направления за разходите, свързани с поддръжка, издръжка на дейностите на общината. „Към края на годината знаем капиталовата програма, защото  до последните седмици невинаги е сигурно кой обект ще бъде завършен и кой ще стане преходен за следващата година“, каза още Дончо Барбалов. \r\nЛюба АЛЕКСИЕВА", "date": "2017.09.14", "title": "Зам.-кметът на София Дончо Барбалов: С 51 млн. лв. повече са  приходите на Столична община за 2016 г. спрямо 2015 г."}
{"url": "http://www.focus-news.net/news/2017/09/14/2435751/turkish-minute-v-turtsiya-e-zadarzhan-oshte-edin-zhurnalist-za-obida-kam-redzhep-tayip-erdogan.html", "text": "Гьокхан Йозбек, журналист на свободна практика и открит критик на нарушенията на правата на човека след опита за държавен преврат в Турция, бе задържан в четвъртък заради обида към президента Реджеп Тайип Ердоган, предава Turkish Minute.\r\n„Бях задържан по обвинения в обида към президентството ,в Истанбул... Довиждане...\", написа в ранните часове на деня Йозбек. \r\nПрез последната година в Турция бяха задържани над 275 журналисти, повечето от които – за обида към държавния глава, припомня медията.Тереза Герова", "date": "2017.09.14", "title": "Turkish Minute: В Турция е задържан още един журналист за обида към Реджеп Тайип Ердоган"}
{"url": "http://www.focus-news.net/news/2017/09/14/2435752/dvoyno-uvelichenie-na-investitsiite-v-rekonstruktsiya-na-mrezhata-v-montana-izpalnyava-chez-razpredelenie-prez-2017-g.html", "text": "Ръководството на ЧЕЗ проведе среща с кметове на общини и техни представители от област Монтана, съобщиха от пресцентъра на дружеството. Домакин на събитието бе зам.-областният управител Нина Петкова. Карел Крал, Регионален мениджър на ЧЕЗ за България, запозна представителите на общините от областта с плановете и приоритетите на компанията. Петър Холаковски, изпълнителен директор на ЧЕЗ Разпределение България представи реализираните инвестиции в областта през 2016 г., изпълнението им през 2017 г. и възможностите за развитие на енергийната инфраструктура в бъдеще. По време на разговорите бяха представени конкретните обекти, чието стартиране предстои, и до какви подобрения ще доведе тяхното реализиране.\r\n„Благодаря, че спазвате поетите ангажименти от предходни наши срещи. Оценяваме доброто сътрудничество“, каза  зам.-областният управител Нина Петкова по време на срещата.\r\n„Във всички аспекти на нашата дейност ще продължаваме политиката си на коректни, ясни и прозрачни отношения с потребителите и общините, която компанията винаги е следвала. Клиентите са наш основен приоритет, а повишаването на качеството на услугите е цел, която няма да се уморим да следваме. За нейното постигане ще разчитаме на местните власти, които са наши уважавани и дългогодишни партньори“ коментира Карел Крал, регионален мениджър на ЧЕЗ за България.\r\n „През 2017 г. ЧЕЗ Разпределение увеличава повече от двойно обема на инвестираните средства в реконструкция и обновяване на мрежата в област Монтана в сравнение с предходната година. Компанията ще вложи в региона 2.2 млн. лв. Реализацията на планираните проекти ще ни позволи да подобрим качеството на доставките за клиентите на ЧЕЗ в областта. Отделно ще изкупим всички съоръжения, за които се представят необходимите документи, а за нови присъединявания ще отделим около 118 хил. лв.“, допълни Петър Холаковски, изпълнителен директор на ЧЕЗ Разпределение България. \r\nПосещението на ръководството на ЧЕЗ в гр. Враца е част поредица от срещи с представители на общините в Западна България.", "date": "2017.09.14", "title": "Двойно увеличение на инвестициите в реконструкция на мрежата в Монтана изпълнява ЧЕЗ Разпределение през 2017 г."}
{"url": "http://www.focus-news.net/news/2017/09/14/2435753/ruse-dve-momcheta-na-12-godini-i-edno-na-14-godini-sa-otkradnali-lek-avtomobil-detsata-sa-izvestni-na-politsiyata.html", "text": "Две момчета на 12 години и едно на 14 години са откраднали лек автомобил, децата са известни на полицията, съобщиха от Областната дирекция на МВР – Русе. Вчера в 02.10 часа в Русе при извършен обход на ул. „Генерал Кутузов” служители на Първо Районно управление „Полиция” – Русе установяват спрял лек автомобил „Рено” с русенски регистрационен номер на пътя към паркинга на комплекс „Левента”. Полицейските служители спират служебния автомобил зад лекия автомобил „Рено” и излизат, за да извършат полицейска проверка. В този момент водачът на спрелия автомобил форсира двигателя и се насочва към паркинга на комплекса. Полицейските служители тръгват след лекия автомобил „Рено” със служебния автомобил към паркинга, където от колата излизат и побягват три лица на видима възраст около 15 години. При извършения оглед на автомобила служителите забелязват стърчащи от таблото кабели и се усъмняват, че лекият автомобил е противозаконно отнет. След проведените оперативно-издирвателни мероприятия се установява, че извършителите са две момчета на 12 години и едно момче на 14 години, известни на полицията. По случая е образувано досъдебно производство.", "date": "2017.09.14", "title": "Русе: Две момчета на 12 години и едно на 14 години са откраднали лек автомобил, децата са известни на полицията"}
{"url": "http://www.focus-news.net/news/2017/09/14/2435754/zam-ministar-stefan-balabanov-ne-e-vazmozhno-zaplatite-na-pozharnikarite-da-badat-uvelicheni-sas-zadna-data.html", "text": "Не е възможно заплатите на пожарникарите да бъдат увеличени със задна дата. Това каза заместник-министърът на вътрешните работи Стефан Балабанов по време на официалното честване на професионалния празник на пожарникарите предаде, репортер на Агенция „Фокус“.\r\n„Ръководството на МВР ще работи за увеличение на техните заплати след приемането на бюджета – тоест, ще заложим средства в бюджета, защото те действително са прави, че получават ниско заплащане, рискувайки всеки ден живота си. С колко ще бъдат увеличени заплатите ще зависи от рамката на бюджета. Аз искам те да получават по 2000 евро на месец, само че бюджетът на държавата не позволява в момента това, което протестиращите искат. Не бих могъл да кажа отсега какво ще е увеличението или кога ще се случи“, каза още той.\r\nЗам.-министър Балабанов обясни, че за четири месеца са проведени шест съвета за социално партньорство. „Така че не бива да ни обвиняват в липса на диалог. Това, което направихме, е изплащане на паричната равностойност на дрехите, които не получаваха, спиране лимита на бензина и някои други по-дребни неща, а това за четири месеца никак не е малко. Нашите колеги настояват да бъдат увеличени заплатите със задна дата, но им беше обяснено, че това въобще не е възможно“, коментира той.\r\nПо време на официалната церемония зам.-министър Балабанов се обърна директно към пожарникарите: „Уважаеми колеги спасители, на днешния ви професионален празник искам да подчертая, че вие всеки ден изпълвате със съдържание клетвата, която дадохте – а именно да пазите живота, здравето и имуществото на българските граждани и на нашата държава. Доказвате го всеки ден, за което искам да благодаря. И ви пожелавам техниката, която вече имате модернизирана на 80-90%, и защитното облекло, което много скоро ще ви бъде предоставено, да ги ползвате по-малко. Пазете живота и здравето на българските граждани, пазете и своя живот!“\r\nЦветилена СИМЕОНОВА", "date": "2017.09.14", "title": "Зам.-министър Стефан Балабанов: Не е възможно заплатите на пожарникарите да бъдат увеличени със задна дата"}
{"url": "http://www.focus-news.net/news/2017/09/14/2435755/zdf-vazstanoveno-e-izpalnenieto-na-poleti-na-ear-berlin-v-normalen-rezhim.html", "text": "След многобройни анулирания и закъснения на полети, в четвъртък самолетите на „Еър Берлин“ отново се движат по разписание, съобщава германският телевизионен канал ZDF.\r\nГоворител на втората по големина авиокомпания в Германия, която обяви несъстоятелност, изрази надежди, че четвъртък ще бъде „нормален ден“ за „Еър Берлин“. Тереза Герова", "date": "2017.09.14", "title": "ZDF: Възстановено е изпълнението на полети на „Еър Берлин“ в нормален режим"}
{"url": "http://www.focus-news.net/news/2017/09/14/2435756/pazardzhik-chast-ot-bul-saedinenie-vav-velingrad-e-zatvoren-zaradi-avariral-vodoprovod.html", "text": "Поради неотложни ремонтни дейности на аварирал водопровод на бул. „Съединение” във Велинград в участъка от НЧ „Васил Левски - 1904” до пл. „Възраждане” е затворено за движение на МПС. Това съобщи за Радио „Фокус“ – Пазарджик Бояна Кирилова, експерт в Община Велинград. Движението ще бъде възстановено след приключване на ремонтните дейности. Уведомено е Районно управление „Полиция” – Велинград към ОД МВР-Пазарджик.\r\nАлбена ЖИЛЕКОВА", "date": "2017.09.14", "title": "Пазарджик: Част от бул. „Съединение“ във Велинград е затворен заради аварирал водопровод"}
{"url": "http://www.focus-news.net/news/2017/09/14/2435757/vitseprezidentat-iliyana-yotova-reaktsiyata-ni-na-vsichki-niva-za-sluchvashtoto-se-v-ukrayna-s-maltsinstvata-tryabva-da-bade-kategorichna.html", "text": "Реакцията ни на всички нива за случващото се в Украйна с малцинствата трябва да бъде категорична. Това каза пред журналисти вицепрезидентът Илияна Йотова във връзка с Украйна, където се готвят реформи, които ограничават правото на бесарабските българи да учат български език, предаде репортер на Агенция „Фокус“. „Страхувам се, че тази реформа вече се е случила, защото на 5 септември законът е гласуват в техния парламент. Тази реформа засяга не само България, тя засяга другите малцинства. Украйна дължи отговор на всички тези страни, в които има признато тяхно малцинство, дали действително ще защитава правата на малцинствата или няма да го прави. Дали действително ще има малцинства в Украйна или няма да има“, коментира Йотова. Според нея при положение, че в тяхното законодателство има признати малцинства и те трябва да се ползват с всички права. „Желанието да се премахне изучаването на майчин език след 5-ти клас, знаете ли какво означава на практика. Това означава затрудняване на децата, които ще завършат гимназиален курс, да учат в българските университети, защото те няма да са конкурентоспособни на останалите“, коментира Йотова. По думите й не трябва да се забравя, че всяка година се разглеждат доклади за Украйна и пътя й за реалното членство в ЕС, а една от тези глави е правата на малцинствата. \r\nДеница КИТАНОВА", "date": "2017.09.14", "title": "Вицепрезидентът Илияна Йотова: Реакцията ни на всички нива за случващото се в Украйна с малцинствата трябва да бъде категорична"}
{"url": "http://www.focus-news.net/news/2017/09/14/2435758/stara-zagora-582-sa-zapisanite-parvoklasnitsi-do-momenta-v-kazanlak.html", "text": "582 са записаните първокласници до момента в Казанлък, съобщиха от пресцентъра на Общината. Техният точен брой ще бъде ясен утре, 15 септември, когато регистрите на всички ученици ще бъдат качени в националната електронна информационна система на образованието. Всичките 22 общински и 4 държавни училища на територията на община Казанлък утре ще отворят врати в готовност да посрещнат учениците.\r\nТенденцията броят на учениците в задължителна училищна възраст да намалява се запазва и за Казанлък. През учебната 2016/2017 г. училищният праг са прекрачили общо 8 039 ученици. Първокласниците тази година ще са по-малко от предходната, броят на учащите се в средното образование намалява. Въпреки това, с изключение на Професионалната гимназия по строителство, която е държавно училище, през последните осем години в община Казанлък няма закрита паралелка и дори училищата с малък брой ученици успяват да се справят и да осигурят добра образователна подготовка за децата.   \r\nС брой ученици под 80 са три основни училища – в селата Бузовград и  Шейново и град Шипка, с най-голям брой ученици е СУ „Екзарх Антим І“, гр. Казанлък – 1 020.   \r\nЗа миналата година отпадналите ученици в задължителна училищна възраст са 136 по данни на Регионално управление по образованието – гр. Стара Загора (за сравнение - в Стара Загора са приблизително 2 000!). Причините за отпадане са социални (незаинтересованост на родителите, проблеми между родителите в семейството, родителите не пускат децата си на училище), икономически (липса на средства за дрехи и обувки, учебници и тетрадки, работят, за да издържат семейството), етнокултурни (основно при ромската общност). Към настоящия момент се осъществяват дейности по Механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, които бяха обсъдени на работната среща преди дни между министъра на образованието и науката Красимир Вълчев, началника на РУО – Стара Загора Татяна Димитрова, кмета на община Казанлък Галина Стоянова и екипите по обхват, включващи представители на училища, детски градини, Дирекция „Социално подпомагане“, РУ на МВР – Казанлък, кметове на населени места, здравни медиатори.   \r\nОт общо 582 първокласници към момента, за приблизително 180 от тях българският език не е майчин. През последните години Община Казанлък изпълнява няколко проекта с външно финансиране – за интеграция на деца, чиито майчин език не е българският и успява да обхване всички деца още от 1 клас.   \r\nПрез летния период в почти всички детски и учебни заведения бяха извършени текущи ремонти с цел подготовка на материалната база за новата учебна година. На по-късен етап ще стартират ремонтните дейности в СУ „Екзарх Антим І“, основните училища в селата Хаджидимитрово, Ръжена, Овощник и градовете Крън и Шипка. Причината за забавяне е, че средствата се осигуряват от външни за общината източници (по проекти с финансиране от Европейския съюз). Общината има готовност да пребазира всички училища дори в учебно време, като няма да се допусне нарушаване на учебния процес. Към настоящия момент филиала на ДГ № 6 „Еделвайс“ в гр. Крън се помещава в предоставените от основното училище в населеното място класни стаи, тъй като се извършва цялостен ремонт на покривната конструкция на сградата на детското заведение. По предварителни разчети ремонтните дейности следва да са приключили до средата на м. октомври 2017 г. и децата и преподавателите да се върнат в обновена база.   \r\nВсички училища и детски градини са осигурили необходимите учебници и учебни помагала за своите възпитаници. Децата в предучилищни, подготвителни групи са 1146.   \r\nПочти всички детски и учебни заведения са обезпечили учебния процес с квалифицирани преподаватели. На срещата с образователния министър Красимир Вълчев беше поставен въпросът с осигуряването на специалисти по предмети като Български език и литература, Физика и др. Директорите получиха уверението, че МОН правят всичко възможно българският учител да бъде мотивиран да работи в системата – увеличаване на основната работна заплата, допълнителна квалификация, по-добри условия на труд и т. н.", "date": "2017.09.14", "title": "Стара Загора: 582 са записаните първокласници до момента в Казанлък"}
{"url": "http://www.focus-news.net/news/2017/09/14/2435759/bekir-bozdag-referendumat-na-irakskite-kyurdi-e-istoricheska-greshka.html", "text": "В четвъртък Турция приветства решението на парламента в Багдад да отхвърли референдума за независимост на Иракски Кюрдистан, предава Reuters.\r\n„Решението на (Масуд) Барзани за референдум е историческа грешка. Турция ще следва политика, която ще зачита териториалния интегритет на Ирак“, заяви вицепремиерът Бекир Боздаг. \r\n„Референдумът в Северен Ирак трябва да бъде отменен, ако не, той ще има разходи и възмездие\", подчерта Боздаг, добавяйки, че провеждането му ще подкопае мира и сигурността в региона. \r\nПарламентът в Багдад даде разрешение на министър-председателя да „предприеме всички мерки\", за да запази единството на Ирак в отговор на плановете за провеждане на референдум за независимост в автономния кюрдски регион на 25 септември, припомня агенцията.Тереза Герова", "date": "2017.09.14", "title": "Бекир Боздаг: Референдумът на иракските кюрди е историческа грешка"}
{"url": "http://www.focus-news.net/news/2017/09/14/2435760/sliven-fond-milosardie-kam-regionalnata-struktura-na-bchk-organizira-den-na-blagotvoritelnata-kultura.html", "text": "За първа година Български Младежки Червен кръст ще организира „Ден на благотворителната култура”, като събраните средства ще постъпят във Фонд „Милосърдие” към БЧК – Сливен, съобщиха организаторите. Фондът е създаден през 1989 година с Постановление на Министерски съвет. Чрез него се оказва финансова подкрепа на лица и семейства, изпаднали в особено тежко материално положение, както и на държавни или общински социални заведения за възрастни и деца.\r\nДнес до 18.00 часа на площад „Добри Желязков-Фабрикаджията” на арт базар са представени приложни изкуства – детско творчество, макиаж, рисуване с кана, изложба на млади сливенски художници, музикални изпълнения с участието на ученици от школи „Млади виртуози” и „Музиката вместо улицата”.", "date": "2017.09.14", "title": "Сливен: Фонд „Милосърдие” към регионалната структура на БЧК организира Ден на благотворителната култура"}
{"url": "http://www.focus-news.net/news/2017/09/14/2435761/kaloyan-pargov-ot-bsp-shte-badem-konstruktivni-no-bezkompromisni-pri-otstoyavaneto-na-interesite-na-sofiyantsi.html", "text": "От БСП ще бъдем конструктивни, но безкомпромисни при отстояването на интересите на софиянци. Това каза в началото на заседанието на Столичния общински съвет общинският съветник и председател на ГС на БСП-София Калоян Паргов, предаде репортер на Агенция „Фокус“.  По думите му парламентарните избори категорично са показали, че автентичната десница с тези 28-годишни антикомунистични риторики и нападки са загубили своето влияние, защото хората искат да има нещо градивно, а не да бъдат разделяни. „Г-жо Фандъкова, призовавам ви да се върнем в далечната година 1992 г., когато СОС и Общината вземат решение за демонтиране и премахване на всички паметници, особено антифашистки. Историята трябва да се помни, да има трактовка – такава, която да не остави бъдещите поколения разделени. В началото на есенния сезон това не е нещо ново, а продължаваме нашия мандат. Ние социалистите ще поставим приоритети за европейското председателство и София като негов домакин с всичките си ангажименти, които са заложени в плана на правителството за европредседателство, където имаме ангажимент по 14 точки“, посочи той. По думите му по всички 14 точки, които имат като ангажимент по отношение на председателството кметът на София Йорданка Фандъкова може да разчита на тяхната конструктивна подкрепа. „НСО ще пази ВИП гостите, а софиянци имат нужда от усещането, че не са заплашени в този период, тъй като София ще бъде център на Европа за 6 месеца. Надявам се, че бюджетът, който ще приемем догодина, ще бъде реалистичен. Един бюджет, който ще дава качество на инвестициите“, добави той. Паргов подчерта, че ще бъдат конструктивни, но безкомпромисни при отстояването на интересите на софиянци. „Искаме да обърнем внимание и върху два наболели проблема – подобряването на качеството на услугите на „Топлофикация-София“, свързани с дълговете и цената на топлоенергията, както и концесията на „Софийска вода“. Друга тема е тази за дисбаланса на развитието между централната част и крайните квартали на София. Целият Общински съвет трябва да обясни на всички методиката, начина, по който ще формираме такса „смет“, за да могат софиянци да са наясно, че това, което ще плащат ще бъде справедливо“, каза още Калоян Паргов.\r\nЛюба АЛЕКСИЕВА", "date": "2017.09.14", "title": "Калоян Паргов: От БСП ще бъдем конструктивни, но безкомпромисни при отстояването на интересите на софиянци"}
{"url": "http://www.focus-news.net/news/2017/09/14/2435762/haskovo-kmetat-dobri-belivanov-pozdravi-pozharnikarite-za-praznika-im.html", "text": "Кметът Добри Беливанов изпрати поздравителен адрес до директора на РД ПБЗН Хасково комисар Николай Вълчев по повод професионалния празник на противопожарната служба в България - 14 септември. Това съобщиха от пресцентъра на Общината. „За да избереш тази професия със сигурност едно от най-важните качества, които трябва да притежаваш е смелост и безрезервна готовност да помагаш на хората.  Хасковските пожарникари неведнъж сте доказали своя професионализъм и благородство. Пожелавам ви да сте здрави и да имате леки дежурства! Благодаря Ви за сигурността и спокойствието, които ни давате! Честит празник на всички огнеборци”, се казва в поздравителния адрес на Добри Беливанов.", "date": "2017.09.14", "title": "Хасково: Кметът Добри Беливанов поздрави пожарникарите за празника им"}
{"url": "http://www.focus-news.net/news/2017/09/14/2435763/vitseprezidentat-iliyana-yotova-rusiya-e-neobhodim-sayuznik-za-borbata-s-mezhdunarodniya-terorizam.html", "text": "Русия е необходим съюзник за борбата с международния тероризъм. Това каза пред журналисти вицепрезидентът Илияна Йотова във връзка с Доклада на въоръжените сили и отбраната, според който Русия е основна заплаха, предаде репортер на Агенция „Фокус“. „Вижте, струва ми се, че напоследък твърде много енергия изразходваме във всякакви такива спорове, идеологеми“, коментира Йотова. „Русия е необходим съюзник за борбата с международния тероризъм. Русия е страна, с която Европа трябва да работи. Разбира се, и България като част от ЕС“, заяви вицепрезидентът. „Санкциите, които Европейския съюз наложи към Русия и съответно тя отговори по същия начин към част от европейските страни, досега не само, че не са дали резултат, а имат и негативен такъв“, коментира Йотова. По темата Шенген, Илияна Йотова заяви, че от 10-годишния си стаж на евродепутат, не чува председателя на ЕК Жан- Клод Юнкер за първи път да призовава час по-скоро Бълагрия и Румъния да станат част от това пространство. \"Той започна така и своя мандат през 2014 г. Лесно е да бъдеш председател на Комисията, да призоваваш за бързо приемане на двете страни в Шенген с ясното съзнание, че това зависи от пълното мнозинство в Европейския съвет и че ЕК няма никакви правомощия\", поясни вицепрезидентът. \r\nПредседателят на  Партията на европейските социалисти (ПЕС) и член на Националния съвет на БСП Сергей Станишев също коментира пред  журналисти в Народното събрание Доклада на въоръжените сили и отбраната, според който Русия е основна заплаха. \"Не смятам Русия за основна заплаха за сигурността на България. Очевидно е, че заплахите са различни. Те идват от бежански и миграционни потоци, от тероризъм, който засяга и заплашва всяка една страна в Европа. Влошените отношения между ЕС и Русия оказват влияние и върху нашите отношения с Русия. Искам да кажа лично мнение – Русия за България винаги е била не просто обикновен съсед. В съзнанието на българите тя остава страната, която е дала най-много за освобождението на България от османското владичество с десетки хиляди руски войни. Ние винаги това ще го помним. Важно е Русия да знае“, каза Станишев. Според него когато се формулират документи от страна  на правителството е важно да се отчитат и политическите послания. Станишев заяви, че е привърженик на диалога. Според него само чрез диаолог може да се намери политически баланс.  По думите му голямото събитие на вчерашния ден е от речта на президента на ЕК Жан-Клод Юнкер за състоянието на Съюза. „Тя беше очаквана от много време и според мен зададе много добра посока за ЕС“, заяви Станишев. Според него е било важно да се чуе за президента на ЕК за бъдещето на ЕВропа. „Мога да кажа, че има няколко важни новини и възможности за България. Първо в цялата визия на Юнкер няма място за Европа на няколко  скорости, което е добра новина за България“, обясни Станишев. По думите му второто това е смела визия, която ще изисква много работа и политическа воля, за да се консолидират проевропейските сили. Според него друго важно за България послание и свързано с Шенген. „Тази воля на президента на Комисията има значение. Трябва правителството на България да използва възможността“, допълни лидерът на ПЕС. Според него Юнкер е дал ясно послание и за еврозоната, че тя трябва да се разшири. По думите му този процес не може да бъде протакан и това е възможност за България, която не трябва да бъде пропускана. „Убеден съм, че за да бъдем в периферията, трябва да сме в ядрото“, каза още Станишев.\r\nДеница КИТАНОВА", "date": "2017.09.14", "title": "Вицепрезидентът Илияна Йотова: Русия е необходим съюзник за борбата с международния тероризъм"}
{"url": "http://www.focus-news.net/news/2017/09/14/2435764/predsedatelyat-na-parlamenta-dimitar-glavchev-shte-prisastva-na-otkrivaneto-na-novata-uchebna-godina-v-dve-sofiyski-uchilishta.html", "text": "Председателят на Народното събрание Димитър Главчев ще поздрави учителите и учениците от 139-то основно училище „Захарий Круша” в София на тържеството, с което ще бъде открита новата учебна година. Празникът ще започне в 9.00 часа в двора на училището, съобщиха от пресцентъра на Народното събрание.\r\n          Председателят на парламента ще присъства в 10.00 часа на официалната церемония по откриването на паметник на цар Симеон Велики в двора на Частно средно училище „Цар Симеон Велики”. Това е първият монумент на цар Симеон в София. Димитър Главчев ще поздрави инициаторите и присъстващите на церемонията.", "date": "2017.09.14", "title": "Председателят на парламента Димитър Главчев ще присъства на откриването на новата учебна година в две софийски училища"}
{"url": "http://www.focus-news.net/news/2017/09/14/2435765/arh-boyan-kolarov-zam-kmet-na-dobrich-opredeleni-sa-izpalnitelite-za-deynostite-po-programata-za-energiyna-efektivnost-za-parvite-deset-bloka.html", "text": "Определени са изпълнители за дейностите по Националната програма за енергийна ефективност в многофамилни жилища за първите десет блока. Това съобщи зам.-кметът с ресор „Устройство на територията“ арх. Боян Коларов, предаде кореспондент на Радио „Фокус” – Варна. Има потвърждение от банката за осигурени финансови средства. Почти всичките десет проекта очакват финалния резултат, а именно издаване на разрешително за строеж, обясни арх. Коларов. За целта те трябва да отговарят на всички условия, както е записано в Закона за устройство на територията. \r\n„Много важна инстанция в случая е Пожарната, защото знаете, че най-сериозните коментари са около начина на обработка на фасадата, така че тя да не провежда огън при евентуален възникнал пожар. Очакваме в най-скоро време да излязат едно по едно от разрешенията за строеж и фирмите изпълнители да започнат работа“, каза зам.-кметът. Той допълни, че стремежът е дейностите да бъдат съобразени с климатичните условия, така че работата да бъде свършена ефективно. Една стъпка назад са другите девет блока, където ще бъдат прилагани мерки за енергийна ефективност, но по ОП „Региони в растеж“. Изпълнители на дейности са избрани, в ход е проектирането. „Надявам се, че там ще се справим в значително по-малки срокове, защото говорим за много по-малки сгради. Колкото е по-малка сградата, толкова по-лесно се напасват интересите на собствениците и по-бързо става проектирането“, отбеляза арх. Коларов. \r\nЖулиета НИКОЛОВА", "date": "2017.09.14", "title": "Арх. Боян Коларов зам.-кмет на Добрич: Определени са изпълнителите за дейностите по програмата за енергийна ефективност за първите десет блока"}
{"url": "http://www.focus-news.net/news/2017/09/14/2435766/edna-ot-nay-golemite-kompanii-v-avtomobilnata-industriya-planira-novo-razshirenie-na-proizvodstvoto-si-v-balgariya.html", "text": "Една от най-големите компании в автомобилната индустрия – немската „MAHLE”, планира ново разширение на производството си в България. С него страната ни ще се превърне в един от основните ѝ производствени центрове. Това стана ясно на среща във Франкфурт между заместник-министъра на икономиката Александър Манолев и Вилхелм Емперхоф, член на ръководството на концерна, съобщиха от пресцентъра на Министерство на икономиката. На срещата присъстваха и Кай Люке, ръководител на направление Външни отношения на „MAHLE” и Томас Шулте, президент и главен изпълнителен директор на дъщерната им компания „BHTC”. MAHLE има годишен оборот от 12,3 милиарда евро, а за нея работят 77 000 служители в 170 производствени предприятия и 15 изследователски и развойни центрове по света.\r\nВ момента в България оперира дъщерното им дружество BHTC, което е ситуирано в индустриална зона Божурище. Към момента в него работят 400 човека като плановете на компанията са те да нараснат до 600 в следващите години, стана ясно по време на срещата. Ще се обхване производството на нови компоненти, а в дългосрочен план размерът на дружеството има потенциал да се утрои.\r\n„Можете да разчитате на пълна подкрепа на държавата в реализирането на тези планове“, подчерта заместник-министър Манолев. По думите му основен приоритет на екипа в Министерството на икономиката е развиването на индустриалните зони. „В кратки срокове успяхме да решим някои от натрупалите се през годините проблеми със зона Божурище, като към момента се работи за изграждане на железопътен терминал към нея и подобряване на връзките с публичния транспорт. Също така се развива инфраструктура, която да отговаря на специализираните нужди на компаниите от автомобилния сектор и производителите на части и компоненти“, допълни той.\r\nЗаместник-министър Манолев представи и мерките за намаляване на административната тежест от страна на правителството и насърчителните мерки по Закона за насърчаване на инвестициите. „При откриване на своето производство вече веднъж сте се възползвали от насърчителните мерки като стратегически инвеститор, но при толкова сериозна нова инвестиция, можете да го направите отново“, обясни той.", "date": "2017.09.14", "title": "Една от най-големите компании в автомобилната индустрия планира ново разширение на производството си в България"}
{"url": "http://www.focus-news.net/news/2017/09/14/2435767/stara-zagora-teche-podgotovkata-za-zvezdnata-sreshta-mezhdu-driym-tima-na-barselona-i-otbora-na-hristo-stoichkov-na-stadion-beroe.html", "text": "Уникален спектакъл с над 150 участници ще изненада публиката на 20 септември по време на звездната среща между Дрийм тима на Барселона и отбора на Христо Стоичков, съобщиха от пресцентъра на Община стара Загора. Стадион „Берое” ще посрещне едни от най-големите имена в света на футбола с богата музикална и танцова програма, включваща великолепни родни артисти. Подготовката за супершоуто тече с пълна сила, като всички специални гости усилено репетират.\r\nВъв въздействащия спектакъл участие ще вземат музиканти и танцьори от фолклорен ансамбъл \"Загоре\" - емблема на “града на липите”, които ще развълнуват публиката с магията на тракийския народен танц и музика.  На зеления терен ще излязат още неповторимите солисти от Старозагорската опера, за да вдигнат адреналина на всички гости на събитието с впечатляващо изпълнение. Екипът зад мащабния проект е предвидил още редица изненади, специални гости и гарантирани емоционални моменти.\r\nВодещ на грандиозното футболно шоу е един от най-популярните и обичани български актьори Станимир Гъмов, който е роден в Стара Загора. Режисьор на феноменалния спектакъл на 20 септември е Борис Радев, който година и половина след невероятния успех на „50 години номер 8“, отново ще превърне звездното събитие в истински празник за града.\r\nСъбитието „Дрийм тиймът на Барселона срещу отбора на Стоичков“, част от „Стара Загора – Европейски град на спорта“, ще се проведе на 20 септември на стадион „Берое“ в Стара Загора. Началото е от 20:00 часа. Билети за звездния футболен мач могат да бъдат намерени в мрежата на Eventim, както и на специалната каса пред Община Стара Загора. Цена на билетите е от 30 лв. до 80 лв.", "date": "2017.09.14", "title": "Стара Загора: Тече подготовката за звездната среща между Дрийм тима на Барселона и отбора на Христо Стоичков на стадион „Берое”"}
{"url": "http://www.focus-news.net/news/2017/09/14/2435768/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-na-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ на Радио „Фокус” – Пловдив ще говорим за развитието на българската авиация у нас. Наш събеседник е председателят на фондация „Български ВВС“ бригаден генерал от запаса Спас Спасов. Първите полети в България се извършват през 1892 г., когато френският балонист извършва демонстрационни полети по време на Първото международно изложение в Пловдив, при което българите д-р Никола Генадиев, поручик Кънчев и подпоручик Васил Златаров за първи път се издигат в небето на България. \r\nПрез 1911 г. е взето решение за създаването на военна авиация. Тази година Българската изтребителна авиация навършва 100 години. Ще чуете през кои години авиацията ни е била най-силна и какво е състоянието и днес. Предаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.09.14", "title": "Акценти в предаването „Със славната 2-ра Тракийска дивизия – За честта на България“ на Радио „Фокус” – Пловдив"}
{"url": "http://www.focus-news.net/news/2017/09/14/2435769/telegraf-ukrayna-v-ukrayna-nyama-nito-edno-iztsyalo-balgarsko-uchilishte-zayaviha-ot-ministerstvoto-na-obrazovanieto-v-kiev.html", "text": "По данни на Министерството на образованието в Киев в Украйна само 78 души са обучавани на български език, а в страната няма нито едно чисто българско училище, съобщава местното електронно издание „Телеграф“.\r\nЗаместник-министърът на образованието Павел Хобзей подчерта, че едва 10 % от учениците в страната се обучават на език, различен от украинския, като 9,4 %  от тях учат на руски. \r\nХобзей съобщи, че в сряда, 13 септември, българският заместник-министър на образованието му е позвънила с молба да обясни дали новият просветен закон означава закриване на българските училища и отмяна на изучаването на български език. Хобзей поясни, че новият закон няма да ограничава изучаването на езиците на националните малцинства. Той изрази съжаление, че инициативата, която съдържа редица реформи, е обсъждана само заради частта, в която се определя езикът за обучение на учениците. Тереза Герова", "date": "2017.09.14", "title": "„Телеграф“ (Украйна): В Украйна няма нито едно изцяло българско училище, заявиха от Министерството на образованието в Киев"}
{"url": "http://www.focus-news.net/news/2017/09/14/2435770/zam-ministar-denitsa-nikolova-polovin-miliard-leva-e-obshtiyat-resurs-koyto-shte-bade-vlozhen-v-podobryavane-na-obrazovatelnata-infrastruktura.html", "text": "Половин милиард лева е общият ресурс, който ще бъде вложен в подобряване на образователната инфраструктура. Това каза зам.-министърът на регионалното развитие и благоустройството и ръководител на Управляващия орган на ОПРР Деница Николова, предаде репортер на Радио „Фокус“ – Велико Търново. Николова посочи, че общият бюджет на Оперативна програма „Региони в растеж“ 2014-2020 г. е 563 милиона лева. Сключени са договори за 350 млн. лева от тях. Бенефициенти са както общините, така и Министерство на образованието и науката, Министерство на младежта и спорта и Министерство на културата. Общият брой на проектите е 75, като 17 от тях са за подобряване на общинската образователна инфраструктура, останалите са за модернизирана на държавни училища. \r\nДеница Николова заяви, че допълнителни 213 лева ще бъдат дадени само на общините за подобряване на учебните бази. Проектите трябва да бъдат реализирани в срок от три години, а до 2023 година разходите ще бъдат отчетени пред Европейската комисия. Тогава информацията ще бъде обобщена и ще бъде направен обстоен анализ за постигнатия ефект. Николова посочи, че след реализацията на проектите по ОП „Регионално развитие“ са покрити между 30 и 40% от нуждите на образователната инфраструктура.\r\nНадежда КРЪСТЕВА", "date": "2017.09.14", "title": "Зам.-министър Деница Николова: Половин милиард лева е общият ресурс, който ще бъде вложен в подобряване на образователната инфраструктура"}
{"url": "http://www.focus-news.net/news/2017/09/14/2435771/sport-grigor-dimitrov-izklyuchi-bazel-ot-programata-si-do-kraya-na-sezona.html", "text": "Григор Димитров изненадващо не потвърди участието си в турнира в Базел. Първата ракета на България няма да защитава точки в този турнир, тъй като миналата година отпадна на старта, след като бе победен с 7:6, 4:6, 4:6 от Жил Мюлер от Люксембург. \r\nТака до края на настоящия сезон Григор Димитров ще участва в общо четири турнира –  в Пекин, Шанхай, Стокхолм и Париж.", "date": "2017.09.14", "title": "Спорт: Григор Димитров изключи Базел от програмата си до края на сезона"}
{"url": "http://www.focus-news.net/news/2017/09/14/2435772/vitseprezidentat-iliyana-yotova-otkri-izlozhbata-golemite-na-20-vek-na-hudozhnika-valentin-kardamski-v-narodnoto-sabranie.html", "text": "Вицепрезидентът Илияна Йотова откри изложбата „Големите на 20 век“  на художника Валентин Кардамски в Народното събрание, предаде репортер на Агенция „Фокус“. Изложбата  бе открита в Клуба на народния представител в Народното събрание. Тя включва портрети на Георги Калоянчев, Стоянка Мутафова, Радой Ралин, Йордан Радичков, Людмила Живкова, Жельо Желев, Николай Добрев, Ахмед Докан, Цар Борис Трети и други.  Вицепрезидентът Илияна Йотова заяви, че поканата за тази изложба е било едно от най-приятните неща, които са й се случвали напоследък. По думите й за 28 години български преход, Валентин Кардамски е успял  без много думи и изразни средства, да го  „закачи на стените“ в Народното събрание. Според нея е имало нещо в поканата, което си заслужава да се помни, че ако се забравят тези образи, означава изтрием себе си. „Част от парите, които ще се съберат от закупуването на тези картини, ще отидат за деца, които са лишени от родителски грижи, но които носят таланта в себе си и трябва да бъдат поощрявани“, поясни Йотова. Тя посочи, че една от тези картини ще бъде сложена в сградата на българския президент. От своя страна художникът Валентин Кардамски благодари на всички, помогнали му да реализира тази изложба.  На събитието присъстваха народни представители, омбудсманът на Република България Мая Манолова и други. \r\nДеница КИТАНОВА", "date": "2017.09.14", "title": "Вицепрезидентът Илияна Йотова откри изложбата „Големите на 20 век“ на художника Валентин Кардамски в Народното събрание"}
{"url": "http://www.focus-news.net/news/2017/09/14/2435773/ministar-nikolay-nankov-otkri-remontirana-s-nad-290-hil-lv-po-programata-za-satrudnichestvo-s-makedoniya-detska-gradina-v-selo-damyanitsa-obshtina-sandanski.html", "text": "Едва ли има по-хубави и по-истински инвестиции от тези в нашето бъдеще, в нашите деца. Дори един прозорец да бъде сменен, резултатите винаги са огромни, защото остават в битието на нашите деца. Това заяви министърът на регионалното развитие и благоустройството Николай Нанков при откриването на обновената детска градина „Зорница“ в с. Дамяница, Община Сандански, съобщиха от пресцентъра на МРРБ.\r\nНанков каза, че резултатът, който вече е налице в навечерието на 15 септември, е постигнат с общите усилия на местната власт, кмета, директорът и учителите в детската градина, както и благодарение на европейската солидарност и доброто партньорство с община Ново село, Република Македония. Покривът, дограмата, пелетното стопанство, изолацията и всичко вътре, което сте осигурили и със собствени средства, защото не всички дейности бяха допустими по проекта, ще превърне учебното заведение в истински дом, където вашите деца ще се чувстват като у дома си, ще растат в по-добра среда и с още по-големи грижи на техните преподаватели, каза още Нанков. Той изказа своите адмирации към тези кметове, които развиват и селата. \r\nРегионалният министър съобщи и че бюджетът за образователна инфраструктура по Оперативна програма „Региони в растеж“ е вече над половин милиард лева, благодарение на което ще се „отпушат“ ремонтите на детски градини и училища. Това Детска градина „Зорница“ е реконструирана по Проект „Енергийна ефективност с цел постигане на по-добра среда в детските градини“, реализиран по Програма ИНТЕРРЕГ ИПП България – Македония 2014-2020. Ремонтът на детското заведение, което е пуснато в експлоатация през 1979 г., е на стойност 148 339 евро или 290 122 лева. \r\nС тези средства е външните стени са изолирани, покривът е ремонтиран, като е  монтирана нова дървена конструкция и топлоизолация, ремонтирана е оградата на детската градина, направен е ремонт на водоснабдителната инсталация за питейна вода, включващ и подмяна на бойлер, подменени са съществуващи дървени прозорци с PVC прозорци, както и металните врати с алуминиеви, монтирани са радиатори, LED осветление и система за мълниезащита и заземяване. \r\nСъс собствени средства Община Сандански е закупила мебелите, с които детската градина е оборудвана наново.", "date": "2017.09.14", "title": "Министър Николай Нанков откри ремонтирана с над 290 хил. лв. по програмата за сътрудничество с Македония детска градина в село Дамяница, община Сандански"}
{"url": "http://www.focus-news.net/news/2017/09/14/2435774/afp-velikobritaniya-razporedi-razsledvane-na-planiranoto-poglashtane-na-skay.html", "text": "Британското правителство обяви в четвъртък, че планирано поглъщане на паневропейския сателитен телевизионен гигант „Скай\" от медийния конгломерат на Рупърт Мърдок (21st Century Fox) ще бъде подложено за задълбочено разследване, предава AFP.\r\nКарън Брадли, министър на културата, медиите и спорта, заяви, че се е обърнала към Органа за конкуренцията и пазарите поради опасения относно нарушения на стандартите за медиен плурализъм и излъчване.Тереза Герова", "date": "2017.09.14", "title": "AFP: Великобритания разпореди разследване на планираното поглъщане на „Скай“"}
{"url": "http://www.focus-news.net/news/2017/09/14/2435775/varna-zadarzhana-e-za-72-chasa-71-godishna-pensionerka-izvarshila-8-telefonni-izmami-za-blizo-24-000-leva-i-zlatni-nakiti.html", "text": "С постановление на наблюдаващ прокурор от Районната прокуратура във Варна с предварителна мярка в ареста е задържана за срок до 72 часа 71-годишната пенсионерка Лиляна А. от Варна, съобщиха от пресцентъра на Апелативна прокуратура – Варна. Тя е привлечена като обвиняема за телефонна измама - престъпление по член 209, ал. 1 от Наказателния кодекс, извършено като продължавано деяние. \r\nНа 12 септември 2017 г. на ул. „Тодор Влайков“ във Варна заплашвана по телефона пенсионерка хвърлила от петия етаж на жилищна кооперация сумата от 9225 лева. Да прибере парите се появила 71-годишната Лиляна А., която била задържана от полицейски служители в момента на вземане на сумата. \r\nВ хода на проведеното разследване било установено, че телефонната измамничка, която действала като муле за някой си Николай Николов, е съпричастна към още 8 телефонни измами, извършени в периода от юни до средата на месец септември тази година. Районната прокуратура във Варна обединила досъдебните производства по тези случаи на телефонни измами, при които от различни хора – предимно възрастни и пенсионери, Лиляна А. взела чрез измама по телефона сума в размер на близо 24 000 лева и около 100 грама златни накити.\r\nИзмамите били извършвани по различни начини. Някои от измамените трябвало да платят компютри, поръчани от внуците си, други – за евтини климатици. Обвиняемата е действала на територията на Варна. \r\nДнес Районната прокуратура във Варна ще внесе в съда искане за вземане на мярка за неотклонение „Задържане под стража“ спрямо 71-годишната  телефонна измамничка.", "date": "2017.09.14", "title": "Варна: Задържана е за 72 часа 71-годишна пенсионерка, извършила 8 телефонни измами за близо 24 000 лева и златни накити"}
{"url": "http://www.focus-news.net/news/2017/09/14/2435776/ministar-nikolina-angelkova-provede-rabotna-sreshta-s-pansi-ho-vitseprezident-i-glaven-sekretar-na-globalniya-forum-za-turizam-i-ikonomika.html", "text": "Министърът на туризма Николина Ангелкова проведе работна среща с Панси Хо, вицепрезидент и главен секретар на „Глобалния форум за туризъм и икономика“, съобщиха от пресцентъра на министерството. Панси Хо е и вицепрезидент на Китайската туристическа камара, в ръководството е и на „Световния съвет за туризъм и пътувания“, освен това е и изпълнителен председател и управляващ директор на финансовия конгломерат „Шун Так“ Холдинг (Shun Tak Holdings Limited). Те разговаряха в рамките на 22-рата Генерална асамблея на Световната организация по туризъм (СОТ), която се провежда в град Чанду, Китай. Двете обсъдиха перспективите за развитие на туризма в България, както и бъдещи взаимни партньорства.   \r\nМинистър Ангелкова запозна Хо с проектите, по които работи страната. Един от тях е подготовката за 2-ото издание на „Международния конгрес на световните цивилизациите и древните маршрути“, които ще се проведе в края на следващата година. Министърът посочи, че ведомството и правителството водят последователна политика за утвърждаването на страната като туристическа дестинация в четири сезона. Тя обясни още, че се работи усилено за постигането на ежегодни ръстове в туристическия сектор, като се очаква това да се превърне в устойчива тенденция. \r\nПанси Хо поздрави министър Ангелкова за избора инициативата „2017 - Международна година на устойчивия туризъм за развитие“ да се отбележи именно с пощенска марка. И посочи, че това е интересен и подходящ начин за поставяне на акцент върху идеите на международната инициатива. \r\n„Глобалния форум за туризъм и икономика“ ще проведе събитие през октомври в район Макао, Китайска народна република (КНР). Участие във форума ще вземе и България. Фокус на събитието ще е насърчаването на регионалния туризъм в рамките на инициативата 16+1, която включва страните от Централна и Източна Европа и Китай. Страната ще участва в дебат за публично-частното партньорство, както и в информационен щанд, на който ще се показват рекламни материали на българския туризъм.", "date": "2017.09.14", "title": "Министър Николина Ангелкова проведе работна среща с Панси Хo, вицепрезидент и главен секретар на „Глобалния форум за туризъм и икономика“"}
{"url": "http://www.focus-news.net/news/2017/09/14/2435777/tass-ispanskoto-pravitelstvo-mozhe-da-razporedi-prekasvane-na-elektrichestvoto-za-da-predotvrati-provezhdaneto-na-referenduma-za-nezavisimost-na-kataloniya.html", "text": "Правителството на Испания може да разпореди да бъде прекъснато електричеството в избитрателните секции в деня на провеждането на референдума за независимост на автономния регион Каталония, съобщава TACC, като цитира статия във вестник El Mundo.\r\nСъгласно информация на изданието, централните власти в Мадрид искат да предотвратят отварянето на избирателните участъци, поставянето на урни за гласуване и предаването на бюлетини на каталонците. \r\nПрокуратурата вече даде указания на правоохранителните органи с мерки за предотвратяване на провеждането на референдума. Призовани за разпит са около 700 кмета от Каталония, които са се съгласили да съдействат за организирането на вота.Тереза Герова", "date": "2017.09.14", "title": "ТАСС: Испанското правителство може да разпореди прекъсване на електричеството, за да предотврати провеждането на референдума за независимост на Каталония"}
{"url": "http://www.focus-news.net/news/2017/09/14/2435778/ministar-lilyana-pavlova-i-izpalnitelniyat-direktor-na-krib-evgeniy-ivanov-podpisaha-sporazumenie-za-partnyorstvo.html", "text": "Министърът за Българското председателство на Съвета на ЕС Лиляна Павлова и Евгений Иванов, изпълнителен директор и член на УС на Конфедерацията на работодателите и индустриалците в България (КРИБ) подписаха споразумение за партньорство по повод предстоящото ротационно председателство на Съвета на ЕС през първата половина на 2018 г. Това съобщиха от пресцентъра на министерството.\r\nСпоразумението е израз на реалното партньорство между държавата и българското предприемачество за подготовката и осъществяването на Българското председателство на Съвета на Европейския съюз през 2018 г. Ясно е декларирана волята, че българските производители и доставчици, и предлаганите от тях стоки и услуги трябва да бъдат в центъра на общата цел да бъде популяризирана страната ни сред останалите европейски държави.\r\nДокументът дава възможност членовете на КРИБ, които имат желание, да направят своите предложения за спонсорство. „По този начин даваме възможност на представителите на българския бизнес от една страна да популяризират своите продукти и услуги, а от друга да работим заедно за добрия имидж на страната ни сред останалите европейски партньори“, коментира министър Павлова.\r\n„Отговорният бизнес, представляван от КРИБ, винаги ще подкрепя българското правителство, когато националният интерес го изисква. В настоящия случай, Българското председателство на Съвета на ЕС е еманация на висш национален интерес“, посочи Евгений Иванов.\r\nОчаква се в периода на председателството от шест месеца България да посрещне над 22 000 гости - членове на делегации на най-високо ниво и журналисти от всички европейски страни.\r\nС Решение на Министерския съвет от 28 юли 2018 г. проектът на споразумение беше одобрен и министърът за Българското председателство беше упълномощен да сключва споразуменията за партньорство.\r\nВодещи български компании и представители на големи чуждестранни корпорации вече проявиха интерес към предоставената възможност. Заявки за дарения има от страна на производители на вода, безалкохолни напитки, бира и вино. Заявено е желание за спонсорство и от производители на текстил за дарение на облеклото на доброволците и на подаръчните комплекти за делегатите.\r\nСпонсорството се осъществява при спазването на принципите на публичност, прозрачност, равнопоставеност и конкуренция, в съответствие с изискванията на законодателството на републиката и на общите политики, провеждани от Европейския съюз, е записано в споразумението. Изрично е упоменато, че спонсорите на председателството не получават търговско предимство в нормативно уредената конкурентна пазарна среда, както и че правителството не изразява предпочитания към отделни производители, доставчици, стоки, услуги, търговски марки и други със сходен характер.\r\nПрез последните месеци министър Лиляна Павлова и екипите, които работят по подготовка на Българското председателство, проведоха поредица от срещи с представителите на бизнеса у нас, по време на които беше отправена покана към всички български производители и доставчици да станат партньори в организацията на събитието. \r\nСпонсорството или поканата за партньорство към бизнес-организациите е практика, въведена още с първите председателства. Опитът, който ще следва и България, е партньорите да бъдат публични и да останат на сайта на Българското председателство през целия 6-месечен период, а фирмените знаци на компаниите да бъдат изложени в НДК, където ще се провеждат основните събития по време на провеждането на Съвета на ЕС у нас.", "date": "2017.09.14", "title": "Министър Лиляна Павлова и изпълнителният директор на КРИБ Евгений Иванов подписаха споразумение за партньорство"}
{"url": "http://www.focus-news.net/news/2017/09/14/2435779/arh-boyan-kolarov-zam-kmet-na-dobrich-aktivno-se-raboti-po-opresnyavane-na-peshehodnite-pateki-v-grada.html", "text": "Активно се работи по опресняване на пешеходните пътеки в града. Тези дейности трябва да приключат до началото на новата учебна година, заяви зам.-кметът с ресор „Устройство на територията“ арх. Боян Коларов, предаде кореспондент на Радио „Фокус” – Варна. Полагането на хоризонталната пътна маркировка трябва да отговаря на изискванията според Закона за движение по пътищата с оглед безопасността на участниците в това движение, независимо дали става дума за традиционните бели ивици или цветния вариант, на който тази година Община град Добрич се е спряла, посочи арх. Коларов. Той каза, че до утре – 15 септември, в района на всички училища в града трябва да бъде положена нова пешеходна пътека. \r\nЖулиета НИКОЛОВА", "date": "2017.09.14", "title": "Арх. Боян Коларов зам.-кмет на Добрич: Активно се работи по опресняване на пешеходните пътеки в града"}
{"url": "http://www.focus-news.net/news/2017/09/14/2435780/veliko-tarnovo-dvamata-ohraniteli-koito-nanesoha-poboy-na-mazh-ot-selo-strahilovo-sa-privlecheni-kato-obvinyaemi.html", "text": "Двамата охранители, които нанесоха побой на мъж от село Страхилово, са привлечени като обвиняеми, съобщиха от Областната дирекция на МВР – Велико Търново. Двамата мъже, на 26 и 23 години, безпричинно са нанесли побой на мъж от село Страхилово на 12 септември. По случая в Районно управление „Полиция” – Полски Тръмбеш е образувано досъдебно производство, а охранителите са привлечени в качеството на обвиняеми за извършено престъпление по чл. 325, ал. 1, вр. чл.20, ал. 2 от НК. Взета им е мярка за неотклонение Подписка.", "date": "2017.09.14", "title": "Велико Търново: Двамата охранители, които нанесоха побой на мъж от село Страхилово, са привлечени като обвиняеми"}
{"url": "http://www.focus-news.net/news/2017/09/14/2435781/plovdiv-obshto-5-500-uchenika-shte-vlyazat-v-klas-za-parviya-ucheben-den-v-obshtina-asenovgrad-503-ma-sa-parvoklasnitsi.html", "text": "Общо 5 500 ученика ще влязат в клас за първия учебен ден в община Асеновград. Това съобщиха за Радио „Фокус“ – Пловдив от отдел „Образование“. 503-ма от тях влизат за първи път и са първокласници. За своите първи стъпки по пътя на знанието те ще получат специален подарък от кмета д-р Емил Караиванов – Асеновградското букварче – книжка-игра за изучаване на историята, културата и забележителностите на община Асеновград. Книжката е за деца от 5 до 9 години. На 15 септември кметът Караиванов ще бъде гост в ОУ „Петко Каравелов”.\r\nВ почти всички детски градини и училища в Асеновград през лятото бяха извършени освежителни и текущи ремонти за сметка на техните делегирани бюджети. Бяха подновени и пешеходните настилки пред учебните заведения, както и на други места по пътната мрежа на града.\r\nЦветана ТОНЧЕВА", "date": "2017.09.14", "title": "Пловдив: Общо 5 500 ученика ще влязат в клас за първия учебен ден в община Асеновград, 503-ма са първокласници"}
{"url": "http://www.focus-news.net/news/2017/09/14/2435782/pregled-na-mezhdunarodnite-novini-do-13-chasa-agentsiya-fokus.html", "text": "По данни на Министерството на образованието в Киев в Украйна само 78 души са обучавани на български език, а в страната няма нито едно чисто българско училище, съобщава местното електронно издание „Телеграф“.\r\nЗаместник-министърът на образованието Павел Хобзей подчерта, че едва 10 % от учениците в страната се обучават на език, различен от украинския, като 9,4 %  от тях учат на руски. \r\nХобзей съобщи, че в сряда, 13 септември, българският заместник-министър на образованието му е позвънила с молба да обясни дали новият просветен закон означава закриване на българските училища и отмяна на изучаването на български език. Хобзей поясни, че новият закон няма да ограничава изучаването на езиците на националните малцинства. Той изрази съжаление, че инициативата, която съдържа редица реформи, е обсъждана само заради частта, в която се определя езикът за обучение на учениците.\r\n*** САЩ доставят в Сирия стари оръжия от Централна и Източна Европа, въпреки че са гарантирали на европейските държави, че американската армия ще бъде техният краен потребител. Това показва доклад на Чешкия център за разследваща журналистика (CCIZ), съобщават столичният вестник The Daily Prague Monitor.\r\nОт Министерството на външните работи на Чешката република отхвърлиха твърденията, като увериха, че САЩ използват оръжията в рамките на военни и охранителни програми, които Прага подкрепя, тъй като са насочени към засилване на международната сигурност, включително борбата срещу терористите.\r\nЧаст от оръжията, доставени в Сирия, са закупени в Чешката република, твърдят разследващите журналисти, които работят съвместно с Центъра за изследване на корупцията и организираната престъпност (OCCRP),  като се позовават на публично достъпни документи.\r\nМинистерството на отбраната на САЩ е нарушило условията за продажба на оръжия, категорични са авторите на доклада. \r\nДанните показват, че Министерството на отбраната на САЩ е купило от държавите в Централна Европа автомати AK-47, гранатомети, минохвъргачки и друго военно оборудване от съветската епоха на обща стойност над 500 млн. долара. След това САЩ са доставили оръжията в Сирия, където са предадени за обучение и въоръжаване на силите, борещи се срещу екстремистите от близкоизточната радикална групировка „Ислямска държава“, но и срещу армията на президента Башар Асад. В същото време Вашингтон е уверил европейците, че оръжията са предназначени единствено за американските военни. \r\nЖурналистите са проучили седем сделки, които се отнасят до закупуването на оръжие от Чешката република, Украйна, Сърбия, България, Румъния и Грузия на обща стойност  71 млн. долара.\r\n*** Северна Корея отправи нови заплахи в отговор на санкциите, наложени на режима в Пхенян след гласуване на резолюция в Съвета за сигурност на ООН по-рано тази седмица.\r\nИзолираната комунистическа страна обеща „пепел и тъмнина“ за САЩ, които предложиха затягане на санкциите срещу Пхенян. Освен тях обаче, този път севернокорейският режим се закани и на Япония, като предупреди, че островната държава ще бъде „потопена“ с атомни бомби. \r\n„Четирите острова на островната група ще потънат в морето с атомна бомба\", се казва в съобщение в официалната информационна агенция KCNA. „Япония не трябва да съществува в близост до нас“, се казва още в пропагандния текст, в който се разяснява доктрината „Юше“, смесица от марксизъм и екстремна форма на всеобхватен национализъм.\r\n*** Хърватският министър-председател Андрей Пленкович насрочи за следобедните часове на четвъртък извънредно заседание с лидерите на политическите партии, на което ще бъдат обсъдени изострените отношения със Словения.\r\nНасрочено и извънредно заседание на словенската парламентарна комисия за отбрана, посветенао на „подготовката на армията да приведе в изпълнение арбитражното решение за границата с Хърватия\". То ще се проведе по искане на председателя на комисията Жан Махнич, депутат на основната опозиционна сила - Словенска демократическа партия (СДП), потвърди говорителят й. \r\n„Заседанието ще се проведе в 16 часа при затворени врати, след което е възможно Махнич да направи изявление пред обществеността, в зависимост от това какво ще се случи на сесията“, поясни говорителят.\r\nСловенският премиер Миро Церар многократно поиска отмяната на сесията, оценявайки темата като „напълно неадекватна\". Той предупреди, че на международната общност са изпратени лоши сигнали за спора с Хърватия, тъй като Словения възнамерява да изпълни арбитражното решение по мирен начин. По същия начин реагира и министърът на външните работи на Словения Карл Ерявец, който определи срещата като „ненужна\".\r\nМахнич не е единственият, който споменава оръжия, когато става въпрос за прилагане на решението на Хагския арбитражен съд. Германските медии, които в миналото бяха информирани за напрегнатите отношения между Словения и Хърватия, написаха, че „използването на сила в спора по Пирийския залив не е изключено\".\r\n*** Фракциите на всички партии в Бундестага се застъпиха за удължаване на мандата на парламента от четири на пет години. Предложението следва да бъде обсъдено от следващия федерален парламент и промените да бъдат приложени след следващите избори за Бундестаг през 2021 г. \r\nПредседателят на парламентарната група на Германската социалдемократическа партия Томас Оперман заяви, че промените биха отговорили на сложността на много закони. Лидерът на фракцията на „Левица“ Брита Хаселман също демонстрира положителна нагласа за удължаването на мандата на германския парламент.\r\n***", "date": "2017.09.14", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/09/14/2435783/predsedatelyat-na-kzp-dimitar-margaritov-privetstva-uchenitsi-na-eko-lager.html", "text": "Председателят на Комисията за защита на потребителите (КЗП) Димитър Маргаритов присъства на представянето на фотографии и мини-уеб сайтове, създадени от ученици, по време на обучителен летен Еко лагер, организиран от Центъра за развитие на човешките ресурси, Информационен център „Европа Директно” – София и Европейския потребителски център – България към КЗП, това съобщиха от пресцентъра на КЗП.\r\n„Фотографиите  показват една богата душевност и настройка, която ми се иска да виждаме у все повече и повече млади хора – а именно позитивния поглед към живота, разбирането за това, че близките хора са ценни и важни и с тях трябва да се общува нормално”, каза Маргаритов. \r\n„В навечерието на новата учебна година можем да помислим и да си пожелаем образователният процес да включва и такива елементи като предмети, учещи ни да се отнасяме добре един към друг. И когато виждаме през своя поглед другия, да съзираме хубавото и положителното. Това се опитваме да правим и ние. Нашата институция има нелеката задача да създава нормални отношения между търговци и потребители. Стремежът ни с колегите от Европейския потребителски център е свързан и със създаване и развиване на умението за намиране на положителните черти у хората и отразяването им по най-добрия начин в собственото  съзнание и през собствената  интерпретация”, добави председателят.  \r\nЕко лагерът е награда за победителите в организиран съвместно от Центъра за развитие на човешките ресурси и Информационен център „Европа Директно” – София конкурс за разработки, свързани с темата за толерантността, разбирателството и междукултурния диалог в контекста на европейските цели и ценности.", "date": "2017.09.14", "title": "Председателят на КЗП Димитър Маргаритов приветства ученици на Еко лагер"}
{"url": "http://www.focus-news.net/news/2017/09/14/2435784/rzi-pazardzhik-uchebnite-zavedeniya-na-teritoriyata-na-oblastta-sa-gotovi-za-novata-uchebna-godina.html", "text": "Учебните заведения на територията на област Пазарджик са готови за новата учебна година, като няма училище с издадена заповед за спиране поради неизпълнение на предписани от РЗИ мероприятия, съобщиха за Радио „Фокус“ – Пазарджик от пресцентъра на Здравната инспекция в Пазарджик. Инспектори по държавен здравен контрол от РЗИ провериха готовността за новата учебна 2017-2018 година на всички 124 учебни заведения, регистрирани като обекти с обществено предназначение на територията на областта – 117 училища, 6 филиала и 1 ВУЗ. Контролът започна още в края на миналата учебна година, когато бяха извършени 292 текущи проверки с цел оценка състоянието на учебно-възпитателните заведения. Предписания за привеждане на обектите в съответствие със здравните изисквания и извършване на ремонтни дейности бяха издадени на 38 училища. \r\nВ хода на последващия контрол по изпълнение на предписанията бе установено, че 27 учебни заведения са изпълнили препоръките на РЗИ. Директорите на останалите училища са подали молби до РЗИ за удължаване на срока за изпълнението, поради недостиг на финансови средства. Само в СУ „Димитър Гачев“ гр. Пазарджик ремонтните дейности ще продължат след започване на учебната година, с финансовата подкрепа на Оперативна програма „Региони в растеж“. \r\nНай-често препоръките на РЗИ касаят отстраняване на течове от покривна конструкция, отстраняване на пропуквания по стени и тавани, измазване и боядисване на помещенията, подмяна на подова настилка, подмяна на дограма и др. По преценка на училищните ръководства са извършени ремонтни дейности, които не са предписани от РЗИ в: ОУ „Проф. Иван Батаклиев” – гр. Пазарджик, НУ „Отец Паисий” – гр. Пазарджик,  ОУ „Константин Величков”, с. Паталеница, ОУ „Св. Св. Кирил и Методий”, с. Ковачево, ОУ „Св. Св. Кирил и Методий” –  с. Нова Махала, ОУ „П. Р. Славейков” – гр. Пещера и ОУ „Проф. Марин Дринов” – гр. Панагюрище. Със заповед на министъра на образованието и науката от 1 септември 2017 г. е разкрито Спортно училище в Пазарджик, а ПУ „Иван Вазов” – Пазарджик е трансформирано в Център за специални образователни потребности - Пазарджик.  \r\nОт 124 учебни заведения на територията на област Пазарджик 28 са държавни, 96 са общински.", "date": "2017.09.14", "title": "РЗИ – Пазарджик: Учебните заведения на територията на областта са готови за новата учебна година"}
{"url": "http://www.focus-news.net/news/2017/09/14/2435785/krasimir-srebrov-e-noviyat-izpalnitelen-direktor-na-ia-avtomobilna-administratsiya.html", "text": "Красимир Сребров е новият изпълнителен директор на ИА „Автомобилна администрация“, съобщиха от пресцентъра на Министерство на транспорта, информационните технологии и съобщенията. Той е назначен на тази длъжност след подадена молба от досегашния ръководител на агенцията Красимир Калайджиев за освобождаването му, поради навършване на пенсионна възраст.   \r\nПрез последните два месеца Красимир Сребров бе заместник изпълнителен директор на ИА „Автомобилна администрация“. Преди това от 2014 г. до сега той заема различни постове в ИА „Автомобилна администрация“. Бил е директор на Регионална дирекция „Автомобилна администрация“ – Търговище, след което е преназначен като главен инспектор към Главна дирекция „Автомобилна инспекция“. От 2016 г. до юни 2017 г. е началник на областен отдел „Автомобилна администрация“ – Плевен. Той има професионален опит и в системата на МВР.   \r\nКрасимир Сребров има две магистърски степени по международни икономически отношения и журналистика.", "date": "2017.09.14", "title": "Красимир Сребров е новият изпълнителен директор на ИА „Автомобилна администрация“"}
{"url": "http://www.focus-news.net/news/2017/09/14/2435786/s-otnemane-na-knizhkata-za-srok-ot-2-godini-i-globa-ot-2000-lv-shte-se-nakazvat-vodachite-na-tramvay-ili-samohodna-mashina-ako-otkazhat-proverka-za-narkotitsi-ili-alkohol.html", "text": "С отнемане на книжката за срок от 2 години  и глоба от 2000 лв. ще се наказват водачите на трамвай или самоходна машина, ако откажат проверка за наркотици или алкохол. Това се въведе с приемане на текстове от Закона за движение по пътищата на второ четене, предаде репортер на Агенция „Фокус“.  „За“ текста гласуваха 119 народни представители, „против“ – 7 и „въздържали се“ – 1, с което то бе прието. \r\nДеница КИТАНОВА", "date": "2017.09.14", "title": "С отнемане на книжката за срок от 2 години  и глоба от 2000 лв. ще се наказват водачите на трамвай или самоходна машина, ако откажат проверка за наркотици или алкохол"}
{"url": "http://www.focus-news.net/news/2017/09/14/2435787/api-dvizhenieto-po-pat-i-1-mezdra-lyutidol-se-izvarshva-v-edna-lenta-pri-razklona-za-s-rebarkovo-poradi-ptp.html", "text": "Движението по път I-1 Мездра-Лютидол се извършва в една лента при разклона за с. Ребърково поради ПТП. Това съобщиха от пресцентъра на Агенция „Пътна инфраструктура“. Трафикът се регулира от пътна полиция, като пътуващите за София се отклоняват по обходен маршрут през с. Ребърково.", "date": "2017.09.14", "title": "АПИ: Движението по път I-1 Мездра-Лютидол се извършва в една лента при разклона за с. Ребърково поради ПТП"}
{"url": "http://www.focus-news.net/news/2017/09/14/2435788/sport-predstoyat-polufinalite-na-evrobasket-2017.html", "text": "Тази вечер ще се играят полуфиналите на Европейското първенство по баскетбол за мъже. Двете полуфинални двойки са Испания-Словения и Русия-Сърбия. Двубоите ще се играят от 21:30 часа.\r\nФиналът на Евробаскет 2017 е в неделя.", "date": "2017.09.14", "title": "Спорт: Предстоят полуфиналите на Евробаскет 2017"}
{"url": "http://www.focus-news.net/news/2017/09/14/2435789/iliya-kuzmanov-sfsmvr-shte-prodalzhim-da-protestirame-dokato-ni-chuyat-tryabva-da-ima-uvelichenie-na-zaplatite-oshte-ot-tazi-godina.html", "text": "Ще продължим да протестираме, докато постигнем чуваемост. При всяко положение ние твърдим, че трябва да има увеличение на заплатите още от тази година. Това заяви пред журналисти Илия Кузманов – зам.-председател на УС на Синдикалната федерация на служителите на МВР, по време на брифинг протест на пожарникари и полицаи пред сградата на Народното събрание заради липсата на социален диалог в МВР, предаде репортер на Агенция „Фокус”.  За протеста той обясни: „Не сме очаквали много хора. Не е организиран в смисъла, който се очакваше – стотици хиляди и т.н”, обясни Кузманов. Той подчерта, че мястото на протеста пред парламента не е случайно избрано. „През 2015 г. ние изкарахме в една палатка тук 44 дена. Имахме определени изисквания. Те са социални, икономически и свързани с физическото оцеляване на нашите колеги от ПБЗН. Искахме в България екипът в една пожарна да бъде от трима човека – шофьор и двама бойци. Исканията ни са практични, защото един колега, който влиза сам в пожара, не е полезен за себе си и не ефективен за хората, чийто имот гаси”, обясни Кузманов, а за  пример посочи случаите на пострадали пожарникари от падащ предмет или обгазени, на които няма кой да окаже помощ, тъй като шофьорът на пожарния автомобил е задължен да стои на място и пази техниката. „Тогава все пак някакво разбиране имаше, приета беше наредба, но нейното прилагане беше отложено за 1 август тази година. Тогава ПБЗН се оказа, че не са в състояние да изпълнят тази наредба, т.е. 2 години политическото ръководство на МВР и професионалното не решиха този проблем”, аргументира се Кузманов и припомни, че по тези причини МВР страда от недостиг на служители. Илия Кузманов обясни, че организатор на днешния протест е СФСМВР и конкретизира исканията на протестиращите: „Искаме 15% увеличение на основните заплати, които не са брутните възнаграждения в МВР. Второто ни искане е промени в Закона за МВР”.  Илия Кузманов благодари и за решения проблем с облеклата в МВР, но напомни, че ако настоящите искания не бъдат изпълнени, протестите ще продължат. \r\nИван ЛАЗАРОВ", "date": "2017.09.14", "title": "Илия Кузманов, СФСМВР: Ще продължим да протестираме, докато ни чуят, трябва да има увеличение на заплатите още от тази година"}
{"url": "http://www.focus-news.net/news/2017/09/14/2435790/ministar-nikolay-nankov-nad-40-e-izpalnenieto-na-lot-33-ot-avtomagistrala-struma-ot-kresna-do-sandanski.html", "text": "Над 40% е изпълнението на лот 3.3 от автомагистрала „Струма“ от Кресна до Сандански. Това каза по време на инспекцията на трасето министърът на регионалното развитие и благоустройството Николай Нанков, предаде репортер на Радио „Фокус” – Пирин. Обектът трябва да е готов през месец май 2019 година, но действията е възможно да приключат и в края на следващата година, обясни министърът. По думите му, археолозите са обещали, че най-късно до края на ноември ще приключат археологическите разкопки, при които са открити изключително ценни предмети. Окончателен вариант за участъкът през Кресненското дефиле най-вероятно ще бъде известен през месец октомври. Министър Нанков каза, че на 25 октомври е предвидено посещение в Брюксел, където ще бъдат представени вариантите пред двама еврокомисари. \r\nВ инспекцията се включи и председателят на УС на Агенция „Пътна инфраструктура“ инж. Дончо Атанасов. \r\nЛот 3.3 от км 397+000 до км 420+624 е част от проекта: АМ „Струма“ – лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г.\r\nОбщата дължина на лот 3.3 от АМ „Струма“ е 23,6 км. В отсечката между Кресна и Сандански ще бъдат изградени 2 пътни възела – п. в. „Струмяни“ и п. в. „Сандански“, 25 големи съоръжения – мостове, надлез над ж. п. линията София – Кулата, селскостопански подлези и надлези.\r\nИзпълнител на лот 3.3 е Консорциум „Струма Лот 3.3“, в който участват: „ГБС инфраструктурно строителство“ АД, „Пътстрой 92“ АД, „Главболгарстрой“ АД и „Геострой“ АД. Стойността на договора е 234 123 012 лв. без ДДС. Строителният надзор ще осъществява „Пътинвестинженеринг“ АД. Техният договор е за 2 998 161.28 лв. без ДДС.\r\nЛора КАЛЧЕВА", "date": "2017.09.14", "title": "Министър Николай Нанков: Над 40% е изпълнението на лот 3.3 от автомагистрала „Струма“ от Кресна до Сандански"}
{"url": "http://www.focus-news.net/news/2017/09/14/2435791/ep-evrodeputatite-se-obyaviha-sreshtu-oblekcheni-proverki-na-hrani-vnos-ot-regiona-na-fukushima.html", "text": "Според членовете на ЕП предложението за облекчаване на проверките на хранителни продукти от Фукушима може да доведе до повишено излагане на радиоактивно замърсяване, се казва в съобщение от пресслужбата на ЕП. \r\nВ резолюция, приета в сряда с 543 гласа „за“ срещу 100 „против“ и 43 „въздържал се“, евродепутатите призовават Европейската комисия да оттегли предложението, което ще намали видовете хранителни продукти от Япония, които трябва да бъдат проверявани за радиоактивно замърсяване. \r\nНастоящото законодателство предвижда допълнителни проверки на вноса от дванайсет японски префектури, които бяха изложени на радиоактивно замърсяване от ядрената авария в електроцентралата Фукушима през 2011 г. Според евродепутатите новото предложение може да доведе до това да бъдат допуснати в ЕС продукти като ориз, определени видове риба и морски дарове от региона на Фукушима без проверки, вземане на проби или анализ. \r\nЧленовете на ЕП заявяват, че не е предоставено обосноваване или обяснение за това намаляване на проверките. Те отбелязват, че макар предложението да се основава на подробен анализ на предоставените от японските органи данни за 2014 г., 2015 г. и 2016 г., нито този анализ, нито данните от японските власти са включени в проектопредложението. \r\nВъпросът ще бъде обсъден и гласуван от представители на държавите членки. \r\nСлед аварията в атомната електроцентрала Фукушима с Регламент за изпълнение (ЕС) 2016/6 бяха въведени специални условия, регулиращи вноса на фуражи и храни с произход или изнесени от Япония. Той предвижда, че съществуващите мерки трябва да бъдат преразгледани до 30 юни 2016 г. Новото предложение изменя Регламента за изпълнение (ЕС) 2016/6 и предвижда въз основа на предоставените от японските органи данни за фуражни и хранителни продукти с произход от префектура Фукушима да бъде отменено изискването за вземане на проби и анализ преди износа за ЕС на някои продукти.", "date": "2017.09.14", "title": "ЕП: Евродепутатите се обявиха срещу облекчени проверки на храни, внос от региона на Фукушима"}
{"url": "http://www.focus-news.net/news/2017/09/14/2435792/ria-novosti-valnata-ot-anonimni-obazhdaniya-za-zalozheni-bombi-v-rusiya-prodalzhava-veche-peti-den.html", "text": "Вече пети ден продължава вълната от анонимни сигнали за заложени бомби в различни административни и търговски сгради на територията на Руската федерация, предава РИА Новости. \r\nВ четвъртък са постъпили сигнали за поставени бомби в осем учебни заведения в столицата Москва, в резултат на което в сградите е разпоредена евакуация, съобщи източник от аварийните служби.\r\nСамо в Москва анонимните обаждания засегнаха 50 обекта. През последните два дни заради заплахи са евакуирани повече от 130 хил. души от над 420 сгради. Всички подадени сигнали са фалшиви. \r\nПо предварителна информация, обажданията са от направени от украинска територия.Тереза Герова", "date": "2017.09.14", "title": "РИА Новости: Вълната от анонимни обаждания за заложени бомби в Русия продължава вече пети ден"}
{"url": "http://www.focus-news.net/news/2017/09/14/2435793/kyustendil-kmetovete-na-selata-v-obshtinata-poluchiha-spisatsi-s-chastni-gori-zasegnati-ot-koroyad.html", "text": "Кметовете на селата в Кюстендил получиха списъци на частни гори, засегнати от корояд. Това стана по време на провелото се месечно заседание на кметовете и кметските наместници и представители на общинската администрация, предаде репортер на Радио „Фокус” – Кюстендил. Списъците са изготвени на база подадени сигнални листове към горските учреждения. Те трябва да бъдат поставени на видно място в кметствата. В тях са вписани всички частни горски територии, засегнати от нападение на корояд. Това са предимно културите с бял бор. В рамките на заседанието беше обсъдена организацията по кампанията „Да изчистим България за един ден”. Кметовете получиха необходимите материали за почистване на малките населени места и ще организират кампанията. Беше разискван и въпросът по подготовката на предстоящия Празник на плодородието, който ще се проведе в края на месец септември.\r\nВенцеслав ИЛЧЕВ", "date": "2017.09.14", "title": "Кюстендил: Кметовете на селата в общината получиха списъци с частни гори, засегнати от корояд"}
{"url": "http://www.focus-news.net/news/2017/09/14/2435794/vitsepremierat-ekaterina-zaharieva-sofiya-otgovarya-na-absolyutno-vsichki-kriterii-za-noviya-dom-na-evropeyskata-agentsiya-po-lekarstva-predlagame-da-bade-v-sofiya-teh-park.html", "text": "София отговаря на абсолютно всички критерии за новия дом на Европейската агенция по лекарства, предлагаме да бъде в София Тех Парк. Това каза вицепремиерът и министър на външните работи Екатерина Захариева по време на представянето на кандидатурата на София за преместването на Европейската агенция по лекарствата пред посланиците от Европейския съюз, акредитирани у нас, и представителството на Европейската комисия в България, предаде репортер на Агенция „Фокус“. „Знам, че конкуренцията е голяма и това е състезание заедно с 18 други държави. Надяваме се на вас, като хора, които сте се убедили колко гостоприемна е нашата столица. В България се гордеем с развит фармацевтичен сектор. София отговаря на абсолютно всички критерии за новия дом на Европейската агенция по лекарства. Като достъпност, възможност за работа и образование, среда, която е иновативна и изпълнена с възможности за проучване. Мястото, което сме предложили е именно Технологичен парк София“, заяви Захариева. По думите й това е среда за високи технологии и наука. \r\nЛюба АЛЕКСИЕВА", "date": "2017.09.14", "title": "Вицепремиерът Екатерина Захариева: София отговаря на абсолютно всички критерии за новия дом на Европейската агенция по лекарства, предлагаме да бъде в София Тех Парк"}
{"url": "http://www.focus-news.net/news/2017/09/14/2435795/ivan-minkov-kmet-na-kocherinovo-vazstanoveno-e-nomralnoto-vodopodavane-v-obshtinata.html", "text": "Ситуацията с водоподаването в Община Кочериново е нормализирана. Това каза пред журналисти кметът на Община Кочериново Иван Минков във връзка с проблема с липсата на питейна вода, заради който жителите на общината протестираха в края на миналия месец, предаде репортер на Радио „Фокус” – Кюстендил. По думите на кмета това е временно нормализиране, защото и в предишни години се е случвало. „Хората вече разбраха, че вода все пак има, но тя трябва да се пести. Има доста нерегламентирани отклонения, но къде са те – това трябва да каже водното дружество”, каза Иван Минков. \r\nПо думите му, в Община Кочериново над 99% от абонатите имат водомери, но това не е така в съседната община – Рила. „Ние сме модернизирали почти всички водопроводи благодарение на европейските програми. Ние инвестираме доста пари във водопроводи, а сега ни карат да правим някаква станция”, каза Иван Минков. По думите му, 180 литра в секунда влиза вода във водопровода при град Рила, а до Кочериново водата я няма. „Хората малко се успокоиха, но напрежението все пак си стои”, каза Иван Минков.\r\nВенцеслав ИЛЧЕВ", "date": "2017.09.14", "title": "Иван Минков, кмет на Кочериново: Възстановено е нормалното водоподаване в общината"}
{"url": "http://www.focus-news.net/news/2017/09/14/2435796/vratsa-vazstanoveno-e-dvizhenieto-po-pat-i-1-mezdra-lyutidol-pri-razklona-za-selo-rebarkovo.html", "text": "Възстановено е движението по път I-1 Мездра - Лютидол при разклона за село Ребърково. Това съобщиха от пресцентъра на Агенция „Пътна инфраструктура”.", "date": "2017.09.14", "title": "Враца: Възстановено е движението по път I-1 Мездра - Лютидол при разклона за село Ребърково"}
{"url": "http://www.focus-news.net/news/2017/09/14/2435797/sluzhitelite-na-nkzhi-za-deveta-poredna-godina-shte-se-vklyuchat-v-initsiativata-krasiva-gara.html", "text": "На 15 септември 2017 г. (петък), в 13.30 ч., всички служители на Национална компания „Железопътна инфраструктура“ ще се включат в традиционното почистване на гарите и прилежащите им площи на територията на цялата страна. Това съобщиха от пресцентъра на НКЖИ. Акцията е част от инициативата „Красива гара“, която Компанията провежда от 2008 г. насам.\r\nПочистването на железопътната инфраструктура се извършва по предварително разпределение по райони. Административният персонал ще почиства районите на Централна гара София, гара София-север, гара Подуяне, гара Илиянци, гара Искър и гара Захарна фабрика. Регионалните поделения в София, Пловдив, Горна Оряховица, Бургас и Шумен ще почистят своите обекти и териториите около съответните гари в страната. \r\nВ рамките на кампанията ще бъдат почистени и административни сгради, чакални, градинки  и други помещения от железопътната инфраструктура.   \r\nСъс своята традиционна инициатива „Красива гара”, НКЖИ се включва за поредна година в кампанията „Да изчистим България заедно”.", "date": "2017.09.14", "title": "Служителите на НКЖИ за девета поредна година ще се включат в инициативата „Красива гара“"}
{"url": "http://www.focus-news.net/news/2017/09/14/2435798/grazhdanskiyat-savet-kam-vss-shte-obsadi-proekt-na-naredba-za-sadebnite-zasedateli.html", "text": "Гражданският съвет към Висшия съдебен съвет ще обсъди Проект на Наредба № 7 за съдебните заседатели, която предстои да бъде приета от Пленума на ВСС, съобщиха от пресцентъра на ВСС. Темата е планирана в дневния ред на насроченото за 18 септември заседание на ГС. На него ще се направи анализ и обобщение на изразени от ВСС становища и позиции относно актове на ГС. Предвидена е дискусия по направено от член на ГС предложение за промяна на правилата за работа в администрацията на органите на съдебната власт, ВСС, ИВСС и НИП. \r\nФорумите на Гражданския съвет към ВСС са открити за журналисти.", "date": "2017.09.14", "title": "Гражданският съвет към ВСС ще обсъди Проект на Наредба за съдебните заседатели"}
{"url": "http://www.focus-news.net/news/2017/09/14/2435799/rayonna-prokuratura-sliven-zadarzha-za-72-chasa-mazh-i-zhena-obvineni-v-grabezh-i-otvlichane-na-burgazliya.html", "text": "Районна прокуратура – Сливен задържа за 72 часа 30-годишната Диана К. и 32-годишния Станислав С. и двамата от Сливен. Те са привлечени, като обвиняеми, за това че от 23.30 часа на 8 септември 2017 г. до 07.00 часа на 10 септември 2017 г. в Сливен в съучастие, като съизвършители противозаконно лишили от свобода Д.Х. по мъчителен за пострадалия начин – престъпление по чл. 142а, ал. 4, предл. І, вр.ал. 1, вр.чл. 20, ал. 2 от НК. Това съобщиха от пресцентъра на Апелативна прокуратура - Бургас. Двамата са привлечени и като обвиняеми затова че на горепосоченото място и време отнели от владението на Д.Х. чужди движими вещи – два мобилни телефона и сумата от 200 лв., като употребили за това сила и грабежът е придружен с телесни повреди – престъпление чл. 199, ал. 1, т. 3, вр.чл. 198, ал. 1, вр.чл. 20, ал. 2 от НК.\r\nСлучаят бе оповестен днес по време на среща с медиите от Административния ръководител на Апелативна прокуратура Бургас Любомир Петров, Заместник административният ръководител на Апелативна прокуратура – Бургас Йовита Григорова, Директорът на ОД на МВР – Бургас старши комисар Калоян Калоянов и Директорът на ОД на МВР – Сливен старши комисар Димитър Величков.\r\nПетров съобщи, че пострадалият и обвиняемата се познават от началото на 2017 г. след осъществена връзка в социалните мрежи. Първият личен контакт между тях се е случил през месец август тази година. Между двамата възникнали интимни отношения, като на 08.09.2017 г. те заедно са се придвижили от гр. Бургас в гр. Сливен, където живеели приятели на обвиняемата. След като стигнали на адреса, пострадалият е бил противозаконно лишен от свобода, като е вързан за ръцете с така наречените „миши опашки“. На пострадалия е бил нанесен побой, като е бил заплашен с набиване на кол и отрязване на пръстите с лозарска ножица. Те са имали за цел да се сдобият с банковите сметки, карти и кодове за тях на пострадалия и чрез интернет-банкиране да прехвърлят суми от тях без неговото съгласие. След като са получили исканата информация, обвиняемите направили опит да извършат банков превод, но не успели, след което му отнели противозаконно всичко което притежавал.\r\nПрокурор Петров уточни, че Д.Х. е държан против волята му общо 32 часа, след което му е сложена маска на лицето, бил е качен в кола и е бил захвърлен в района на м. Карандила край гр. Сливен. \r\nПрокурор Петров определи работата извършена от служители на Областните дирекции на МВР гр. Бургас и Сливен като изключителна. Извършеното престъпление е било разкрито за по-малко от 24 часа, въпреки че пострадалият е подал жалба в Бургаската полиция, в която е посочил откровено неверни данни. Така полицаите са разкрили противоправното деяние, без да имат почти никаква информация, къде се е случило то и кои са извършителите. По този повод прокурор Петров призова гражданите станали жертва или свидетелите на противоправни деяния да не заблуждават органите на реда в своите показания.\r\nСтарши комисар Величков уточни, че престъпното деяние е извършено в къща намиращо се в квартал“Комлука“, град Сливен. Той съобщи, че обвиняемият Станислав С. има криминални регистрации и осъдителни присъди за извършени от него кражби, грабежи и държане и разпространение на наркотици, като настоящото престъпно деяние е извършено в изпитателен срок на наложена му осъдителна присъда. Обвиняемата Диана К. е неосъждана, но съществуват данни, че тя употребява често наркотични вещества.\r\nСтарши комисар Величков добави и, че по случая има и трето задържано лице по закона за МВР, като към момента се събират доказателства за установяване на неговата съпричастност към случая.\r\nСтарши комисар Калоянов съобщи, че след като е бил захвърлен пострадалият е успял да се добере до автомобила си и с него се е придвижил до град Бургас, където е подал жалба. Той добави, че са открити превръзките, с които пострадалият е бил завързан, маски, които са били използвани от обвиняемите, тиксо, с което е била облепена устата на пострадалия и много други веществени доказателства, като към момента са назначени експертизи за установяване на ДНК по тях.\r\nНаказанието за противозаконното лишаване от свобода е „лишаване от свобода“ от 3г. до 12г.\r\nРайонна прокуратура – Сливен е внесла искане за определяне на постоянна мярка „задържане под стража“ на двамата обвиняеми, като предстои Районен съд – Сливен да насрочи заседанието си.", "date": "2017.09.14", "title": "Районна прокуратура – Сливен задържа за 72 часа мъж и жена, обвинени в грабеж и отвличане на бургазлия"}
{"url": "http://www.focus-news.net/news/2017/09/14/2435800/deutschlandfunk-spored-germanski-ekpert-v-ucheniyata-zapad-2017-sa-zadeystvani-blizo-100-hil-voennosluzheshti.html", "text": "В съвместните учения „Запад 2017“ на Руската федерация и Беларус вероятно са задействани малко под 100 хил. военнослужещи, въпреки че официално Москва и Минск представиха данни за 12,7 хил. участващи. Това заяви пред радио Deutschlandfunk експертът по отбрана от парламентарната група на Християндемократическия съюз (ХДС) Родерих Кизеветер. \r\nСъгласно думите му, Западът трябва да се отнася сериозно към опасенията за сигурността на Латвия, Литва и Естония. \r\n„Трябва да вземем предвид загрижеността за сигурността на балтийските държави. Ето защо миналата година НАТО направи и маневри в региона. Но за разлика от сегашните руски учения, НАТО обяви своите една година по-рано, те бяха напълно прозрачни, поканени бяха и руски наблюдатели. Русия остава непредсказуема, вероятно използва близо 100 хил. войници, макар че официалният лимит е от 13 хил. войници. Те дават данни за 12,7 хил.\r\nТук вече трябва ясно да посочим на Русия, че освен окупацията на Крим и неизпълнението на Минските споразумения, сега тя провежда маневри, които още повече объркват руските съседи. Ние просто трябва да се заемем с този въпрос“, коментира Кизеветер.Тереза Герова", "date": "2017.09.14", "title": "Deutschlandfunk: Според германски екперт в ученията „Запад 2017“ са задействани близо 100 хил. военнослужещи"}
{"url": "http://www.focus-news.net/news/2017/09/14/2435801/shofyorite-dvizheshti-se-v-avariynata-lenta-na-avtomagistralata-shte-se-nakazvat-s-globa-ot-1000-lv-i-s-lishavane-ot-knizhka-za-3-mesetsa.html", "text": "Шофьорите, движещи се в аварийната лента на автомагистралата, ще се наказват с глоба от 1000 лв. и с лишаване от книжка за 3 месеца. Това се въведе след приемане на текстове от Закона за движение по пътищата на второ четене, предаде репортер на Агенция „Фокус“.  Предложението за текста бе направено от ПГ на „БСП за България“ и бе прието със 133 гласа „за“ и 1 – „против“.  Текстът предвижда да се наказва с лишаване от право да управлява моторно превозно средство за срок от три месеца и глоба 1000 лв. водач, който се движи в лентата за принудително спиране по автомагистрала. \r\nДеница КИТАНОВА", "date": "2017.09.14", "title": "Шофьорите, движещи се в аварийната лента на автомагистралата, ще се наказват с глоба от 1000 лв. и с лишаване от книжка за 3 месеца"}
{"url": "http://www.focus-news.net/news/2017/09/14/2435802/metodi-chimev-kmet-na-dupnitsa-po-povod-parviya-ucheben-den-sme-podgotvili-podarak-za-nay-malkite-uchenitsi.html", "text": "По повод първия учебен ден Община Дупница е подготвила подарък за най-малките ученици. Това каза пред журналисти кметът на Община Дупница инженер Методи Чимев, предаде репортер на Радио „Фокус” – Кюстендил. „Общината е готова за новата учебна година. Учебните заведения са готови да приемат учениците. За всеки първокласник подаряваме по един комплект с ученически пособия”, каза Методи Чимев. По думите му, комисия е извършила проверка на пътната безопасност, проведени са срещи с представители на „Пътна полиция” и на директорите на училищата, всичко към момента е наред. \r\n375 са учениците, записани в първи клас. В училищата са сформирани 19 паралелки в първи клас.\r\nВенцеслав ИЛЧЕВ", "date": "2017.09.14", "title": "Методи Чимев, кмет на Дупница: По повод първия учебен ден сме подготвили подарък за най-малките ученици"}
{"url": "http://www.focus-news.net/news/2017/09/14/2435803/tets-maritsa-iztok-2-ead-zapochna-stipendiantska-programa-za-magistri-toploenergetika.html", "text": "„ТЕЦ Марица изток 2“ ЕАД, в партньорство с Община Стара Загора и Технически университет – София, стартира съвместен проект за изравнително обучение и прием в магистърска програма „Топлоенергетика“. Това съобщиха от пресцентъра на „ТЕЦ Марица изток 2“ ЕАД. Целта му е да даде възможност за надграждане на знания и професионалн реализация в най-голямата топлоелектрическа централа в страната. Успешно преминалите изравнителното обучение ще имат възможност да участват в стипендиантска програма на „ТЕЦ Марица изток 2“ ЕАД. „От около година работим с Технически университет - София по реализирането на този проект. Това е голям шанс да се изучава специалността тук, на място, в Стара Загора. Единствено в Стара Загора ще се извършва изнесено обучение по образователно-квалификационна степен магистър \"Топлоенергетика\". Искаме да стимулираме желаещите да работят в енергийния сектор. Завършилите изравнително обучение ще могат да кандидатстват за стипендиантската програма на ТЕЦ „Марица изток 2” за записване в магистърската програма \"Топлоенергетика\". Класирането и възможността след това за работа в \"ТЕЦ Марица изток 2\" ЕАД ще бъдат обвързани с успеха от обучението, като търсим най-добрите кадри”, заяви Диян Димитров – член на СД на „ТЕЦ Марица изток 2” ЕАД. \r\nВ проекта ще могат да се включат всички, които са придобили образователно-квалификационна степен „бакалавър“ или „магистър“ по следните направления: \r\nТЕХНИЧЕСКИ НАУКИ: Машинно инженерство; Електротехника, електроника и автоматика; Комуникационна и компютърна техника; Енергетика; Транспорт, корабоплаване и авиация; Материали и материалознание; Архитектура, строителство и геодезия; Проучване, добив и обработка на полезни изкопаеми; Металургия; Химични технологии; Биотехнологии; Хранителни технологии; Общо инженерство. \r\nПРИРОДНИ НАУКИ: Физически науки; Химически науки; Математика; Информатика и компютърни науки. \r\nЗанятията  ще се провеждат в IV ОУ „Кирил Христов“, гр. Стара Загора, по специално изготвен график и на модулен принцип – три пъти по две седмици в рамките на един семестър. Срокът за провеждане на изравнителното обучение ще е една година, а на магистърската програма – година и половина. Лекциите ще се водят от екип от водещи преподаватели в областта на топлоенергетика от Технически университет – София. Основните дисциплини, които ще се изучават, са: Математическо моделиране и оптимизация; Системи и устройства за опазване на околната среда в топлоенергийни обекти; Енергопреобразуващи технологии и системи; Промишлена топлоенергетика; Топлотехнически изпитания на съоръжения в ТЕЦ; Експлоатация на ТЕЦ; Системи за мониторинг и управление в електроцентралите; Икономика и мениджмънт на ТЕЦ; Системи и агрегати в газотурбинни ТЕЦ. \r\nЖелаещите да се включат в образователния проект трябва да представят оригинали и копия на дипломите си за средно и висше образование, попълнена молба-образец, която може да се получи в IV ОУ „Кирил Христов“ или да бъде изтеглена от интернет страницата на „Енергомашиностроителен факултет“ (dtnpe.tu-sofia.bg), и квитанция за платена такса за разглеждане на документите. \r\nСрокът за подаване на документи в сградата на училището е от 25 септември 2017 г. до 29 септември 2017 г. Документи ще се приемат и в катедра „Топлоенергетика и ядрена енергетика“, каб. 2348 в Технически университет – София, в периода 15 септември 2017 г. – 6 октомври 2017 г. Резултатите от класирането ще бъдат обявени на 10 октомври 2017 г., а началото на учебната година ще започне на 16 октомври 2017 г.", "date": "2017.09.14", "title": "„ТЕЦ Марица изток 2“ ЕАД започна стипендиантска програма за магистри \"Топлоенергетика\""}
{"url": "http://www.focus-news.net/news/2017/09/14/2435804/kmetat-na-sofiya-yordanka-fandakova-sofiya-teh-park-e-podhodyashto-i-atraktivno-myasto-za-evropeyskata-agentsiya-po-lekarstvata-predvideno-e-tam-da-bade-izgradena-i-metrostantsiya.html", "text": "София Тех Парк е подходящо и атрактивно място за Европейската агенция по лекарствата, предвидено е там да бъде изградена и метростанция. Това каза кметът на София Йорданка Фандъкова по време на представянето на кандидатурата на София за преместването на Европейската агенция по лекарствата пред посланиците от Европейския съюз, акредитирани у нас, и представителството на Европейската комисия в България, предаде репортер на Агенция „Фокус“. „София привлича 54% от инвестициите в страната. Рейтинговите агенции дават много добра положителна перспектива за развитието на града. Поставили сме си целта той да се развива като зелен и иновативен град. Тук има много добре подготвени хора. Вече има много автобуси, в които хората могат свободно да ползват интернет. През последните години работим, за да направим градския транспорт по-удобен. Един от нашите приоритети е проектът за развитието на метрото. Това е възможно най-удобният и екологичен транспорт. Третата линия ще бъде завършена до края на 2019 г.“, заяви Фандъкова. По думите й мястото, което е предложено, а именно София Тех Парк, е подходящо и много атрактивно място в столицата. „Предвидено е да бъде изградена и метростанция от продължението на третата линия на метрото. В София са съсредоточени едни от най-добрите средни училища в страната. Важни са усилията ни по отношение на запазване и развитие на зелената система в града. София беше първата, която създаде и прие стратегия за интелигентна специализация“, допълни Фандъкова. Тя посочи, че и с културната си програма, и с възможностите на богатото културно-историческо наследство на София сме убедили, че си струва да бъде подкрепена кандидатурата ни.\r\nЛюба АЛЕКСИЕВА", "date": "2017.09.14", "title": "Кметът на София Йорданка Фандъкова: София Тех Парк е подходящо и атрактивно място за Европейската агенция по лекарствата, предвидено е там да бъде изградена и метростанция"}
{"url": "http://www.focus-news.net/news/2017/09/14/2435805/varna-agresiya-humanizam-kino-e-osnovnata-tema-na-17-to-izdanie-na-mezhdunarodniya-festival-na-chervenokrastkite-i-zdravni-filmi.html", "text": "„Агресия – хуманизъм  – кино“ е основната тема на 17-то издание на Международния фестивал на червенокръстките и здравни филми, който ще се проведе във Варна. Това стана ясно на първата пресконференция по повод 17-то издание на фестивала, предаде репортер на Радио „Фокус“ – Варна. На събитието присъстваха проф. д-р Красимир Гигов, генерален директор на БЧК, ректорът на Медицински университет проф. д-р Красимир Иванов, д.м.н., директорът на Фестивала Илко Раев, проф. д.н. Божидар Манов, художествен директор на Фестивала, представители на младежката организация и на други институции. 17-то издание ще се проведе от 12 до 15 октомври във Варна и в СОК „Камчия“ под патронажа на вицепрезидента на Република България Илияна Йотова. Фестивалът се организира от Националния съвет на Българския Червен кръст и от Медицинския университет във Варна. Подкрепен е от Международната федерация на дружествата на Червения кръст и на Червения полумесец, Община Варна, Националния филмов център, София Филм Фест и СОК Камчия.\r\nДиректорът на Фестивала Илко Раев подчерта, че събитието е международен форум на организациите на Червения кръст и Червения полумесец от цял свят, допринасящ за повишаване популярността на тези организации като инструмент за разпространението на идеите на хуманизма и културните ценности чрез киното. Тази година домакините ще посрещнат делегации на Международната федерация на Червения кръст и Червения полумесец, Международния комитет на Червения кръст, Червения кръст от Италия, Мексико, Румъния, Хърватия, Червения полумесец от Турция, Ирак. Повишен е интересът за участие и на чуждестранни кинодейци, като в 17-ото издание ще се включат режисьори от Швеция, Ирак, Иран, Кипър, Бразилия.\r\nМарияна ВАЛЕНТИНОВА", "date": "2017.09.14", "title": "Варна: „Агресия – хуманизъм  – кино“ е основната тема на 17-то издание на Международния фестивал на червенокръстките и здравни филми"}
{"url": "http://www.focus-news.net/news/2017/09/14/2435806/sport-balgariya-se-izkachi-s-14-mesta-v-ranglistata-na-fifa.html", "text": "България се изкачи с 14 позиции в световната ранглиста на ФИФА. Българският национален отбор по футбол е класиран на 38-мо място с актив от 738,83 точки, изпреварвайки Чехия, Австрия, Румъния, Гърция, Словения и други.\r\nНачело на ранглистата на ФИФА е Германия, която замени Бразилия на първото място. На трето място е класиран европейският шампион Португалия. Четвърто и пето място заемат съответно Аржентина и Белгия.", "date": "2017.09.14", "title": "Спорт: България се изкачи с 14 места в ранглистата на ФИФА"}
{"url": "http://www.focus-news.net/news/2017/09/14/2435807/parlamentat-prie-promeni-v-zakona-za-dvizhenie-po-patishtata-na-vtoro-chetene.html", "text": "Парламентът прие промени в Закона за движение по пътищата на второ четене, предаде репортер наАгенция „Фокус“.  Съгласно промените, когато релсов път е разположен върху платното за движение, водачите на нерелсови пътни превозни средства, които се намират върху него, са длъжни да го освободят  по възможно най-бързия начин при приближаване на превозните средства от редовните градски линии, за да ги пропуснат да преминат. С новия Закон за движение по пътищата шофьорите, движещи се в аварийната лента на автомагистралата, ще се наказват с глоба от 1000 лв. и с лишаване от книжка за 3 месеца. Съгласно закона ще се отнема книжката за срок от 2 години и ще се налага глоба от 2000 лв. на водачите на трамвай или самоходна машина, ако откажат проверка за наркотици и алкохол. \r\nДеница КИТАНОВА", "date": "2017.09.14", "title": "Парламентът прие промени в Закона за движение по пътищата на второ четене"}
{"url": "http://www.focus-news.net/news/2017/09/14/2435808/veliko-tarnovo-osigureni-sa-87-miliona-leva-za-modernizatsiya-na-tri-uchilishta-i-tri-detski-gradini-v-grada.html", "text": "Осигурени са близо 8.7 милиона лева за модернизация на три училища и три детски градини във Велико Търново. Новината съобщиха кметът на Велико Търново Даниел Панов и заместник-министърът на регионалното развитие Деница Николова, съобщиха от пресцентъра на Община Велико Търново. Одобреният проект ще бъде финансиран по оперативна програма „Региони в растеж“ 2014-2020. \r\nИнвестиционното намерение на Община Велико Търново предвижда прилагане на пълен пакет от мерки за енергийна ефективност в детските градини „Ален Мак”, „Рада Войвода” и „Пролет”, както и в СУ „Владимир Комаров”, СУ „Георги С. Раковски”, „Спортно училище Велико Търново”. Подобренията в материалната база ще обхванат както сградите, така също дворовете и съоръженията в тях, възможно е и оборудване на кабинети и класни стаи чрез прилагане на т. нар. „меки“ мерки. \r\nЗаместник-министър Деница Николова обяви, че допълнително осигурените по програма „Региони в растеж“ средства за модернизация на образователната инфраструктура са общо 213 милиона лева. С тях ще бъдат финансирани проекти на 22 български общини, сред които е и този за трите училища и трите детски градини в старопрестолния град. Срокът за обявяване на процедурите и за последващата реализация на строителните работи е тригодишен и започва да тече от подписването на договорите с Управляващия орган на европейската програма.\r\n„Удовлетворен съм, че въпросът за допълнителните средства, необходими за модернизация на образователната инфраструктура в 22 общини, намери решение. Общите усилия на НСОРБ, Министерството на регионалното развитие и благоустройството, Комитета за наблюдение на ОП „Региони в растеж“ и представителите на Европейската комисия доведоха до добър резултат“, коментира Даниел Панов, който е и председател на сдружението на общините. По думите му след реализацията на проектите 70% от общинските училища, детски градини и ясли ще са модернизирани. \r\nДаниел Панов посочи и други финансови механизми, по които Общината привлича финансиране за подобряване на образователната инфраструктура. Пример за това са предстоящите ремонти в ПМГ „Васил Друмев“, ОУ „Св. Патриарх Евтимий“, СУ „Емилиян Станев“, ОУ „Петко Р. Славейков“ и ОУ „Неофит Рилски“ (Килифарево). Финансирането е осигурено чрез Националния доверителен екофонд. \r\nДобрите новини зарадваха директорите на всички училища във Велико Търново и на територията на общината, които уважиха традиционната среща с кмета Даниел Панов преди началото на учебната година. Ръководителите на учебните заведения бяха единодушни, че с образователната политика великотърновската община дава пример за успешни модели на сътрудничество между местната власт и училищата. Даниел Панов пожела на всички успешна учебна година и много поводи за гордост.", "date": "2017.09.14", "title": "Велико Търново: Осигурени са 8.7 милиона лева за модернизация на три училища и три детски градини в града"}
{"url": "http://www.focus-news.net/news/2017/09/14/2435809/ministar-nikolay-nankov-tselta-e-prez-2023-godina-da-imame-iztsyalo-zavarshena-avtomagistrala-struma.html", "text": "Целта е през 2023 година да имаме изцяло завършена автомагистрала „Струма”. Това каза по време на инспекцията на лот 3.3 на магистралата министърът на регионалното развитие и благоустройството Николай Нанков, предаде репортер на Радио „Фокус” - Пирин. Нанков обясни, че по време на обсъжданията за това от къде и как да минава магистралата през Кресненското дефиле, хората са се обединили около варианта, който се препоръчва от Агенция „Пътна инфраструктура” (АПИ). Повечето от опасенията, които са имали жителите, са били разсеяни. „Те няма да бъдат разсеяни с обществени обсъждания, а с конкретни действия на АПИ. Хората имаха опасения, че няма да могат да стигнат до нивите, но няма такова нещо, защото ще бъдат изградени пет пътни възела”, подчерта Нанков. \r\nТой коментира и втория аргумент относно икономическата активност на местната общност като заяви, че ще има места за тържища и четири за отдих. Министър Нанков посочи, че в Кресна е правена подписка от еколозите, която е била представяна като присъствен лист на влизане в сградата. „Ще помолим компетентните органи да направят проверка дали подписаните знаят за какво са се подписали. Искам да кажа, че има събрана подписка от 5 000 души, която е в защита”, каза още Николай Нанков.\r\nЛора КАЛЧЕВА", "date": "2017.09.14", "title": "Министър Николай Нанков: Целта е през 2023 година да имаме изцяло завършена автомагистрала „Струма”"}
{"url": "http://www.focus-news.net/news/2017/09/14/2435810/vitseprezidentat-iliyana-yotova-shte-poseti-vratsa-i-mezdra-na-15-septemvri.html", "text": "На 15 септември 2017 г. вицепрезидентът Илияна Йотова ще посети градовете Враца и Мездра. Това съобщиха от прессекретариата на държавния глава. Илияна Йотова ще открие учебната година в училище „Христо Ботев“ - Враца в 9.30 часа, след което ще се срещне с директора на учебното заведение Виктор Кръстев. В 10.30 часа Илияна Йотова ще открие и учебната година в Целодневна детска градина „Единство, творчество, красота“ - Враца и ще проведе разговор с колектива.   \r\nВ 12.00 часа вицепрезидентът ще се срещне с кмета на Община Мездра инж. Генади Събков. В 12.20 часа Илияна Йотова ще участва в дискусия с директори на училища в община Мездра.", "date": "2017.09.14", "title": "Вицепрезидентът Илияна Йотова ще посети Враца и Мездра на 15 септември"}
{"url": "http://www.focus-news.net/news/2017/09/14/2435811/kyustendil-predprieti-sa-vsichki-neobhodimi-merki-za-patnata-bezopasnost-na-uchenitsite-v-oblastta.html", "text": "Предприети са всички необходими мерки за пътната безопасност на учениците в Кюстендилска област. Това каза пред журналисти старши комисар Елиан Стамболийски, директор на Областна дирекция на МВР – Кюстендил, предаде репортер на Радио „Фокус” – Кюстендил. По повод започване на новата учебна година са предприети всички необходими мерки. „Ще имаме засилено полицейско присъствие, на учениците желая ползотворна учебна година, а на шофьорите – да бъдат внимателни и да пазят децата на пътя”, каза старши комисар Елиан Стамболийски.\r\nВенцеслав ИЛЧЕВ", "date": "2017.09.14", "title": "Кюстендил: Предприети са всички необходими мерки за пътната безопасност на учениците в областта"}
{"url": "http://www.focus-news.net/news/2017/09/14/2435812/sardzhan-darmanovich-vanshen-ministar-na-cherna-gora-vaprosat-za-demarkatsiyata-na-granitsata-s-kosovo-e-priklyuchen-vapros-za-nas.html", "text": "Министърът на външните работи на Черна гора Сърджан Дарманович заяви, че въпросът за демаркацията на границата с Косово е затворен, предава македонската елетронна медия „Плюс Инфо“.\r\n„Имаме много добри отношения с Косово и не се съмнявам, че те ще продължат така. За Черна гора този въпрос е приключен. Вярваме в демократичния капацитет на институтите в Косово и търпеливо ще очакваме окончателното решение за демаркацията с Косово“, увери първият дипломат на Подгорица.\r\nНовият премиер на Косово Рамуш Харадинай разпусна Комисията за демаркация с Черна гора. Премиерът и  „Алианс за бъдещето на Косово“ обвиниха бившия шеф на комисията за действия срещу интересите на Прищина, заради които Косово губи част от територията си. Тереза Герова", "date": "2017.09.14", "title": "Сърджан Дарманович, външен министър на Черна гора: Въпросът за демаркацията на границата с Косово е приключен въпрос за нас"}
{"url": "http://www.focus-news.net/news/2017/09/14/2435813/kiril-dobrev-bsp-izrazyavam-palnata-si-podkrepa-za-iskaniyata-na-pozharnikarite.html", "text": "Изразявам пълната си подкрепа за исканията на пожарникарите за по-справедливо заплащане и съвременно оборудване. Това написа заместник-председателят на БСП Кирил Добрев във Фейсбук, съобщиха от пресцентъра на БСП. Добрев честити професионалния празник на българския пожарникар и изрази признателността си към техния труд. „Зная, че трябва голяма смелост, за да се посветиш на тази благородна и опасна професия – да спасяваш човешки животи, като рискуваш своя собствен“, коментира Кирил Добрев. Той подчерта и неадекватността в изказванията на министъра на вътрешните работи Валентин Радев, според когото в закупуването на дрехи втора употреба от пожарникарите е напълно нормално. „Явно години ще минат докато министър Радев разбере каква е функцията на облеклото при пожарникарите. С него те не ходят на коктейл, нито на пресконференция. Те са на терен, г-н Радев, а на терен температурата е доста по-висока от плажа на Евксиноград. Облеклото на пожарникаря гарантира живота и сигурността му“, заяви Кирил Добрев. \r\nСпоред заместник-председателя на БСП МВР отново не е случило на министър, който да схване от какво има нужда една система, където хората са най-важни. „Всяка една инвестиция в тях води до увеличаване на мотивацията и успеваемостта им, а в обществото – респект към техния труд“, каза още Добрев.", "date": "2017.09.14", "title": "Кирил Добрев, БСП: Изразявам пълната си подкрепа за исканията на пожарникарите"}
{"url": "http://www.focus-news.net/news/2017/09/14/2435814/varna-okolo-1900-filma-ot-nad-100-strani-sa-kandidatstvali-za-uchastie-v-17-oto-izdanie-na-mezhdunarodniya-festival-na-chervenokrastkite-i-zdravni-filmi.html", "text": "Около 1900 филма от над 100 страни са кандидатствали за участие в 17-ото издание на Международния фестивал на червенокръстките и здравни филми, който ще се проведе във Варна от 12 до 15 октомври. Това стана ясно на първата пресконференция по повод 17-ото издание на Международния фестивал на червенокръстките и здравни филми, предаде репортер на Радио „Фокус“ – Варна. За участие във форума селекционната комисия е допуснала 201 филмови заглавия. Състезателната програма включва 3 основни секции –  филми на Червения кръст и Червения полумесец, документални и здравни филми, игрални пълнометражни и късометражни филми.\r\nГенералният директор на БЧК проф. д-р Красимир Гигов представи накратко историята на фестивала. Създаден през 1965 година във Варна като международен преглед на червенокръстки и здравни филми, фестивалът се превръща в световно събитие през годините до 1991. Организиран от Българския червен кръст, под егидата на Федерацията на Червения кръст и Червения полумесец, Световната здравна организация и ЮНЕСКО фестивалът получава “А” категория, с каквато са фестивалите в Кан, Венеция, Сан Себастиян, и др. Всяка година в него са участвали между 150 и 170 филми в областта на здравеопазването, помощта и хуманитарната идея от 50 до 70 държави от всички континенти, които са давали възможността на местната публика да се срещне с важни имена от областта на киното, изкуството, медицината и науката. Проф. Гигов обясни, че филмите са имали възпитателен и познавателен характер – игрални, научнопопулярни, учебни, телевизионни. Фестивалът на червенокръстките и здравни филми е бил признат на високо ниво, въпреки че България по онова време е била по-изолирана, припомни проф. Гигов. Но всяка следваща година фестивалът се е разраствал, а желаещите да участва са били все повече. В рамките на фестивала са се провеждали и медицински конференции. През 1991 година фестивалът е прекъснат. „За нас е гордост, че преди 3 години успяхме да го възстановим във Варна – родината на този фестивал.  В началото малко плахо, но в момента напливът е много голям. Правим сериозен подбор на филми и участници. Фестивалът не е само кино, но и наука. За следващите издания подготвяме съпътстващи конференции, а през тази година ще има обучение по първа помощ, психосоциална подкрепа“, допълни проф. Гигов. Той благодари на варненската общественост, че този кинофестивал е реалност.\r\nМарияна ВАЛЕНТИНОВА", "date": "2017.09.14", "title": "Варна: Около 1900 филма от над 100 страни са кандидатствали за участие в 17-ото издание на Международния фестивал на червенокръстките и здравни филми"}
{"url": "http://www.focus-news.net/news/2017/09/14/2435815/stara-zagora-v-grada-zapochva-priem-za-izravnitelno-obuchenie-po-toploenergetika.html", "text": "От 15 септември в Стара Загора започва прием за изравнително обучение по топлоенергетика, а от следващата година градът ще бъде единственото място, в което ще се изучава топлоенергетика в магистърска степен. Това стана ясно по време на проведената в Община Стара Загора пресконференция с участието на кмета Живко Тодоров, проф. Тотьо Тотев от Техническия университет в София и представители на мениджмънта на трите топлоцентрали от енергийния комплекс Марица Изток - „ТЕЦ Марица изток 2“ ЕАД, ТЕЦ „КонтурГлобал Марица Изток 3“ и ТЕЦ „Ей И Ес“, съобщиха от пресцентъра на Община Стара Загора. Обучението ще даде възможност за осигуряване на висококвалифицирани кадри за нуждите на енергетиката като отрасъл, защото те ще могат да работят както в топлоцентралите, така и в съпътстващите дейности като поддръжка и ремонт.\r\nЦелта на съвместния проект за изравнително обучение и прием в магистърска програма „Топлоенергетика“ е да се даде възможност за надграждане на знания и професионална реализация в топлоцентралите на комплекса, каза ресорният зам.-кмет по образованието Иванка Сотирова. Успешно преминалите изравнителното обучение ще имат възможност да участват и в стипендиантска програма на „ТЕЦ Марица изток 2“ ЕАД, стана ясно днес. \r\n„От около година работим с Технически университет – София по реализирането на този проект. Това е голям шанс да се изучава специалността тук, на място, в Стара Загора. Единствено в Стара Загора ще се извършва изнесено обучение по образователно-квалификационна степен магистър „Топлоенергетика“ и с това искаме да стимулираме желаещите да работят в енергийния сектор. Завършилите изравнително обучение ще могат да кандидатстват за стипендиантската програма на ТЕЦ „Марица изток 2” за записване в магистърската програма „Топлоенергетика“. Класирането и възможността след това за работа в „ТЕЦ Марица изток 2″ ЕАД ще бъдат обвързани с успеха от обучението, като търсим най-добрите кадри”, каза пред медиите Диян Димитров – член на Съвета на директорите на дружеството.\r\nОт утре в Техническия университет в София и в ОУ „Кирил Христов“ в Стара Загора, ще се приемат документи на кандидати за изнесеното обучение на Факултета по ядрена енергетика и топлоенергетика. Обучението ще се извършва в сградата на Основно училище „Кирил Христов“. Таксата за семестър ще бъде 925 лв., а обучението ще бъде интензивно в рамките на 6 седмици. Изравнителното обучение ще е с продължителност една година, а магистърската програма – година и половина. Лектори ще бъдат преподавателите по топлоенергетика от Техническия университет, а трите ТЕЦ-а ще поемат разходите им по придвижването и пребиваването в Стара Загора. Разчита се, че работодателите ще осигурят възможност на служителите си да отсъстват от работа по време на обучението.\r\nПроф. Тотев обясни още, че в проекта ще могат да се включат всички, които са придобили образователно-квалификационна степен „бакалавър“ или „магистър“ по направленията:\r\n- Технически науки: Машинно инженерство; Електротехника, електроника и автоматика; Комуникационна и компютърна техника; Енергетика; Транспорт, корабоплаване и авиация; Материали и материалознание; Архитектура, строителство и геодезия; Проучване, добив и обработка на полезни изкопаеми; Металургия; Химични технологии; Биотехнологии; Хранителни технологии; Общо инженерство.\r\n- Природни науки: Физически науки; Химически науки; Математика; Информатика и компютърни науки\r\nОчаква се тази година за изравнителното обучение по топлоенергетика да се запишат 20-25 души. От следващата година в Стара Загора ще бъде изнесено и обучението за магистратура по топлоенергетика.", "date": "2017.09.14", "title": "Стара Загора: В града започва прием за изравнително обучение по топлоенергетика"}
{"url": "http://www.focus-news.net/news/2017/09/14/2435816/vitsepremierat-ekaterina-zaharieva-razpolaganeto-na-evropeyska-institutsiya-v-balgariya-shte-bade-znak-kam-grazhdanite-stranata-ni-e-tsentar-za-farmatsevtichna-industriya.html", "text": "Разполагането на европейска институция в България ще бъде знак към гражданите на страната. Това каза вицепремиерът и министър на външните работи Екатерина Захариева по време на представянето на кандидатурата на София за преместването на Европейската агенция по лекарствата пред посланиците от Европейския съюз, акредитирани у нас, и представителството на Европейската комисия в България, предаде репортер на Агенция „Фокус“. „Ще бъде проектирана нова сграда. Политическата част от нещата също е много важна. Средна държава сме, но по-важното е, че българската нация е една от най-проевропейските нации“, заяви Захариева. \r\nПо думите й кандидатурата ни е подготвена добре. „Надявам се да успеем да убедим, че София е подходяща за новото седалище на Европейската агенция по лекарствата. Наистина сме един център за фармацевтична индустрия. 250 са представителствата, свързани с нея“, каза още вицепремиерът. \r\nЗам.-министърът на здравеопазването Лидия Нейчева заяви, че България вярва, че е достоен кандидат. „С нищо не отстъпваме на останалите страни. Малка страна сме, но имаме предимства – планина, на 300 км море. Вярваме в единството на ЕС и това е съществен аргумент да бъдем един от кандидатите за преместването на Агенцията в София. Новата централа, която предлагаме да бъде изградена ще задоволи напълно необходимостта от комфортни условия на всички служители. Може да надвиши 40 000 кв. м., с които сега разполагат в Лондон. Близо е до летището“, обясни Нейчева. По думите й преместването е икономически най-изгодно по много показатели. „Има добра инфраструктура. Има достатъчно хотели и хотелски станции, които се намират в радиус от около 4 км от бъдещата сграда. Транспортната инфраструктура непрекъснато се подобрява. Има безплатен достъп до държавни и общински училища. Достатъчно с чуждоезиково обучение. При нас магазините работят и в събота, и неделя, и след 20.00 часа. Една от малкото държави сме, в които има толкова лесен и добър достъп до здравни услуги. Специалистите ни са водещи в много направления“, допълни тя. Нейчева подчерта, че покриваме критерия за здравното осигуряване на служителите, семействата и техните гости. „В София са концентрирани основно доста от представителите на фармацевтичния бизнес – те са 250. Има много добро образование в сферата на висшето образование. Като географско положение, нашата страна наистина е на място, в което би трябвало да се даде тласък в развитието й“, каза още Лидия Нейчева.\r\nЛюба АЛЕКСИЕВА", "date": "2017.09.14", "title": "Вицепремиерът Екатерина Захариева: Разполагането на европейска институция в България ще бъде знак към гражданите, страната ни е център за фармацевтична индустрия"}
{"url": "http://www.focus-news.net/news/2017/09/14/2435817/evrodeputatat-momchil-nekov-sotsialnoto-lipsva-v-novata-evropeyska-programa-za-umeniya.html", "text": "Европейският парламент гласува днес с голямо мнозинство резолюцията по доклада „Нова програма за умения за Европа“, чийто докладчик е българският евродепутат. Това съобщиха от пресофиса на Момчил Неков. \r\nПрограмата има за цел да намали несъответствието между уменията, които хората придобиват чрез образованието, и уменията, необходими в реална работна среда. Тя е предназначена да подобри качеството и приложимостта на уменията, за да отговори на нуждата от бързо променящ се пазар на труда и да повиши разбирането за уменията и квалификациите на европейския пазар на труда. \r\nСпоред Неков, трябва да се засили социалното измерение на Програмата за умения. Предложеният от Европейската комисия пакет от мерки не предлага дългосрочна визия, която да обхваща и участието в предучилищно образование. Борбата с ранното отпадане от училищната система, за съжаление също не е застъпено. Днес в рамките на ЕС има около 70 милиона души, които не разполагат с базови умения като четене, писане и смятане. Той смята, че единственият начин за преодоляването на този проблем е инвестирането в приобщаващо образование, което да отговаря на социалните предизвикателства и да осигурява равен достъп за всички.\r\nЕвродепутатът е на мнение, че днес работодателите не търсят толкова дипломи за висше образование. Те имат нужда от амбициозни хора, притежаващи широк набор от хоризонтални умения като работа в екип, самоувереност, лидерски качества и предприемачески дух. ”Истината е, че придобиваме най-разнородни умения извън официалната образователна система. Създаването на системи за валидиране на неформалното и самостоятелно учене в ЕС ще бъде крайъгълният камък за успеха на Програмата за умения” добави Неков. \r\n”Еврокомисията поставя акцент и върху развитието на дигитални умения. Смятам, че за да бъдат реално ефективни националните стратегии за насърчаване на дигиталните умения, трябва да се обърне специално внимание на ролята на учителите във всички нива на образованието. Нека не забравяме, дигитализацията и новите технологии са голямо предизвикателство и за тях. За да пожъне успех Програмата за умения, учителят трябва да е главно действащо лице. Трябва да се увеличи привлекателността и на професионалното образование и обучение. Смятам, че именно практическото обучение и дуалното образование имат потенциала да се справят с проблема на недостиг на умения”. Това заяви Момчил Неков в дебата преди гласуването на проекторезолюцията.\r\nОт 2015 година в България функционират няколко проекта за дуално обучение. По тях днес работят над 15 училища в 11 български града и 70 компании. До 2019 година проектите ще обхванат над 1200 ученика.", "date": "2017.09.14", "title": "Евродепутатът Момчил Неков: Социалното липсва в новата европейска програма за умения"}
{"url": "http://www.focus-news.net/news/2017/09/14/2435818/georgi-gyokov-bsp-nyakoi-ot-promenite-v-kodeksa-za-sotsialno-osiguryavane-ne-sa-v-polza-nito-na-osigurenite-litsa-nito-na-deynostta-na-pensionite-fondove.html", "text": "Някои от промените в Кодекса за социално осигуряване не са в полза нито на осигурените лица, нито на дейността на пенсионните фондове. Това каза народният представител от ПГ на „БСП за България“ по време на дебатите по промените в Кодекса за социално осигуряване, предаде репортер на Агенция „Фокус“. Според него тези промени ще се окажат несполучливи. Гьоков отчете като сериозни пропуски в законопроекта липсата на ясен регламент за защита на правата на хората на изхода на допълнителното пенсионно осигуряване и  липсата на регламент за разработване и предлагане на разнообразни пенсионни продукти. „Някои от промените нарушават утвърдени принципни постановки и правила при реализирането на правата в пенсионното осигуряване и създават проблеми при функционирането на солидарния първи стълб и взаимоотношението му с втория. На трето и четвърто място, някои от разпоредбите не са в полза нито на осигурените лица, нито на дейността на фондовете“, каза той.   Според него предложеният законопрект е мащабен и обхваща сериозна част от функционирането на пенсионната система  и не бива по никакъв начин да се претупва. По думите му Министерски съвет е избързал с разработването на промените. Гьоков се обърна към вносителите да изтеглят законопроекта, да го допълнят и обогатят, като  отчетат вижданията на всички заинтересовани страни, за да се получи един пълен консенсус в приемането на важни поправки в Кодекса за социално осигуряване.  „Сигурен съм, че няма да го направите. Аз ще гласувам „въздържал се“ и ще агитирам ПГ на „БСП за България“ да направи същото. Няма да подкрепим законопроекта в този му вид“, заяви Гьоков.\r\nДеница КИТАНОВА", "date": "2017.09.14", "title": "Георги Гьоков, БСП:  Някои от промените в Кодекса за социално осигуряване не са в полза нито на осигурените лица, нито на дейността на пенсионите фондове"}
{"url": "http://www.focus-news.net/news/2017/09/14/2435819/pernik-gerb-predstavi-ofitsialno-kandidata-si-za-kmet-na-obshtina-tran.html", "text": "„Започваме изборите като номер едно и ще ги приключим така“. С тези думи областният координатор на ГЕРБ - Перник д-р Вяра Церовска откри пресконференцията, на която официално бе представен кандидатът на политическата сила за кмет на Община Трън - Цветислава Цветкова, съобщиха от пресцентъра на ПП ГЕРБ.\r\n„Цветислава е човек, който вече години наред работи в Трън, за Трън и с хората на Трън. Спокойни и сигурни сме в изборната победа, защото нашият кандидат се ползва с доверието и уважението на хората. Тя е човек, чиито качества и характер всеки един от тях познава. Ние не представяме едно ново лице. Ние даваме на Трън едно ново бъдеще с Цветислава“, категорично заяви д-р Церовска.\r\nОт своя страна Цветислава Цветкова изрази своята благодарност на ръководството на политическата сила за гласуваното доверие.\r\n„През целия ми професионален път моята кауза беше и ще продължава да бъде да съм близо до хората. Познавам техните проблеми и съм убедена, че заедно можем да осигурим едно по-добро бъдеще на нашите деца и на жителите на Община Трън“, сподели Цветкова. Тя подчерта, че няма да престане да работи за подобряването на инфраструктурата в града и селата.\r\n„Ще работя за изграждане на нов водопровод и канализация. Вече имаме изготвен проект за довеждащ водопровод от с. Банкя до гр. Трън. Заставам твърдо зад решението на жителите на пограничната община да бъде запазена чистата трънска природа и да не бъде развивана минна дейност на територията на общината. Ще работя за това в Трън да бъдат привлечени нови инвестиции, които да осигурят нови работни места. Надявам се на разумния избор на хората и на тяхната точна оценка. Вярвам, че ще изберат реалните решения за нашия град“, каза още кандидатът на ГЕРБ. \r\nТя подчерта, че по време на управлението на ГЕРБ в Община Трън са изпълнени инвестиционни проекти на стойност около 20 млн. лева и обясни, че предстои изпълнението на още много нови такива, които са изготвени и внесени, като се очаква тяхното одобрение за финансиране. Инвестиционната програма включва рехабилитация и реконструкция на общински пътища на стойност 250 хил. лева, саниране на сградата на детска градина „Ален Мак“, прилагане на мерки за енергийната ефективност на сградата на спортна зала в Трън, реконструкция на довеждащ водопровод за град Трън и на водопроводи по населените места в Общината, рехабилитация и реконструкция на еко пътека, както и преасфалтиране на улици по населените места в общината.\r\nОбластният управител на Перник и национален лидер на ЖГЕРБ Ирена Соколова сподели, че Цветислава е човек, на когото винаги може да се разчита. „Тя носи в себе си голямото умение да владее изкусно административните процеси и заедно с това да прочита и да разбира нуждите на хората“, изтъкна Ирена Соколова\r\n„Неслучайно Цветислава е председател на Българския червен кръст за Община Трън. Тя е в основата на създаването на една уникална по рода си неправителствена организация „Бяла лястовица“ и е един от основните членове в обществения съвет на училището и детската градина на Община Трън. Рядко можем да намерим хора, които събират в себе си необходимите качества, така че да бъдат и добри управленци, и обичани хора. Цветислава е притежава тези умения и неслучайно доверието на политическа партия ГЕРБ в нея трае вече цели 11 години“, каза Ирена Соколова.", "date": "2017.09.14", "title": "Перник: ГЕРБ представи официално кандидата си за кмет на Община Трън"}
{"url": "http://www.focus-news.net/news/2017/09/14/2435820/afp-irakskiyat-parlament-glasuva-uvolnenieto-na-gubernatora-na-kirkuk.html", "text": "В четвъртък иракският парламент гласува уволнението на губернатора на богата на петрол област Киркук, заради решението му да бъде проведен референдум за независимостта й, предава AFP.\r\nПредседателят на парламента Салим ал-Юбури заяви, че е получил писмо от кабинета на премиера Хайдер ал Абади, в което призовава депутатите да гласуват за освобождаването на губернатора Найм Еддин Карим от заемания пост. \r\nОбщо 173 депутати, присъстващи на сесията, единодушно гласуваха за уволнението на Карим. Вотът бе проведен в отсъствието на кюрдски депутати.\r\nВъв вторник парламентът в Багдад гласували срещу организирането на референдум в Иракски Кюрдистан, като го обяви за противоконституционен и „опасен за единството на Ирак.\"Тереза Герова", "date": "2017.09.14", "title": "AFP: Иракският парламент гласува уволнението на губернатора на Киркук"}
{"url": "http://www.focus-news.net/news/2017/09/14/2435821/georgi-svilenski-bsp-za-balgariya-zabranata-za-dvizhenieto-v-avariynata-lenta-na-magistrala-shte-raboti-v-interes-na-tsyaloto-obshtestvo.html", "text": "Това беше 73-та поправка на Закона за движение по пътищата. Казвам, защото дълго време твърдим, че трябва нов закон. Това коментира пред журналисти Георги Свиленски - народен представител от ПГ на „БСП за България” и зам.-председател на комисията по отбрана, коментирайки извършените днес промени в Закона за движение по пътищата, предаде репортер на Агенция „Фокус”. „Предложенията, които бяха приети и касаят по-голямата част от българските граждани, първо – забраната за движението в аварийната лента на магистрала. След като влезе законът в сила, всеки, който се движи в аварийната лента ще бъде наказан с 1 000 лева глоба и 3 месеца отнемане на свидетелство за управление. Примерите, които могат да се дадат са много – линейката, която не успя да загара детето до София; пожарната, която не успя да стигне до изгорелия автомобил преди няколко месеца и др. Мисля, че това е една поправка, която ще работи в интерес на цялото общество, а шофьорите трябва да бъдат бдителни и внимателни”, заяви Свиленски. Той коментира и предложенията, които бяха направени от „БСП за България”, свързани с поставянето на скоба на неправилно паркиран автомобил, но отхвърлени в пленарна зала. „В момента автомобилът се задържа до плащането на глобата. Това, което предлагахме, е автомобилът да бъде освобождаван срещу съставянето на акт, фиш или друг документ. Това предложение не беше прието. Друго притеснително нещо, което беше прието, е вдигането на автомобили след 19.00 часа от платените зони. Това е случай, в който административния съд отмени наредба на редица общини, в които позволяваха такова нещо, включително Столична Община”, обясни Свиленски. „Това е проблем, защото пак стигаме до това рекитьорско поведение на тези служби за контрол на паркирането в общините. Когато не си заплатил такса, те не търсят начин да си съберат парите, те прибягват до най-лесния начин – да ти вдигнат автомобила и да ти го задържат, докато платиш. Няма друго престъпление, което да извършиш и да ти отнемат собственост”, допълни още той. \r\nИван ЛАЗАРОВ", "date": "2017.09.14", "title": "Георги Свиленски, „БСП за България”: Забраната за движението в аварийната лента на магистрала ще работи в интерес на цялото общество"}
{"url": "http://www.focus-news.net/news/2017/09/14/2435822/ruse-1-km-kolona-ot-tovarni-avtomobili-se-e-obrazuvala-na-gkpp-dunav-most-ruse-na-izhod.html", "text": "На българо-румънската граница трафикът е интензивен. На ГКПП \"Дунав мост-Русе\" на изход има образувана 1 км колона от товарни автомобили. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 13:30 часа. На българо-гръцката граница на ГКПП \"Кулата\" на изход трафикът е интензивен за товарни автомобили. На всички останали български гранични пунктове трафикът е нормален. \r\nФериботът Оряхово-Бекет работи само през деня поради ниското ниво на река Дунав.", "date": "2017.09.14", "title": "Русе: 1 км колона от товарни автомобили се е образувала на ГКПП \"Дунав мост-Русе\" на изход"}
{"url": "http://www.focus-news.net/news/2017/09/14/2435823/parlamentat-glasuva-na-parvo-chetene-zakonovi-promeni-tselyashti-povishavane-na-doverieto-kam-pensionnite-fondove-za-dopalnitelno-pensionno-osiguryavane.html", "text": "Парламентът прие на първо четене промени в Кодекса за социално осигуряване, предаде репортер на Агенция „Фокус”. Според вносителите от Министерски съвет те имат за цел защита на интересите и повишаване на доверието на осигурените лица и пенсионерите към Пенсионните фондове за допълнително пенсионно осигуряване. \r\nЗаконодателните предложения включват по-високи изисквания към корпоративното управление на Пенсионноосигурителните дружества (ПОД), към квалификацията и последващото обучение на осигурителните посредници.  Други важни промени, предвидени в законопроекта са повишаване на изискванията към осигурителните посредници, облекчаване на режима на промяна на участието и прехвърляне на средства на осигурените лица от един в друг съответен фонд за допълнително пенсионно осигуряване; повишаване на прозрачността на допълнителното пенсионно осигуряване и на осведомеността на осигурените лица; прецизиране на изискванията към финансовите отчети, промени в уредбата на административно-наказателната отговорност и принудителните административни мерки, регламентиране на съхраняването на документите, свързани с допълнителното пенсионно осигуряване.\r\nИван ЛАЗАРОВ", "date": "2017.09.14", "title": "Парламентът гласува на първо четене законови промени, целящи повишаване на доверието към Пенсионните фондове за допълнително пенсионно осигуряване"}
{"url": "http://www.focus-news.net/news/2017/09/14/2435824/vitsepremierat-ekaterina-zaharieva-s-vanshnite-ministri-na-ungariya-rumaniya-i-gartsiya-nastoyavame-obrazovatelniyat-zakon-v-ukrayna-da-ne-zasegne-pravata-na-maltsinstvata.html", "text": "Подписахме писмо с външните министри на Унгария, Румъния и Гърция до този на Украйна, настояваме образователният закон да не засегне правата на малцинствата и обучението на майчин език. Това коментира пред журналисти в Министерски съвет вицепремиерът и министър на външните работи Екатерина Захариева за образователните промени в украинския закон, които ограничават преподаването на език след 5 клас, предаде репортер на Агенция „Фокус“. „В постоянна връзка сме още от няколко дни и следим с особено внимание този въпрос. Всъщност от доста месеци, защото това е дълга процедура по приемането на закона. Още в петък сме имали разговори по телефона с посланика. Вчера зам.-министърът на образованието се чу този в Украйна, откъдето получи уверение, че това няма да засегне по никакъв начин изучаването на български език в училищата. Малко по-особена е ситуацията за България. Ние нямаме изцяло българско училище. България е развила уникална мрежа от неделни училища, които са над 50. Български език се изучава и в украинските“, коментира Захариева. Тя подчерта, че със сигурност са притеснени и неслучайно имат обща инициатива с колегите й от европейски държави, които евентуално ще засегнат този закон. „Днес подписахме писмо с външните министри на Унгария, Румъния, Гърция и България до външния министър на Украйна, с което сигнализираме и настояваме този закон да не засегне правата на малцинствата и обучението на майчин език. Същото писмо ще изпратим и до Съвета на Европа и до ОСС. Украинската държава дава уверения, че законът е насочен към укрепването на украинския език и няма да засегне изучаването на европейските езици“, допълни тя. Захариева подчерта, че са длъжни да им кажат, че гледат сериозно на този въпрос и няма да допуснат да се засегнат правата на малцинствата там. \r\n„Не мога да говоря от името на Украйна каква е причината. Те обясняват, че искат да укрепят украинския език. В закона се дава възможност част от предметите да се изучават на друг език, но като факултативен, а не като задължителен“, добави тя. По думите й е дадена възможност за европейските езици да се направи изключение. „Премиерът Бойко Борисов ни възложи първо ние да свършим работата, днес да го информираме какво е станало. Той е готов във всеки един момент. Още вчера искаше да се чуе с президента на Украйна, за да подчертае, че това ни притеснява и ще следим внимателно какво се случва там“, обясни още Екатерина Захариева.\r\nЛюба АЛЕКСИЕВА", "date": "2017.09.14", "title": "Вицепремиерът Екатерина Захариева: С външните министри на Унгария, Румъния и Гърция настояваме образователният закон в Украйна да не засегне правата на малцинствата"}
{"url": "http://www.focus-news.net/news/2017/09/14/2435825/sastoyanieto-na-sayuza-prez-2017-g-paket-v-oblastta-na-targoviyata-komisiyata-predstavya-initsiativi-za-balansirana-i-progresivna-targovska-politika.html", "text": "След речта на Жан-Клод Юнкер за състоянието на Съюза днес Комисията представи важен пакет от търговски и инвестиционни предложения за изпълнението на прогресивна и амбициозна програма в областта на търговията, се казва в съобщение от пресслужбата на ЕК. Предложенията включват създаване на европейска рамка за скрининг, която да гарантира, че преките чуждестранни инвестиции не са в ущърб на стратегическите интереси на ЕС в областта на сигурността и обществения ред, както и изготвяне на проектомандати за започване на преговори с Австралия и Нова Зеландия. В стремежа си Европейският съюз да провежда най-прозрачната и приобщаваща търговската политика в света Комисията реши да създаде Консултативна група по търговските споразумения на ЕС и, считано от днес, да публикува всички нови предложения за мандати за преговори. И на последно място, сред представените днес предложения е и проект на мандат за започване на преговори за създаването на многостранен инвестиционен съд. \r\nОсновните елементи на пакета са: \r\n•\tПредложение за европейска рамка за скрининг на преките чуждестранни инвестиции.Тя ще гарантира, че чуждестранните инвестиции продължават да са важен източник на растеж в ЕС, и същевременно ще защитава основните интереси на ЕС. Законодателното предложение се придружава от набор от допълнителни мерки, които влизат в сила незабавно. Те са подробно изложени в специално съобщение, очертаващо стратегическата необходимост от скрининг на инвестициите. \r\n•\tПрепоръки до Съвета за започване на преговори за търговски споразумения с Австралия и Нова Зеландия. Споразуменията ще бъдат стъпка напред след неотдавнашните успешни договорености с трети държави, сред които Канада, Виетнам, Сингапур и Япония, и ще увеличат броят на партньорите, поели ангажимент за прогресивни правила в световната търговия. \r\n•\tПрепоръка към Съвета за започване на преговори за създаването на многостранен съд за уреждане на инвестиционни спорове. Това важно нововъведение в световната търговска уредба е още една стъпка към по-прозрачен, последователен и справедлив подход за разглеждане на жалбите на дружествата в рамките на споразумения за защита на инвестициите. \r\n•\tБезпрецедентна прозрачност: С публикуването на проектите на мандатите за двустранните търговски споразумения с Австралия и Нова Зеландия, както и за многостранното споразумение за уреждане на инвестиционни спорове, Комисията взе решението да публикува всички свои препоръки за указания за водене на преговори за търговски споразумения (известни като мандати за преговори). Паралелно с представянето им пред Европейския парламент и Съвета тези документи ще бъдат изпращани автоматично до всички национални парламенти и ще бъдат достъпни за широката общественост. По този начин от самото начало на процеса ще се даде възможност за широки и приобщаващи дебати относно планираните споразумения. Комисията призовава държавите членки да осигурят на възможно най-ранен етап участието в търговските преговори на съответните заинтересовани страни на национално и регионално равнище. \r\n•\tСъздаване на Консултативна група по търговските споразумения на ЕС. Групата ще позволи на Комисията да бъде в диалог с гражданското общество и по-лесно да събира различни гледни точки и мнения от широка и балансирана група от заинтересовани страни, включващи синдикати, работодателски организации, асоциации на потребителите и други неправителствени организации. Създаването на тази група е продължение на усилията на Комисията за още по-прозрачна и приобщаваща търговската политика. \r\nСветовната търговия има съществен принос за конкурентоспособността и просперитета на Европейския съюз — повече от 30 милиона работни места са свързани с износа за други държави по света. 90 % от бъдещия растеж в световен мащаб ще се постига извън пределите на Европа. Това означава, че глобално интегрираната икономика продължава да носи ползи както за големите, малките и средните предприятия, така и за гражданите, работниците и потребителите в Европа.", "date": "2017.09.14", "title": "Състоянието на Съюза през 2017 г. — пакет в областта на търговията: Комисията представя инициативи за балансирана и прогресивна търговска политика"}
{"url": "http://www.focus-news.net/news/2017/09/14/2435826/ilko-raev-bchk-varna-nadgrazhdame-mezhdunarodniya-festival-na-chervenokrastkite-i-zdravni-filmi-s-initsiativata-dari-krav-vzemi-bilet.html", "text": "Надграждаме Международния фестивал на червенокръстките и здравни филми с инициативата „Дари кръв, вземи билет“. Това каза Илко Раев, председател на ОС на БЧК – Варна и директор на фестивала, по време на първата пресконференция по повод провеждането на форума от 12 до 15 октомври във Варна, предаде репортер на Радио „Фокус“ – Варна. Целта на инициативата е да мотивира младите хора да станат доброволни кръводарители и да повиши информираността им по темата. Илко Раев добави, че в рамките на фестивала тази година са организирани и други инициативи. Една от тях е Академия по документално кино, която ще се състои от 10 до 15 октомври и е организирана за млади активисти на Червения кръст и Червения полумесец. Специалната секция РЕТРО АТЕЛИЕ ще бъде ръководена от Грант Мичел, директор на дирекция „Библиотека и архив“ в Международната федерация на дружествата на Червения кръст и на Червения полумесец. Медицинският университет във Варна, който е активен съорганизатор на фестивала, инициира кръг от дискусии и прожекции на актуални здравни теми. Дискусии ще се проведат и по основната тема на фестивала тази година – „Агресия – хуманизъм – кино“ с участието на авторитетни лектори, сред които вицепрезидентът Илияна Йотова, както и Харалан Александров, Тома Томов, Емил Спахийски, Валери Найденов, Михаил Вешим. Илко Раев допълни, че се разширява и разпространението на прожекциите във Варна – освен в зала „Пленарна“ на Община Варна и в Медицинския университет, вече и в Социалната чайна, и в „Златна Варна”. Така броят на фестивалните локации е общо пет. До СОК „Камчия“ ще има ежедневно организиран транспорт от „Антим I”.\r\nМарияна ВАЛЕНТИНОВА", "date": "2017.09.14", "title": "Илко Раев, БЧК – Варна: Надграждаме Международния фестивал на червенокръстките и здравни филми с инициативата „Дари кръв, вземи билет“"}
{"url": "http://www.focus-news.net/news/2017/09/14/2435827/blagoevgrad-mototsikletist-e-katastrofiral-v-rayona-na-selo-zelen-dol.html", "text": "Мотоциклетист е катастрофирал в района на село Зелен Дол. Това съобщи за Радио „Фокус“ – Пирин Йони Гатовска, временно изпълняващ длъжността говорител на Областна дирекция на МВР – Благоевград. Сигналът за инцидента е получен на телефон 112 в 13.30 часа. Водачът на моторното превозно средство е бил сам участник в движението. На място са били изпратени екипи на полицията и спешен център, които са транспортирали катастрофиралия до Многопрофилна болница за активно лечение – Благоевград, където предстои да бъде уточнено какво е състоянието му и дали има тежки травми.\r\nЛивия НИНОВА", "date": "2017.09.14", "title": "Благоевград: Мотоциклетист е катастрофирал в района на село Зелен Дол"}
{"url": "http://www.focus-news.net/news/2017/09/14/2435828/telma-makedoniya-v-parlamenta-v-skopie-zapochna-obsazhdane-na-zakona-za-upotrebata-na-ofitsialnite-ezitsi-v-makedoniya.html", "text": "В парламента в Скопие започна обсъждане първо четене на Закона за употребата на официалните езици в Македония, предава телевизионният канал „Телма“.\r\nВ дебата за проектозакона депутатът от ВМРО-ДПМНЕ Илия Димовски още веднъж посочи, че законът в 90% от членовете си е противоконституционен и надхвърля Рамковото споразумение, като подчерта, че законът е предизборно споразумение между СДСМ и албанските партии.\r\nС оглед на чувствителността на темата, председателят на парламента Талат Джафери призова народните представители да не превръщат дебата в предизборна кампания. Тереза Герова", "date": "2017.09.14", "title": "„Телма“ (Македония): В парламента в Скопие започна обсъждане на Закона за употребата на официалните езици в Македония"}
{"url": "http://www.focus-news.net/news/2017/09/14/2435829/vitsepremierat-ekaterina-zaharieva-ako-dokladat-za-sastoyanieto-na-natsionalnata-ni-sigurnost-se-prochete-vnimatelno-nyama-da-se-pravi-isteriya.html", "text": "Този доклад е обективен не за първи път. Ако се прочете по-внимателно и цялостно, няма да се прави истерия от целия този случай. Това коментира пред журналисти в Министерски съвет вицепремиерът и министър на външните работи Екатерина Захариева за Доклада за състоянието на националната ни сигурност и за това дали Русия е заплаха за страната ни, предаде репортер на Агенция „Фокус“. „Още повече, че той констатира неща, които още миналата година са констатирани в същия доклад, който всяка година отразяваме. Той съответства на общата ни позиция. В никакъв случай няма да доведе до обтягане на отношенията и всякакви други неща, които се опитват да внушават“, коментира Захариева. По думите й това е обективен анализ, основан на обективни факти. „В никакъв случай не казваме Русия, а някои действия. Хубаво е, когато се опитва да се създава някаква истерия около тази ситуация, да се четат докладите от миналите години. Това е абсолютно обективна оценка на факти и в никакъв случай не е насочена срещу една или друга държава“, допълни вицепремиерът. Тя посочи, че не очаква реакция от Русия, защото и досега е нямало такава. \r\nЗа предстоящото й пътуване в САЩ, Захариева заяви, че то е по повод годишната конференция на ООН. „За съжаление, всяка година казваме труден период, но сега наистина е с това, което се случва в Северна Корея. Радвам се, че Съветът за сигурност успя да приеме единодушно новите санкции и острата резолюция. Ще се обсъжда и реформата в ООН. Ще има много срещи. Там и лично ще се видя с външния министър на Украйна. Мотото е наистина стабилност, сигурност и мир“, каза още Екатерина Захариева.\r\nЛюба АЛЕКСИЕВА", "date": "2017.09.14", "title": "Вицепремиерът Екатерина Захариева: Ако Докладът за състоянието на националната ни сигурност се прочете внимателно, няма да се прави истерия"}
{"url": "http://www.focus-news.net/news/2017/09/14/2435830/plenumat-na-vss-prie-vneseniya-ot-ministara-na-pravosadieto-proektobyudzhet-na-sadebnata-vlast-za-2018-g-i-aktualizirani-byudzhetni-prognozi-za-2019-i-2020-g.html", "text": "Пленумът на Висшия съдебен съвет прие внесения от министъра на правосъдието проектобюджет на съдебната власт за 2018 г. и актуализирани бюджетни прогнози за 2019 и 2020 г., с доклад и приложения към него. Това съобщиха от пресцентъра на Висшия съдебен съвет. Предстои внасянето им в Министерство на финансите в указания срок (15 септември 2017 г.) за включване в проекта за Закон за държавния бюджет на Република България за 2018 г. Съгласно решението на Министерски съвет за бюджетната процедура за 2018 г. и Указанията за подготовката и представянето на проектобюджетите на първостепенните разпоредители с бюджет за 2018 г. и на актуализираните им бюджетни прогнози за 2018 г. и 2019 г. на МФ, до органите на съдебната власт са изпратени указания за подготовка на проектобюджета за 2018 г. и разчети за периода 2019-2020 г. Разчетите са обобщени под формата на пет приложения. Изготвени са два варианта на проектобюджет за 2018 г. и прогнози за 2019-2020 г. – обобщените предложения на органите на съдебната власт (вариант I) и експертна прогноза (вариант II), като разликата е в разходната част.\r\nПленумът на ВСС прие вариант II на проектобюджета, в който разчетите са представени на база извършен експертен анализ от дирекция „Бюджет и финанси“. Предвид изпълнението на бюджета на съдебната власт към 31 юли 2017 г. размерът на заложените за следващите три години приходи е  както следва:\r\n2018 г. – 116,0 млн. лв.\r\n2019 г. - 116,0 млн. лв.\r\n2010 г. - 116,0 млн. лв.\r\nПроектобюджетът е разработен на база заета численост, като за свободните бройки в съдилищата, за които е обявен конкурс, тече конкурс, но не е приключил или има съгласие на Комисия „Съдебна администрация“ за попълване на щата са заложени допълнително средства за 125 бр. за съдебни служители. За ВСС са заложени средства за 11 незаети щатни бройки, които се очаква до края на 2017 година да бъдат заети. Няма предвидени средства за държавни съдебни изпълнители и съдии по вписванията, които от 1 януари 2018 г. преминават по бюджета на Министерство на правосъдието, съгласно чл. 361, ал. 3 от ЗСВ.\r\nОбщият размер на разходите по години е, както следва:\r\n2018 г. – 629,2 млн. лв.\r\n2019 г. – 615,9 млн. лв.\r\n2010 г. - 628,7 млн. лв.\r\nРазчетите са разработени като за база е използван бюджета на съдебната власт за 2017 г. Разходите за заплати са планирани с увеличение за 2018 г. в размер на 7,0%, което представлява удвоената средна работна заплата в бюджетната сфера за второ тримесечие на 2017 г. спрямо средната месечна заплата заложена в Таблица 1 на магистратите. За членовете на ВСС и инспекторите от ИВСС, съгл. Чл. 29, ал. 2 и чл. 51, ал. 2 от ЗСВ е предвиден ръст от 4,7% на база данните за изменението на средната работна заплата по трудови правоотношения в обществения сектор през 2016 г. по тримесечия.\r\nЗа следващите две години е заложена 2% индексация, във връзка с увеличението на допълнителното възнаграждение за ранг и клас на магистратите и съдебните служители, а за членовете на ВСС и ИВСС със същия ръст от 4,7%.\r\nСъгласно чл. 258, ал. 1 от ЗСВ средствата за обучение на кандидатите за младши съдии, младши прокурори и младши следователи се осигуряват от бюджета на съдебната власт, чрез увеличаване на бюджета на НИП съгласно конкретния им брой. В бюджетната прогноза на НИП няма предвидени такива средства, те са прогнозирани по бюджета на ВСС. В проектобюджета на съдилищата са предвидени и средства за възнаграждения на съдебни заседатели във връзка с изменението на чл. 72 от ЗСВ. Разходите за издръжка към 31 август 2017 г. са в размер на 57,0 млн. лв. Между тази сума и проектобюджета разликата е 13,5 млн. лв. и се формира от предвидени средства за:\r\n- Дейността на комисиите по атестирането при колегиите на ВСС;\r\n- Изпълнение на мярка 6.4.2. по Стратегическа цел 6 по пътна карта за изпълнение на Актуализираната стратегия за продължаване на реформата в съдебната система;\r\n- Съгл. чл. 360е от ЗСВ – Проект на Наредба за извършване на процесуални действия и удостоверителни изявления в електронна форма – 3,9 млн. лв.;\r\n- По бюджета на Прокуратурата на Република България – з млн. лв. за изплащане на обезщетения по ЗОДОВ;\r\n- По бюджета на съдилищата за издръжка е предвидено увеличение от 5 млн. лв., от които само за издръжка на сградите на СРС – 1,5 млн. лв.\r\nПредвидени са средства за местни данъци и такси в размер на 2,7 млн. лв., като 2,4 млн. лв. са заложени за данъци на съдебните сгради в бюджета на ВСС е 0,3 млн. лв. в останалите органи на съдебната власт.\r\nСредствата за основен ремонт на органите на съдебната власт са предвидени по бюджета на ВСС и са разпределени по години, както следва:\r\n2018 г. – 23,1 млн. лв.;\r\n2019 г. – 9,2 млн. лв.;\r\n2020 – 12,4 млн. лв.\r\nОт предложенията на органите на съдебната власт за капиталови разходи са приспаднати предвидените средства за основен ремонт и придобиване на сгради. Капиталовите разходи на органите на съдебната власт по години са, както следва:\r\n2018 г. – 38,1 млн. лв.;\r\n2019 г. – 18,2 млн. лв.;\r\n2020 – 19,6 млн. лв.\r\nЗаложеният резерв за неотложни и непредвидени нужди е по 900 хил. лв. за всяка година от прогнозния период.", "date": "2017.09.14", "title": "Пленумът на ВСС прие внесения от министъра на правосъдието проектобюджет на съдебната власт за 2018 г. и актуализирани бюджетни прогнози за 2019 и 2020 г."}
{"url": "http://www.focus-news.net/news/2017/09/14/2435831/pazardzhik-166-litra-alkohol-bez-banderol-e-izzet-pri-politseyska-aktsiya-v-grada.html", "text": "Криминалисти от РУ-Пазарджик иззеха алкохол без бандерол, съобщиха за Радио \"Фокус\" – Пазарджик от пресцентъра на ОД МВР-Пазарджик. Вчера екипи от сектор \"Криминална полиция\" при РУ-Пазарджик извършили претърсване в къща и прилежащите помещения към нея, обитавани от мъж на 53г. Открити са 166 литра с алкохол съхраняван с пластмасови туби, всичките без бандерол. Акцизната стока е иззета, а спрямо собственика ѝ се води полицейско производство.", "date": "2017.09.14", "title": "Пазарджик: 166 литра алкохол без бандерол е иззет при полицейска акция в града"}
{"url": "http://www.focus-news.net/news/2017/09/14/2435832/stara-zagora-zam-kmetat-krasimira-chahova-e-edno-ot-litsata-na-evropeyskata-sedmitsa-na-sporta-tazi-godina.html", "text": "Министерството на младежта и спорта организира за трета поредна година Европейска седмица на спорта в България. Това съобщиха от пресцентъра на Община Стара Загора. Тя ще се проведе от 23 до 30 септември с различни спортни събития в девет града, един от които е Стара Загора. Събитията включват представяне на дейността на спортни клубове с информация как повече хора да се присъединят към тях, спортни демонстрации и турнири. Някои от най-известните и успели български спортисти, заедно с перспективни и талантливи млади състезатели, спортисти с увреждания и ветерани ще бъдат лица на Европейската седмица на спорта. Едно от тях е заместник-кметът на Стара Загора и многократна шампионка и медалистка в леката атлетика от Световни и Европейски първенства за ветерани Красимира Чахова.\r\nОлимпийската шампионка в тройния скок Тереза Маринова, талантливите лекоатлетки Лиляна Георгиева (сребърна медалистка на 1500 м от европейското първенство по лека атлетика за юноши и девойки) и Александра Начева (световна вицешампионка в тройния скок за девойки под 18 г.), параолимпийският и световен шампион в тласкането на гюле Ружди Ружди, волейболистът Цветан Соколов, шампионката в слалома от Световните зимни игри на Спешъл Олимпикс Радена Ангелова, футболният национал Ивелин Попов, финалистът от световното първенство по плуване Антъни Иванов и европейската шампионка за девойки до 18 години по тенис на маса на двойки Мария Йовкова ще бъдат останалите, които ще промотират активния начин на живот и ползите от спорта. \r\nТе са записали специални видео послания към своите фенове, които са публични във facebook страницата на Европейска седмица на спорта: \r\nhttps://www.facebook.com/beactive.bg/videos/1650886061601773/ \r\nhttps://www.facebook.com/beactive.bg/videos/1649632788393767/ \r\nhttps://www.facebook.com/beactive.bg/videos/1652382094785503/\r\nЕвропейската седмица на спорта ще бъде открита от министъра на младежта и спорта Красен Кралев на 23 септември в София.\r\nЕвропейската седмица на спорта е инициатива на Европейската комисия за насърчаване на заниманията със спорт и двигателната активност сред населението в Европа. Целта е да се увеличи броят на физически активните граждани, защото спортът повишава качеството на живот, подобрява здравето, намалява икономическите разходи на домакинствата и носи послание за толерантност. Проектът е съфинансиран по Програма Еразъм + на Европейския съюз.", "date": "2017.09.14", "title": "Стара Загора: Зам.-кметът Красимира Чахова е едно от лицата на Европейската седмица на спорта тази година"}
{"url": "http://www.focus-news.net/news/2017/09/14/2435833/inzh-doncho-atanasov-api-shte-bade-napravena-izlozhba-na-koyato-shte-predstavim-vsichki-artefakti-razkriti-po-protezhenieto-na-magistralite.html", "text": "Ще бъде направена изложба, на която ще представим всички артефакти, разкрити по протежението на магистралите. Това каза по време на инспекцията на лот 3.3 на АМ „Струма“ инж. Дончо Атанасов, председател на Управителния съвет на Агенция „Пътна инфраструктура“, предаде репортер на Радио „Фокус“- Пирин. „Има уникални неща, които трябва да бъдат показани. Това са изключителни исторически ценности. АПИ е инвестирала средства в тези археологически разкопки, а България с тези артефакти ще се обогати изключително много“, каза инж. Атанасов. По думите му в Мурсалево АПИ е инвестирала много пари, за да се запази ценност от световно значение.\r\nИван Вайсов от НАИМ към БАН също отбеляза, че има уникални находки. Той представи артефактите, открити при разкопките по трасето на ЛОТ-а край санданското село Дамяница. На разкопките работят 270 души и 60 специалисти-археолози, ръководени от Малгожата Кулова. Една от най-ценните находки е фигурка на змия от нефрит, открита е керамика, край Дамяница има фигурки, олицетворяващи мъжкото начало, няколко пумпала, както и карта на звездно небе и мн. др. Археологическите разкопки по магистралното трасе в землището на санданското село Дамяница ще приключат месец по-рано, т.е. през октомври, а ценните експонати ще бъдат изложени в Националния исторически музей.\r\nЛора КАЛЧЕВА", "date": "2017.09.14", "title": "Инж. Дончо Атанасов, АПИ: Ще бъде направена изложба, на която ще представим всички артефакти, разкрити по протежението на магистралите"}
{"url": "http://www.focus-news.net/news/2017/09/14/2435834/emil-radev-enpgerb-nastoyavame-za-poveche-prozrachnost-za-evropeyskite-potrebiteli.html", "text": "Тази седмица в Страсбург бе обсъдено как да се подобри системата за предупреждение за наличието на опасни стоки и продукти на европейския пазар. Това съобщиха от пресцентъра на ПП ГЕРБ. Повод за дебата станаха десетките случаи на заразени с фипронил яйца, достигнали пазарите на почти всички европейски страни и редица други държави по света. „Скандалът това лятото със заразените с фипронил яйца е безпардонен. Целият сектор е в шок, пазарът все още не може да се стабилизира, а загубите за фермери, производители и крайни потребители вероятно ще възлизат на стотици милиони евро“, отбеляза българският депутат от ГЕРБ/ЕНП Емил Радев. Той поиска повече прозрачност в такива случаи със заразени продукти, санкции за допускащите тези продукти да стигнат до пазара, както и компенсации за производителите и крайните потребители. По време на дебатите той се поинтересува още дали държавите-първоизточници на проблема са информирали надлежно съответните органи и ако не са - какви ще бъдат последиците за тях. „Очаквам гражданите да получат своевременна и надеждна информация. Новините по темата на моменти са противоречиви, което обърква и плаши потребителите, като същевременно създава допълнителна несигурност у пазара. В тази връзка призовавам компетентните органи за пълна прозрачност относно случаите на наличие на заразени продукти и адекватни действия за изтеглянето им от пазара. Разчитам на бързи и решителни действия за предотвратяване на проблема и ограничаване на щетите за европейските производители и потребители“, коментира още Радев.\r\nНа 26 септември проблемът предстои да бъде разгледан и от министрите на земеделието и храните на държавите-членки, като българският евродепутат се надява да бъдат направени нужните анализи, а също така да бъде повдигнат и въпросът за компенсации за засегнатите от страна на Европейския съюз.", "date": "2017.09.14", "title": "Емил Радев ЕНП/ГЕРБ: Настояваме за повече прозрачност за европейските потребители"}
{"url": "http://www.focus-news.net/news/2017/09/14/2435835/hurriyet-turskata-politsiya-e-zalovila-27-siriytsi-planirali-nelegalno-vlizane-v-balgariya.html", "text": "Турската полиция е заловила 27 сирийски мигранти, които са планирали да се прехвърлят нелегално в България, съобщава вестник Hurriyet.\r\nГрупата е задържана в района на Демиркьой. Те са предадени в Центъра за репатриране в Пехливанкьой.\r\nНе се уточнява кога са задържани сирийците. Тереза Герова", "date": "2017.09.14", "title": "Hurriyet: Турската полиция е заловила 27 сирийци, планирали нелегално влизане в България"}
{"url": "http://www.focus-news.net/news/2017/09/14/2435836/tihomir-totev-rdpbzn-vav-varna-prez-poslednite-nyakolko-godini-zhelaeshtite-za-postapvane-na-rabota-v-nashite-strukturi-namalyavat.html", "text": "През последните няколко години желаещите за постъпване на работа в структурите на Регионална дирекция „Пожарна безопасност и защита на населението“ във Варна намаляват. Това каза в интервю за Радио „Фокус“ – Варна комисар Тихомир Тотев, директор на Регионална дирекция „Пожарна безопасност и защита на населението“ във Варна. „От 12 кандидати за едно работно място преди две – три години, сега са спаднали на около трима – четирима. Явно хората си намират по-високо платена работа в други сфери на обществения живот“, обясни комисар Тотев. Той допълни, че в момента дирекцията има известни затруднения с осигуряване на дежурството в участъка в Бяла, тъй като от месец август е в сила изискването на наредбата за пожарогасителната дейност, която задължава на дежурство да има екип в състав от минимум трима души. „Има работна група в Главна дирекция, очакваме щатно да се реши въпросът, като бъдат отпуснати целево четири или пет щатни бройки за участъка в Бяла. Дотогава решаваме въпроса чрез  изплащане на извънреден труд на служители от Долни чифлик, които дежурят в участъка в Бяла“, добави комисар Тихомир Тотев.\r\nМарияна ВАЛЕНТИНОВА", "date": "2017.09.14", "title": "Тихомир Тотев, РДПБЗН във Варна: През последните няколко години желаещите за постъпване на работа в нашите структури намаляват"}
{"url": "http://www.focus-news.net/news/2017/09/14/2435837/plenumat-na-vss-izslusha-predsedatelya-na-vks-lozan-panov-za-izpalnenieto-na-preporakite-ot-prietiya-oditen-doklad-na-varhovniya-kasatsionen-sad.html", "text": "Пленумът на ВСС изслуша председателя на ВКС Лозан Панов и прие за сведение предоставената информация по изпълнението на препоръките от одитния доклад, приет с решение на Пленума на ВСС по протокол №24/27.07.2017 г. Това съобщиха от пресцентъра на Висшия съдебен съвет. Изслушването бе проведено по предложение на членовете на ВСС Галя Георгиева и Светла Петкова, които с оглед констатациите и фактите от проверката, поставиха конкретни въпроси към председателя на ВКС. В предложението си те припомнят решението на Пленума на ВСС от 27 юли 2017 г., с което са приети резултатите от изпълнението на одитния ангажимент за консултиране по отношение идентифициране и оценяване на рисковете във ВКС, свързани с организацията на дейността по управление на човешките ресурси и препоръките за подобряване дейността на съда и неговия председател. Поискана бе информация за предприетите действия в изпълнение на препоръките в одитния доклад; по какъв начин се гарантира ефективното управление на човешкия потенциал и ефикасното разходване на бюджетните средства; колко и какви точно икономии на бюджетни средства са реализирани вследствие на извършените съкращения на определен брой служители на Върховния касационен съд.\r\nПредседателят на ВКС отчете, че в началото на м. септември т.г. е изпратил писмо до председателя на Комисия „Съдебна администрация“ със справка за новоназначените и освободени служители през. м. юли 2017 г.; проведени са конкурси и са назначени съдебни служители на свободните позиции, утвърдени са нови вътрешни правила за  провеждане на конкурси, подбор и назначаване на съдебни служители, както и  се сключват допълнителни споразумения при всяко увеличение на  възнагражденията за прослужено време. Председателят на ВКС посочи, че ефективното управление на човешкия ресурс се осъществява в съответствие с нормативната уредба, а реализираната икономия от съкращения в съдебната администрация през м. февруари 2017 г. в размер на 393 000 лв. на годишна база.", "date": "2017.09.14", "title": "Пленумът на ВСС изслуша председателя на ВКС Лозан Панов за изпълнението на препоръките от приетия одитен доклад на Върховния касационен съд"}
{"url": "http://www.focus-news.net/news/2017/09/14/2435838/rayonniyat-prokuror-na-plovdiv-gergana-mutafova-prokurori-i-bolnitsi-shte-imat-pryaka-vrazka-pomezhdu-si-v-sluchai-na-nasilie-nad-meditsi.html", "text": "Прокурори и болници ще имат пряка, непосредствена и неформална връзка помежду си в случаи на насилие над медици. Това съобщи пред журналисти районният прокурор на Пловдив Гергана Мутафова, след среща с директора на УМБАЛ „Св. Георги“ проф. д-р Карен Джамбазов, предаде репортер на Радио „Фокус” - Пловдив. „Четирима прокурори от Районна прокуратура в Пловдив ще осъществяват незабавна връзка с медиците при всеки един случай на насилие, за да се запазят доказателствата и да се започне работа по такива престъпления, когато ги има”, каза Мутафова. Лечебните заведения пък ще определят свой координатор, който да държи връзка с прокуратурата. „Установихме, че не е много популярна законовата промяна от 2013 година, според която медицинските специалисти при осъществена репресия ползват същата защита, както органите на реда – полицаи, прокурори, съдии. Когато насилието спрямо тях е причинено по време на изпълнение на служебните им задължения, наказанията са от общ характер, а не са от частен характер”, добави Мутафова. По думите ѝ извършителите получават наказание до 3 години лишаване от свобода  при лека телесна повреда. „Мерките, които сега се въвеждат, се налагат от обстоятелството, че има широк обществен отзвук на това. Те са изключително добри и това ще даде висока степан на сигурност и спокойствие на медицинските специалисти, които работят в такава среда, а също и за пациентите, за да бъдат спокойни, че в тези заведения ще има добра охрана на обществения ред”, каза още прокурор Мутафова.\r\nМерките, които се въвеждат в цялата страна са в отговор на подписано споразумение между главния прокурор и министъра на здравеопазването по отношение на защита от насилие над медици.\r\nЦветана ТОНЧЕВА", "date": "2017.09.14", "title": "Районният прокурор на Пловдив Гергана Мутафова: Прокурори и болници ще имат пряка връзка помежду си в случаи на насилие над медици"}
{"url": "http://www.focus-news.net/news/2017/09/14/2435839/plenumat-na-vss-prie-doklad-na-grupata-darzhavi-sreshtu-koruptsiyata-za-izpalnenie-na-preporakite-kam-balgariya-ot-chetvartiya-krag-na-otsenka.html", "text": "Пленумът на Висшия съдебен съвет прие за запознаване предоставения Доклад на Групата държави срещу корупцията (GRECO) за изпълнение на препоръките към България от Четвъртия кръг на оценка (превенция на корупцията по отношение на народните представители, съдиите и прокурорите), както и доклада от Димитър Узунов – представляващ ВСС от участието му в дискусията за обсъждане на Доклада, проведена на 22 юни 2017 г., в гр. Страсбург, Франция. Това съобщиха от пресцентъра на Висшия съдебен съвет. Докладът от представляващия ВСС ще бъде публикуван на интернет сайта на ВСС в раздел „Международна дейност/Доклади, анализи и решения/Доклади от международни срещи“.\r\nДокладът за България е приет на 22 юни 2017 г. и съдържа анализ и заключения относно предприетите от българските власти действия за изпълнение на препоръките от Доклада за оценка от Четвъртия кръг от 27 март 2015 г. Според доклада българските власт са изпълнили задоволително дванадесет от деветнадесетте препоръки от доклада за оценка, като останалите са частично изпълнени. Констатациите показват, че в рамките на Четвъртия кръг на оценка България е сред държавите, които предприемат най-адекватни мерки за изпълнение на препоръките на GRECO.\r\nДокладът ще бъде публикуван на интернет страниците на Съвета на Европа и Министерство на правосъдието, а заключенията в него могат да бъдат взети предвид при защитата на българската позиция в рамките на Механизма за сътрудничество и оценка.", "date": "2017.09.14", "title": "Пленумът на ВСС прие Доклад на Групата държави срещу корупцията за изпълнение на препоръките към България от Четвъртия кръг на оценка"}
{"url": "http://www.focus-news.net/news/2017/09/14/2435840/faz-germanskata-politsiya-evakuira-samolet-na-turski-aviolinii-zaradi-signal-za-eksploziv-na-borda-mu.html", "text": "След заплашителен телефонен сигнал германската полицията евакуира пътнически самолет на „Турски авиолинии“ на летището Кьолн/Бон непосредствено преди излитането му, съобщава националният ежедневник Die Frankfurter Allgemeine Zeitung.\r\nЕвакуацията е разпоредена в момент, в който машината е излизала на пистата. Всички 111 пасажери, които са били на борда на самолета за Истанбул, са откарани с автобус обратно до терминала. \r\nПолицията е претърсила самолета за експлозиви.\r\nДруги подробности не се съобщават към момента.Тереза Герова", "date": "2017.09.14", "title": "FAZ: Германската полиция евакуира самолет на „Турски авиолинии“ заради сигнал за експлозив на борда му"}
{"url": "http://www.focus-news.net/news/2017/09/14/2435841/haskovo-obshtinata-podaryava-kniga-i-disk-za-vasil-levski-na-vsyako-uchilishte.html", "text": "Книгата „Моят Левски“ с автор Красимир Стефанов и ДВД с  филма „Левски европеец в българско“ ще получи всяко училище в Хасково по повод първия учебен ден. Това съобщиха от пресцентъра на Община Хасково. Инициативата е на Община Хасково, книгите и дисковете са закупени със средства от общинския бюджет. Освен това всеки от близо 1000 първокласници в общината заедно с първите си учебници и буквара ще получава и книжка „Азбука с весели скоропоговорки“, с пожелание за успех от кмета на Общината Добри Беливанов. \r\nПреди първия учебен ден са освежени всички пешеходни пътеки около училищата и детските градини. Миналата година те бяха обозначени със светещи знаци. \r\nНа 15 септември градският транспорт ще е безплатен за всички ученици. Те могат да пътуват безплатно както с „Тролейбусен транспорт“ така и с автобусите на частните фирми които изпълняват курсовете по градската транспортна мрежа.", "date": "2017.09.14", "title": "Хасково: Общината подарява книга и диск за Васил Левски на всяко училище"}
{"url": "http://www.focus-news.net/news/2017/09/14/2435842/smolyan-kmetat-nikolay-melemov-obyavyava-16-septemvri-za-den-na-traur-v-obshtinata-v-pamet-na-dots-d-r-hristo-ginevski.html", "text": "Кметът Николай Мелемов обявява 16 септември за Ден на траур в община Смолян в памет на доц. д-р Христо Гиневски. Това съобщиха от пресцентъра на Община Смолян. Националните и общинските знамена ще бъде спуснати наполовина. \t\r\nГрадоначалникът одобри предложението на Инициативния  комитет за защита интересите на квартал Устово и читалище „Кирил Маджаров”, подкрепени от Държавен архив – Смолян, Исторически музей „Стою Шишков“, Регионална библиотека „Николай Вранчев“ и Дружествата на Съюза на българските журналисти – Смолян, които в писмо до него предложиха 16 септември, денят на последна почит към доц. Гиневски да бъде обявен за Ден на траур на основание чл. 44 от Закона за местно самоуправление и местната администрация (ЗМАСА). \r\nДоц. Гиневски отдаде целия си живот за развитие на образованието и културата в община Смолян и за съхранение на българския дух в Средните Родопи. През целия си живот той е заемал важни и отговорни длъжности и беше движеща сила на редица важни за обществото инициативи, като: председател на читалищното настоятелство на НЧ „Кирил Маджаров 1866“, председател на Областния читалищен съвет; член на УС на Съюза на българските читалища в България;  председател е на Дружеството на историците в Смолян; гл. редактор на списание „Родопи“; откриването на Филиала на ВСУ „Черноризец Храбър“, възстановяването на списание „Родопи“. Доц.Гиневски беше председател на Инициативния комитет за построяване на паметник на ген. Черевин в Смолян и създаването на Алеята на възрожденците. Изследовател на миналото на Смолян и автор на книгите: „Родопското Възраждане“ (1994), „Хаджи Христо Попгеоргиев“ (1996), „Родопската интелигенция през Възраждането“ (2001), „Българското Възраждане в Средните Родопи“ (2006), „Миналото на Средните Родопи“ (2008), „Миналото на Устово“, том 1 и 2 (2012), „Читалището в Устово: 150 години история“ (2016). Организираше чествания на десетки годишнини на образователни и културни институции в община Смолян. Научни конференции в Смолян на историческа и съвременна тематика като „Териториално–административно устройство и развитие на Среднородопието“, „Илинденско-преображенското въстание в Средните Родопи“, „Читалищата в Родопите – минало и предизвикателства“, „100-годишнината от освобождението на Родопите“ и много други. \r\n\"С обявяването на 16 септември за Ден на траур в община Смолян, ще отдадем заслужена почит на един от най-изтъкнатите наши съграждани\", посочват в мотивите си от Инициативния комитет и институциите подкрепящи предложението. \r\nПоклонението е от 11.00 часа на 16 септември във фоайето на читалище „Кирил Маджаров” в кв. \"Устово\", а погребението е от 15.00 часа в Гробищния парк в квартала.", "date": "2017.09.14", "title": "Смолян: Кметът Николай Мелемов обявява 16 септември за Ден на траур в общината в памет на доц. д-р Христо Гиневски"}
{"url": "http://www.focus-news.net/news/2017/09/14/2435843/voa-donald-tramp-shte-poseti-opustoshenata-ot-uragana-irma-florida.html", "text": "В четвъртък държавният глава на Съединените американски щати Доналд Тръмп ще посети югозападната част на щата Флорида, която пострада най-тежко от преминаването на урагана „Ирма“, предава радио Voice of America.\r\nПрограмата на Тръмп включва спирки във Форт Майърс и Неапол. Предвижда се да проведе кратки срещи със засегнатите хора. \r\nТръмп вече обяви Флорида за бедствена зона - ход, който ускорява освобождаването на федералните фондове за подпомагане.\r\nПолагат се усилия за възстановяване на района, но официални лица предупредиха, че ще отнеме много време, за да се преодолеят щетите, нанесени от урагана.Тереза Герова", "date": "2017.09.14", "title": "VOA: Доналд Тръмп ще посети опустошената от урагана „Ирма“ Флорида"}
{"url": "http://www.focus-news.net/news/2017/09/14/2435844/tihomir-totev-rdpbzn-vav-varna-tehnikata-v-oblastta-e-obnovena-na-99.html", "text": "През последните години, благодарение на оперативните програми и работата на Главна дирекция “Пожарна безопасност и защита на населението“, техниката във Варненска област е обновена почти на 99%. Това каза в интервю за Радио „Фокус“ – Варна комисар Тихомир Тотев, директор на Регионална дирекция „Пожарна безопасност и защита на населението“ във Варна. Той уточни, че районната служба във Вълчи дол е останала извън обхвата на програмите. „Все още за там не сме осигурили чисто нова техника, направили сме възможното да ги осигурим с добре поддържани автомобили, които отпаднаха от другите пожарни служби, получили нова техника по оперативните програми. Освен пожарни автомобили, беше доставено и аварийно-спасително оборудване и техника. Това са специализирани тежки машини за работа при земетресение, при наводнение, автомобил за мониторинг на горските пожари, автомобил за извършване на аварийно-спасителни дейности тежък клас. Техниката, с която разполагаме, е достатъчна. От друга страна през последните години, благодарение на съвместни усилия на ръководството на нашата служба и разбирането, проявено от Главна дирекция, щатът ни е запълнен на повече от 90%. Успяхме своевременно да подготвим документите за конкурсите“, обясни комисар Тихомир Тотев.\r\nМарияна ВАЛЕНТИНОВА", "date": "2017.09.14", "title": "Тихомир Тотев, РДПБЗН във Варна: Техниката в областта е обновена на 99%"}
{"url": "http://www.focus-news.net/news/2017/09/14/2435845/mrrb-prez-oktomvri-se-ochakva-reshenieto-na-mosv-po-otsenkata-za-vazdeystvie-varhu-okolnata-sreda-za-uchastaka-ot-magistrala-struma-prez-kresnenskoto-defile.html", "text": "Очакваме през октомври министърът на околната среда и водите, който е компетентният орган, да се произнесе по отношение на Оценката за въздействие върху околната среда и окончателния вариант на трасето на лот 3.2 от АМ „Струма“. Това коментира днес министърът на регионалното развитие и благоустройство Николай Нанков, който днес заедно с председателя на УС на Агенция „Пътна инфраструктура“ инж. Дончо Атанасов инспектира напредъка по изграждането на лот 3.3 от магистралата Кресна - Сандански, съобщиха от пресцентъра на Министерство на регионалното развитие и благоустройството. \r\nМинистърът съобщи, че на 25 септември, заедно с министрите на околната среда и водите Нено Димов, на транспорта, информационните технологии и съобщенията Ивайло Московски и на туризма Николина Ангелкова, ще има среща с двама еврокомисари Корина Крецу и Кармену Вела в Брюксел за втори път, в рамките на два месеца. Първият път представихме пътната карта за реализирането на проекта и графика за провеждане на обществени обсъждания. Сега ще представим резултатите, уточни той. \r\nМисля, че с темата ще приключим от гледна точка на процедура, като тя е обжалваема. Приетото от Народното събрание едноинстанционно производство с промените в Закона за опазване околната среда гарантира интереса на заинтересованите страни да обжалват, посочи Нанков. Очаквам това да съкрати сроковете, ако има жалби, така че да успеем да се вместим в графика, добави той. Нашата глобална цел е през 2019 г. да започнем строителството на лот 3.2 Крупник - Кресна, така че да не връщаме средства и до края на 2023 г. да имаме изцяло завършена магистрала „Струма“, заяви регионалният министър. \r\nОт протоколите на проведените обществени обсъждания става ясно, че местната общност, включително местната власт, се е обединила, с малки изключения, около вариант Г 10.50 със заложени в него две отделни платна на магистралата, който Агенция „Пътна инфраструктура“ приоритизира във всички финансово-икономически и технологична анализи и по отношение на срокове от гледна точка на пътна безопасност и екологични мерки, обяви Нанков в отговор на въпрос. Обществените обсъждания доказаха, че местната общност вижда и плюсовете. Има опасения, които успяха да бъдат разсеяни с конкретните действия на АПИ по изграждане на пътните връзки, допълни той и напомни, че е предвидено свързване на двете платна чрез изграждането на пет пътни възела. Те ще позволят на селскостопанските производители да стигат до терените си, посочи министърът. Предвидени са места за тържища и четири паркинга, като два от тях са проектирани и включени са в ОВОС. Две подобни зони ще бъдат изградени и на територията на община Симитли, в рамките на лот 3.1, съобщи той. \r\nВ отговор на въпрос Николай Нанков посочи, че изказаните по време на проведените обществени обсъждания за проекта екологични аргументи в подкрепа на варианта с изграждане на две платна на магистралата извън дефилето, на изток от Кресна, са били малко. \r\nЩе помолим компетентните органи да направят проверка за това как са събрани подписите в организираната от екологичните организации подписка в Кресна и дали подписалите се знаят за какво са се подписали, обяви министърът на регионалното развитие и благоустройството. От хората, с които сме разговаряли, имаме информация, че са ги карали да се подписват като на присъствен лист на влизане в сградата на общинската администрация, обясни той. \r\nИма събрана подписка с над 5000 подписа в защита на източния вариант, информира Нанков. \r\nМинистърът напомни, че източният вариант на трасе на лот 3.2 предвижда всякакви възможности за правене на бизнес от местната общност, изправяне на виражи, поставяне на мантинели и изграждане екологична инфраструктура. Освен това 50% от трафика ще бъде изведен извън дефилето, като там движението ще бъде еднопосочно. \r\nЧовешкият живот и максимално бързото изграждане на трасето през най-тежкия участък от гледна точка на пътна безопасност са най-важните аргументи за нас, категоричен бе министърът. Ще изпълним проекта в срок, с европейско финансиране и съфинансиране от националния бюджет, допълни той. \r\nПо време на инспекцията на лот 3.3 Кресна – Сандански на магистралата стана ясно, че физическото изпълнение на изпълнените дейности е над 40% от общия обем работа. Полагането на първите пластове асфалт по него ще започне до края на септември. Ако се работи със същия темп и археолозите се справят, още до края на следващата година той може да бъде завършен, съобщи министър Нанков. \r\nЗавършено е разчистването на площадката, изкопа на хумус. Работи се по насипи на директното трасе, пътен възел „Струмяни“, на две площадки за отдих и т. н. \r\nЗавършени са мостовете над реките Злинска, Градешка и Потока, мостът на п. в. „Струмяни“, както и 8 селскостопански подлеза и надлеза. Изпълнени са над 70 водостоци, съоръжения за животни и преминавания на отводнителни канали, армонасипни стени, завършена е реконструкцията на два газопровода. \r\nПродължава работата на 11 съоръжения - на виадукт при 418-ти километър, на 2 моста над р. Струма, на 3 моста над р. Санданска Бистрица, на надлеза над ж. п. линията София - Кулата при 415-ти км и т. н. \r\nИзпълнител на лот 3.3 е Консорциум „Струма Лот 3.3“, в който участват: „ГБС инфраструктурно строителство“ АД, „Пътстрой 92“ АД, „Главболгарстрой“ АД и „Геострой“ АД. Стойността на договора е 234 123 012 лв. без ДДС. Строителният надзор ще осъществява „Пътинвестинженеринг“ АД. Техният договор е за 2 998 161.28 лв. без ДДС. \r\nЛот 3.3 от км 397+000 до км 420+624 е част от проекта: АМ „Струма“ - лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. \r\nАвтомагистрала „Струма“ - от Даскалово до границата с Гърция, е с обща дължина 150 км. Тя е част от коридор „Ориент/Източно Средиземноморие“, свързващ Видин с Кулата, и по нея преминава пътният трафик за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия.", "date": "2017.09.14", "title": "МРРБ: През октомври се очаква решението на МОСВ по оценката за въздействие върху околната среда за участъка от магистрала „Струма“ през Кресненското дефиле"}
{"url": "http://www.focus-news.net/news/2017/09/14/2435846/veliko-tarnovo-katedra-zastrahovane-i-sotsialno-delo-na-stopanska-akademiya-svishtov-razshiryava-partnyorstvoto-si-s-biznesa.html", "text": "Катедра „Застраховане и социално дело” при Стопанска академия „Димитър А. Ценов” разширява партньорството си с бизнеса като сключи нови договори сътрудничество. Това съобщиха от пресцентъра на Стопанска академия „Димитър А. Ценов”. Ръководителят на първата в България застрахователна катедра – доц. д-р Румен Ерусалимов, подписа договор със Сдружение „Обединени застрахователни брокери”, с председател на УС Милен Петков. Сдружението е учредено през 2007 г., а към настоящия момент има около 50 офиса и 800 застрахователни консултанти. Вторият договор, който катедрата сключи преди началото на новата учебна година, е с Асоциацията на застрахователните брокери в България, вписана в Регистъра на сдруженията с нестопанска цел през 2000 г. Към председателстваната от Костадин Пеев асоциация членуват общо 66 брокери. \r\nС подписването на договорите за партньорство и сътрудничество, катедрата и двете сдружения целят да обединят усилията си и да работят заедно за ефективна професионална реализация на завършилите специалността „Застраховане и социално дело” при Стопанска академия, за засилване на връзката между работодател и младите специалисти, както и за осъществяване на активен обмен на опит, научни кадри и лектори при конкретни проекти в интерес на бизнеса и свищовското висше училище. Сред приоритетните направления на съвместната дейност са още: следдипломно обучение, специализация и допълнителна квалификация на членовете на двете сдружения; организиране и провеждане на съвместни научно-практически конференции, кръгли маси, семинари, студентски и ученически състезания; обсъждания на проекти на нормативни документи в застраховането и осигуряването; създаване на смесени научноизследователски колективи за подготовка и осъществяване на съвместни научно-приложни изследвания и разработки. Част от предвидените съвместни дейности са свързани с обсъждания на учебни планове и програми с цел тяхната актуализация и усъвършенстване, съгласно потребностите на застрахователния бизнес. В хода на работата ще бъдат подписвани и допълнителни споразумения по всички конкретни теми и задачи, ще бъдат сформирани специализирани екипи за съвместни проекти, финансирани от фондове на ЕС. Предвижда се представители на сдруженията да провеждат обучения, семинари и лекции пред студенти, да осъществяват подкрепа за практики на учащите. Освен това, със своите съвместни действия, катедра „Застраховане и социално дело” при Стопанска академия и двете сдружения ще се стремят към изграждане на благоприятен публичен образ на професията „Застрахователен брокер”.\r\nСред конкретните планирани съвместни дейности е Национална кръгла маса на тема „Устойчиво развитие на застрахователния и осигурителния пазар в условията на динамична регулаторна среда”. Двудневният форум, който се организира от катедрата в партньорство с Асоциацията на застрахователните брокери в България, ще се проведе на 14 и 15 октомври 2017 г. в Свищов.", "date": "2017.09.14", "title": "Велико Търново: Катедра „Застраховане и социално дело” на Стопанска академия - Свищов разширява партньорството си с бизнеса"}
{"url": "http://www.focus-news.net/news/2017/09/14/2435847/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на предаването „Дупница – Ключът към Рила“ по Радио „Фокус“ – Пирин ще акцентираме на едно събитие, което всички свързваме с датата 15 септември. Датата без съмнение предизвиква една и съща асоциация у малки и големи – това е първият учебен ден в България. В днешното издание ще научим подготвена ли е община Дупница да посрещне своите ученици и дали във всички учебни заведения ще забие първия учебен звънец. В началото на тази седмица новоизграденият скейт-парк в Дупница бе открит официално с водосвет за здраве и благополучие. Ритуалът бе воден от отец Георги Паликарски, който благослови всички присъстващи, освети съоръженията и пожела безаварийно ползване от децата и младежите. На освета присъстваха кметът на общината инж.Методи Чимев и зам.-кметът по социалните дейности Крум Милев, както и над 40 деца и младежи, които всекидневно вече ползват съоръженията със скейтове, ролери и колела.\r\nВсичко това и още, придружено с хубава музика за добро настроение и позитивен ден, Ви очаква в „Дупница – Ключът към Рила“ от 16.00 до 17.00 часа с водещ Лора Калчева.", "date": "2017.09.14", "title": "Акценти в предаването „Дупница – Ключът към Рила“ по Радио „Фокус“ – Пирин"}
{"url": "http://www.focus-news.net/news/2017/09/14/2435848/stara-zagora-obshtinska-biblioteka-iskra-v-kazanlak-realizira-proekta-povishavane-na-obuchitelniya-kapatsitet-na-menidzhari-i-sluzhiteli-v-obshtinskite-biblioteki.html", "text": "В рамките на една година, в партньорство със седем общински библиотеки, с финансовата подкрепа на Програма „Еразъм+“ Общинска библиотека \"Искра\" в Казанлък реализира проекта „Повишаване на обучителния капацитет на мениджъри и служители в общинските библиотеки” на Фондация „Глобални библиотеки“. Това каза за Радио „Фокус“ директорът на казанлъшкия културен институт Анна Кожухарова. Тя поясни, че проектът е постигнал много качествени и добри количествени резултати: „Директори и служители на общинските библиотеки, и членове на екипа на Фондацията, преминаха обучение по библиотечен мениджмънт и модерни библиотечни услуги в Испания и Финландия. Обучените библиотечни специалисти вече приложиха голяма част от придобитите знания в нови инициативи и услуги на своите библиотеки. Убедени сме, че голямата стъпка, която направихме заедно, ще даде трайни и устойчиви резултати за модернизирането на общинските библиотеки, които поради своя малък брой, често остават извън полезрението на библиотечния сектор“. \r\nПрез последния етап на проекта е изработено помагало, чрез което участниците в проекта целят наученото да бъде достъпно за останалите библиотеки в мрежата. Автори в помагалото са и Анна Кожухарова, директор на Библиотека \"Искра\", Светлана Колева - главен библиотекар и Петя Шопова - библиотекар - участници от казанлъшка страна в проекта. Кожухарова е и част от редакционния състав на помагалото. “Надяваме се помагалото да бъде полезно и много от библиотекарите да намерят практични решения за осъществяване на своите идеи“, каза Кожухарова.\r\nСлавяна ГАЙДАРОВА", "date": "2017.09.14", "title": "Стара Загора: Общинска библиотека \"Искра\" в Казанлък реализира проекта „Повишаване на обучителния капацитет на мениджъри и служители в общинските библиотеки”"}
{"url": "http://www.focus-news.net/news/2017/09/14/2435849/sport-yuliya-putintsova-se-klasira-za-chetvtarfinalite-na-turnira-v-tokio.html", "text": "Юлия Путинцева класира за четвъртфиналите на турнира в Токио, след като опонентката й Ксин-Юн Хан се отказа от игра на 60-та минута от началото на двубоя при резултат 6:2, 2:0.\r\nВ друг мач квалификантката Яна Фет победи с 6:0, 6:2 словашката тениситка Яна Чепелова.", "date": "2017.09.14", "title": "Спорт: Юлия Путинцова се класира за четвтърфиналите на турнира в Токио"}
{"url": "http://www.focus-news.net/news/2017/09/14/2435850/pazardzhik-lek-avtomobil-se-e-samozapalil-na-razklona-za-selo-malo-konare.html", "text": "Лек автомобил се е самозапалил на разклона за село Мало Конаре. Това съобщи за Радио „Фокус“ – Пазарджик Мирослав Стоянов, говорител на ОД МВР-Пазарджик. Около 14.30 часа има получен сигнал в пожарната в Пазарджик за самозапалил се лек автомобил „Фолкскваген Голф“ на около 30 метра преди разклона за Мало Конаре на пътя за Пловдив. На този етап няма данни за пострадали хора. На мястото има противопожарен автомобил с пожарникари от РСПБЗН-Пазарджик. Движението се осъществява нормално.\r\nАлбена ЖИЛЕКОВА", "date": "2017.09.14", "title": "Пазарджик: Лек автомобил се е самозапалил на разклона за село Мало Конаре"}
{"url": "http://www.focus-news.net/news/2017/09/14/2435851/shumen-okrazhnata-prokuratura-predade-na-sad-52-godishen-mazh-za-ubiystvo-v-mestnostta-smese-izvarsheno-s-osobena-zhestokost.html", "text": "Окръжната прокуратура в Шумен предаде на съд 52-годишния Крум Д. от Кубрат за убийството на негов колега, извършено по особено мъчителен начин и с особена жестокост. Това съобщиха от пресцентъра на Апелативна прокуратура - Варна. Престъплението по член 116, ал. 1, т. 6, във връзка с член 115 от Наказателния кодекс се наказва с лишаване от свобода от 15 до 20 години, доживотен затвор или доживотен затвор без замяна. Обвинителният акт е бил внесен от Окръжната прокуратура в Шумен в Шуменския окръжен съд само два месеца и половина след тежкото деяние, извършено под въздействието на алкохол.\r\nНа 25 срещу 26 юни 2017 г. в местността Смесе край Шумен във вилата на подсъдимия Крум Д. възникнал конфликт с неговия гост – 41-годишния Ст. Щ. Двамата мъже били колеги в шуменското предприятие „Ваком МП“. Домакинът обвинил госта си, че му откраднал пари. Заради изпития алкохол той забравил, че малко по-рано във вилата пристигнала дъщеря му, на която дал пари за покупка на автомобил. \r\nПодсъдимият нанесъл зверски побой над госта си, като го удрял с юмруци и го ритал по цялото тяло. Пострадалият бил настигнат на около 50 метра от вилата на Крум, който продължил да го рита, дори и когато 41-годишният мъж спрял да се движи. \r\nУплашен от състоянието на колегата си, който лежал безжизнен на земята, Крум Д. извикал своя съседка. Пред нея продължил да рита тялото на жертвата, като се заканвал да го убие. Пред жената споделил, че дал парите на дъщеря си, но заради изпитото количество алкохол забравил за това и обвинил в кражба колегата си. Въпреки това продължил да го рита „с всичка сила“ по обясненията на свидетелката. \r\nПо-късно подсъдимият Крум се обадил на тел. 112 и обяснил, че се е сбил с негов познат, когото смята, че е убил. Дори на записа на разговора между него и оператора на спешния телефон се чували реплики със закани срещу убития.\r\nСмъртта на жертвата настъпила в резултат на остра дихателна недостатъчност вследствие на тежката гръдна травма. Съдебномедицинската експертиза описала 11 счупени десни и 10 леви ребра, носни кости и десетки травми по цялото тяло. \r\nПредстои делото срещу Крум Д. да бъде насрочено за разглеждане в Шуменския окръжен съд. Той е приведен във варненския затвор.", "date": "2017.09.14", "title": "Шумен: Окръжната прокуратура предаде на съд 52-годишен мъж за убийство в местността Смесе, извършено с особена жестокост"}
{"url": "http://www.focus-news.net/news/2017/09/14/2435852/vss-opredeli-predstavitelite-si-za-sreshtite-s-ek-v-ramkite-na-ekspertnata-misiya-v-balgariya-po-mehanizma-za-satrudnichestvo-i-otsenka-v-perioda-26-28-septemvri.html", "text": "Пленумът на ВСС одобри обобщената информация за изпълнението на мерките по Плана за действие за 2017 г. към 10 септември 2017 г., която ще бъде изпратена на Министерство на правосъдието и определи за участие в срещите с представителите на Европейската комисия в рамките на експертната мисия в България по Механизма за сътрудничество и оценка за периода 26 - 28 септември 2017 г. членовете на ВСС Румен Боев, Незабравка Стоева, Камен Иванов, Елка Атанасова, Калин Калпакчиев и Галя Георгиева. Това съобщиха от пресцентъра на Висшия съдебен съвет.\r\nТеми на срещите ще бъдат напредъка в изпълнението на препоръките от доклада на МСО от януари 2017, актуализираната стратегия за продължаване на реформата в съдебната система, съдебната карта; интегритета на съдебната власт и функционирането на ИВСС.", "date": "2017.09.14", "title": "ВСС определи представителите си за срещите с ЕК в рамките на експертната мисия в България по Механизма за сътрудничество и оценка в периода 26 - 28 септември"}
{"url": "http://www.focus-news.net/news/2017/09/14/2435853/prof-d-r-karen-dzhambazov-osven-panik-buton-meditsite-v-speshna-pomosht-shte-razpolagat-i-s-radiostantsii-za-podobryavane-na-vrazkata-v-sluchay-na-agresiya-sreshtu-tyah.html", "text": "Освен паник бутон медиците в Спешна помощ ще разполагат и с радиостанции за подобряване на връзката с охранителите в случай на агресия срещу тях. Това каза пред журналисти директорът на УМБАЛ „Св. Георги“ проф. д-р Карен Джамбазов, предаде репортер на Радио „Фокус” - Пловдив. По думите на директора паник бутоните минават през джипиес и малко се забавя връзката, докато при радиостанциите до 40 секунди идват две-три патрулни коли охранители. Очакванията са охраната да може да реагира до 2 минути, след което сигналът да се изпраща и до близкото районно управление на полицията и прокуратурата, за да се действа незабавно срещу извършителите на престъплението. „Ние ще подобрим и контрола на достъпа, като след определени часове ще го ограничим напълно в болницата”, каза д-р Джамбазов. Изгражда се и алгоритъм на поведение на медиците за реакция при такива ситуации. Той ще бъде оповестен чрез заповед на директора. Освен това ще има и горещ телефон, който ще бъде директно свързан с прокуратурата. Според д-р Джамбазов е добре, че вече това престъпление е инкриминирано. Той изрази възмущението си от последния случай на агресия в спешния център на Детско отделение, при който е пострадала лекарка. Тя все още се възстановява от преживяния стрес. „Над 70-80 деца на ден минават през този център, а те работят при недобра среда и въпреки това се опитват да помогнат на всяко дете”, каза д-р Джамбазов. Според него такива случаи показват липса на уважение към човека, който ти помага.\r\nЦветана ТОНЧЕВА", "date": "2017.09.14", "title": "Проф. д-р Карен Джамбазов: Освен паник бутон медиците в Спешна помощ ще разполагат и с радиостанции за подобряване на връзката в случай на агресия срещу тях"}
{"url": "http://www.focus-news.net/news/2017/09/14/2435854/plenumat-na-vss-utvardi-tablitsa-1-za-opredelyane-na-maksimalnite-osnovni-mesechni-rabotni-zaplati-na-sadii-prokurori-i-sledovateli.html", "text": "Пленумът на Висшия съдебен съвет утвърди Таблица №1 на ВСС за определяне на максималните основни месечни работни заплати на съдии, прокурори и следователи, Класификатор на длъжностите в администрацията на съдилищата, на основание чл. 341 от ЗСВ, Класификатор на длъжностите на администрацията на ПРБ, на основание чл. 341 от ЗСВ и Класификатор на длъжностите в администрацията на ВСС, НИП и ИВСС, на основание чл. 341, ал. 3 от ЗСВ, в сила от 1 септември 2017 г. Това съобщиха от пресцентъра на Висшия съдебен съвет. Със 7 % ще бъдат увеличени възнагражденията на всички магистрати и съдебни служители.\r\nСъгласно разпоредбата на чл. 218 от ЗСВ най-ниското основно месечно възнаграждение за съдийска, прокурорска и следователска длъжност се определя в размер на удвоената средномесечна заплата на заетите лица в бюджетната сфера съгласно данните на Националния статистически институт (НСИ).\r\nПо данни на НСИ средномесечната заплата на заетите в бюджетната сфера за IV-то тримесечие на 2016 г. е в размер на 968 лв., на база на което би следвало най-ниското основно месечно възнаграждение за магистрат да бъде актуализирано със 7%, считано от 01 януари 2017 г. Такава актуализация не беше извършена поради липса на финансов ресурс в размер на 24,5 млн. лв., тъй като съществуващата досега практика при актуализиране на заплатите в органите на съдебната власт за магистрати и съдебни служители е те да бъдат увеличени с еднакъв процент.\r\nАнализът на изпълнението на бюджета на съдебната власт към 30 юни 2017 г. показва, че реализираната икономия по параграф „Заплати“ е 6,5 млн. лв., което дава възможност за актуализиране на основните месечни заплати в органите на съдебната власт.", "date": "2017.09.14", "title": "Пленумът на ВСС утвърди Таблица №1 за определяне на максималните основни месечни работни заплати на съдии, прокурори и следователи"}
{"url": "http://www.focus-news.net/news/2017/09/14/2435855/veliko-tarnovo-16-dushi-sa-zaginali-pri-patni-intsidenti-v-oblastta-ot-nachaloto-na-godinata.html", "text": "16 лица са загинали при пътнотранспортни произшествия на територията на област Велико Търново от началото на годината. Това съобщи Благомира Дочева от Сектор „Пътна полиция” при Областната дирекция на МВР, предаде репортер на Радио „Фокус“ – Велико Търново. От 1 януари до 10 септември на територията на областта са станали общо 944 пътнотранспортни произшествия, от които 124 са тежки. Ранените лица са 160. За сравнение миналата година броят на тежките пътнотранспортните произшествия е бил 145, а ранените са били 205. Запазва се броят на загиналите в инциденти на пътя лица – 16. Благомира Дочева посочи, че от началото на годината 18 лица, на възраст до 18-години, са ранени в пътнотранспортни произшествия.  Пет от тях са пострадали през лятната ваканция. „При тези инциденти ранените деца са били в различна роля като участници в  пътното движение. По-голяма част от тях са били пътници в автомобилите на свои роднини и родители. Има две деца, ранени на пешеходна пътека, и едно дете, което е било водач на автомобил и е предизвикало пътнотранспортно произшествие. В последния случай са взети необходимите административни мерки спрямо родителите“, посочи Благомира Дочева.\r\nТя съобщи, че в утрешния ден, на 15 септември, пред учебните заведения в областта ще бъде осигурено полицейско присъствие, което ще продължи до края на месец октомври. На децата ще бъдат раздадени информационни брошури, с което се цели да се заостри вниманието им в моментите, когато пресичат пътното платно и когато карат велосипед. „Призивът ни е към всички учители – по време на учебните занятия да напомнят на децата за това, че трябва да бъдат внимателни, когато се движат по пътното платно, отривайки към учебните заведения, или прибирайки се от училище“, допълни Благомира Дочева.\r\nНадежда КРЪСТЕВА", "date": "2017.09.14", "title": "Велико Търново: 16 души са загинали при пътни инциденти в областта от началото на годината"}
{"url": "http://www.focus-news.net/news/2017/09/14/2435856/zdf-bundesverat-uchastva-v-ucheniya-v-iztochna-evropa-sas-znachitelno-po-malko-voynitsi.html", "text": "През настоящата година Бундесверът е участвал в учения в Източна Европа със значително по-малък брой военнослужещи, отколкото през предходната 2016 г., предава телевизионният канал ZDF. \r\nОколо 4 260 войници са задействани в 15 маневри на НАТО и неговите съюзници, насочени към възпиране на Руската федерация. Това става ясно от доклад на Министерството на отбраната в Берлин, който е предаден на разположение на медиите. .Тереза Герова", "date": "2017.09.14", "title": "ZDF: Бундесверът участва в учения в Източна Европа със значително по-малко войници"}
{"url": "http://www.focus-news.net/news/2017/09/14/2435857/kostadin-nushev-bogoslov-na-krastovden-tsarkvata-prizovava-hristiyanite-da-nosyat-dostoyno-svoya-krast-i-chrez-nego-da-sledvat-stapkite-na-hristos.html", "text": "На Кръстовден църквата призовава християните да носят достойно своя кръст и чрез него да следват стъпките на Христос и така да се надяват да достигнат до своето спасение. Това каза богословът Костадин Нушев в интервю за Агенция „Фокус“ по повод празника Въздвижение на Светия кръст Господен, известен още като Кръстводен, който Православната църква чества на 14 септември.\r\n„Установяването на този празник е свързано с някои исторически събития, но от гледна точка на вярата почитта към Светия кръст е нещо много важно за християните и е като една пътеводна звезда в техния живот и в тяхната вяра. Защото на кръста нашият бог Исус Христос върши своето изкупително и спасително дело. И за това кръстът от средство за мъчение в предхристиянската езическа епоха се превръща в оръдие и в средство както за спасение на християните, така и за победа над страха и над смъртта. И за това църквата по време на император Константин Велики, когато той има едно свръхестествено явление, в което Бог му заповядва да постави изображението на честния кръст върху щитовете на своите войници, за да победи враговете си в Римската империя. С този момент технически започва и християнизирането на Римската империя и тържеството на християнството като позволена и свободна религия. Това е едното историческо събитие, което е залегнало в църковната история и в установяването на празника. Другото събитие се е случило също по време на управлението на Константин Велики и неговата майка – Св. Елена, които са били удостоени с божието благоговение да открият на Голготския хълм в Йерусалим истинския кръст - кръстното дърво, върху което е бил разпънат нашия бог. Тези две събития са обединени от църквата в един специален ден в църковния календар, който е посветен на почитането на Христовия кръст“, обясни богословът.\r\nНушев уточни, че кръстът е много важен знак за християните, така че не трябва да се носи само като украшение или сувенир с декоративна цел. „Трябва да знаем, че кръстът е духовен символ, който изразява нашата вярност към Христос и той е наш пазител, наша сила, наш щит на вярата срещу нападенията от тъмните сили и от злото. За това и кръстът се използва именно в моменти на молитва, в моменти дори на изгонване на злите сили. Ето защо ние сме призовани от Светата църква да се отнасяме изключително благоговейно към този свещен знак и да не го свеждаме само до една брошка или до една украса – нещо, което има само декоративен смисъл“, каза още той.\r\nЦветилена СИМЕОНОВА", "date": "2017.09.14", "title": "Костадин Нушев, богослов: На Кръстовден църквата призовава християните да носят достойно своя кръст и чрез него да следват стъпките на Христос"}
{"url": "http://www.focus-news.net/news/2017/09/14/2435858/pleven-politsiyata-izze-nad-10-000-kasa-tsigari-bez-banderol-pri-proverki-na-chastni-domove-v-knezha.html", "text": "Полицията иззе над 10 000 къса цигари без бандерол при проверки на частни домове в Кнежа, съобщиха от пресцентъра на МВР. Около 08.00 часа вчера в хода на специализирана операция срещу разпространението на акцизни стоки без бандерол са извършени полицейски проверки на частни домове в Кнежа, собственост и обитавани от 44-годишен от местен жител. В шкаф в коридор на жилището са намерени общо 240 къса цигари без акцизен бандерол. Още 10 000 къса контрабандни цигари са открити в складово помещение. Контрабандните изделия са иззети с протокол за доброволно предаване. За извършените проверки са съставени протоколи по ЗМВР и е уведомен дежурен прокурор от Районна прокуратура - Кнежа. \r\nПо същото време при проверка в къща, собственост и обитавана от 65-годишна жена, полицейските служители са установили и иззели 220 къса цигари без акцизен бандерол. По случаите са образувани досъдебни производства за престъпления по чл.234, ал.1 от НК. Работата по разследването продължава.", "date": "2017.09.14", "title": "Плевен: Полицията иззе над 10 000 къса цигари без бандерол при проверки на частни домове в Кнежа"}
{"url": "http://www.focus-news.net/news/2017/09/14/2435859/vss-izpalnenieto-na-prihodite-po-byudzheta-na-sadebnata-vlast-za-sedemte-mesetsa-na-2017-g-e-5415-pri-sreden-protsent-na-izpalnenie-583.html", "text": "Пленумът на Висшия съдебен съвет прие информация за изпълнението на бюджета на съдебната власт към 31 юли 2017 г., която ще бъде публикувана на интернет страницата на ВСС. Това съобщиха от пресцентъра на Висшия съдебен съвет. Изпълнението на приходите по бюджета на съдебната власт за седемте месеца на 2017 г. е 54,15% при среден процент на изпълнение 58,3%. Общо постъпилите приходи във ВСС са 250,034 млн. лв., (от които 72,04 % - субсидия от МФ, от съдилищата 25,41 % и от НАП 2,36 %). Приходите от дейността на органите на съдебната власт са 67,682 млн. лв., като бележат ръст от 6,31 % в сравнение със същия период на 2016 г. Приходите от събраните глоби, конфискации и други санкции постановени от съдилищата са в размер на 5,096 млн. лв. и представляват 7,53 % от общия размер на приходите от дейността на органите на съдебната власт. Разходите по бюджета на съдебната власт към 31.07.2017 г. са в размер на 322,236 млн. лв., което представлява 55,59 % от годишните разчети при среден процент на изпълнение за този период 58,3%. Разходите са увеличени с 6,8 % в сравнение с м. юли 2016 г. Капиталовите разходи възлизат на 2,742 млн. лв. или 0,85 % от общите разходи. Изпълнението за капиталови разходи 11,47 %, се дължи на изместване на голяма част от тях, в последното тримесечие на годината, поради технологични процедурни фактори. По органи на съдебната власт изпълнението е съответно: ВАС – 8,032 млн. лв., които представляват 55,53 % изпълнение на плана на общите разходи; ВКС – 9,345 млн. лв., които представляват 56,85 % изпълнение на плана на общите разходи; Прокуратура – 121,482 млн. лв., които представляват 54,81 % изпълнение на плана на общите разходи; ВСС – 10,370 млн. лв., или 42,84 % изпълнение на плана на общите разходи. Изпълнението на бюджета е толкова ниско, тъй като средствата за основен ремонт за цялата съдебна система са заложени  първоначално в бюджета на ВСС. Изпълнението от НИП е 2,167 млн. лв., или 59,83 % изпълнение на плана на общите разходи и от ИВСС – 3,094 млн. лв.  или 50,13 % изпълнение на плана на общите разходи и на Съдилища – 167,745  млн. лв.  или 58,84 % изпълнение на плана на общите разходи.", "date": "2017.09.14", "title": "ВСС: Изпълнението на приходите по бюджета на съдебната власт за седемте месеца на 2017 г. е 54,15% при среден процент на изпълнение 58,3%"}
{"url": "http://www.focus-news.net/news/2017/09/14/2435860/varna-23-godishna-zhena-e-nanesla-porezni-rani-po-ratsete-na-chetirima-mazhe-edin-ot-koito-e-postradal-po-seriozno.html", "text": "Полицията във Варна изяснява инцидент, възникнал около 20.00 часа снощи на ул. „Хан Крум”, съобщиха от пресцентъра на МВР. 23-годишна жена е била задържана, след като нанесла порезни рани по ръцете на четирима мъже, един от които е пострадал по-сериозно, без опасност за живота. Изяснено е, че жената е била в неадекватно състояние. По случая е образувано досъдебно производство, уведомен е прокурор от Районна прокуратура – Варна. Работата по изясняването на детайли и обстоятелства около инцидента продължава.", "date": "2017.09.14", "title": "Варна: 23-годишна жена е нанесла порезни рани по ръцете на четирима мъже, един от които е пострадал по-сериозно"}
{"url": "http://www.focus-news.net/news/2017/09/14/2435861/afp-nay-malko-sedem-dushi-sa-zaginali-pri-dvoyna-ataka-v-irak.html", "text": "Най-малко седем души са загинали при двойна атака – с огнестрелно оръжие и със заминиран автомобил, извършена с югоизточната част на Ирак, предава AFP. Сред жертвите има трима граждани на съседен Иран, поясниха властите.\r\nОколо 50 души са пострадали при една от атаките, извършена в близост до ресторант в близост до град Насирия. Кола-бомба е задействана в същия район, като мишена на нападението е бил разположен в близост контролно-пропускателен пункт на полицията, сочат данни на местни власти.Тереза Герова", "date": "2017.09.14", "title": "AFP: Най-малко седем души са загинали при двойна атака в Ирак"}
{"url": "http://www.focus-news.net/news/2017/09/14/2435862/bivshiyat-voenen-ministar-velizar-shalamanov-proektat-za-mnogotselevi-iztrebitel-beshe-edin-ot-nay-naprednalite.html", "text": "Проектът за многоцелеви изтребител беше един от най-напредналите. За съжаление, след блокирането му през 2013 г., нямаше предприети стъпки напред. Това заяви Велизар Шаламанов, министър на отбраната в периода 6 август 2014 – 7 ноември 2014 г., по време на изслушването си във Временната комисия за проучване изпълнението на процедурата по избор на нов тип боен самолет, предаде репортер на Агенция „Фокус”. „Периодът, в който бях назначен от президента Росен Плевнелиев за служебен министър, беше специфичен от моя гледна точка, във връзка с разработването на ангажимента за повишаване на разходите за отбрана, което беше една от основните теми на срещата на върха в Уелс. Затова аз, от първия ден, се постарах да се запозная с текущото състояние на проекта за модернизация, направените разходи през последните 10-тина години, за да преценим какъв ангажимент може да поемем и в какви срокове може да достигнем тези 2%, които бяха представени пред страните от Алианса”, обясни Велизар Шаламанов. „Това, което ме смути, е, че няма достатъчно добре систематизирана информация за изпълнените проекти през последните 10 - 15 години”, добави той. Велизар Шаламанов коментира, че тогава е възложил проверка, изводите от която не са били „много радостни”. „Всъщност за последните десетина години бяха изхарчени над 2 млрд. лева. Една част от проектите просто бяха прекратени без има никакъв резултат, със загуба от десетки милиони”, обясни още бившият министър на отбраната. \r\nИван ЛАЗАРОВ", "date": "2017.09.14", "title": "Бившият военен министър Велизар Шаламанов: Проектът за многоцелеви изтребител беше един от най-напредналите"}
{"url": "http://www.focus-news.net/news/2017/09/14/2435863/kyustendil-zadarzhan-e-vazrasten-mazh-v-dupnitsa-otpravyal-obidi-i-rugatni-kam-bivshite-si-sapartiytsi.html", "text": "Вчера полицията в Дупница задържа мъж от село Бистрица заради непристойното му поведение, съобщиха от пресцентъра на МВР. Сигналът за създадения смут на партийно събрание в Дупница постъпил чрез тел. 112. 63-годишният с инициали Г.А. отправял обиди и ругатни към бившите си съпартийци и пречил на деловата среща. По-късно не се подчинил на полицейското разпореждане да спре да нарушава реда, направено от пристигналия екип на Районно управление „Полиция” – Дупница и отправил ругатни към служителите на реда. Отведен е в районното управление и по-късно освободен по здравословни причини. По случая е образувана преписка.", "date": "2017.09.14", "title": "Кюстендил: Задържан е възрастен мъж в Дупница, отправял обиди и ругатни към бившите си съпартийци"}
{"url": "http://www.focus-news.net/news/2017/09/14/2435864/yanka-gospodinova-kmet-na-obshtina-alfatar-samo-10-detsa-shte-prekrachat-praga-na-nay-malkoto-uchilishte-v-balgariya-tazi-godina-nalaga-se-obshtinata-da-go-finansira.html", "text": "Само 10 деца ще прекрачат прага на най-малкото училище в България тази година. Това каза в интервю за Агенция „Фокус“ кметът на Община Алфатар Янка Господинова по повод началото на учебната година в най-малкото училище в България, което се намира в село Алеково. „Мислехме вариант това училище да бъде закрито още през тази учебна година, но в крайна сметка решихме, че най-доброто, което можем да направи, е да го запазим поне през настоящата 2017/2018 година. С решение на Общинския съвет го включихме в списъка със средищните училища, което беше продиктувано от промяната на закона. Така че към настоящия момент е средищно училище, но не е включено в списъка със защитените училища”, посочи тя. Господинова обясни, че като материална база сградата е непредразполагаща за нормални учебни занятия, защото основен ремонт в нея през последните 30 години не е извършван. „Сградата е под всякаква критика – има проблеми с ВиК и електрическата инсталация, които са опасни за децата, има проблем и с отоплението и с цялата инфраструктура както вътре, така и в двора. За това в края на учебната година решихме заедно с директора на училището да минем на вариант, в който учебните занятия да бъдат провеждани в друга сграда на общината – читалището в село Алеково. Направихме основен ремонт, обособихме една класна стая, трапезарна част и зала за занимания, защото формата на обучение е целодневна. Така дечицата ще могат да учат в едни нормални условия, където ще могат да усвояват учебния материал по най-добрия за тях начин. От страна на родителите не срещнахме никакви трудности, така че учебната година ще започне нормално - всичко, от което учениците имат нужда като учебни помагала и материали, им е осигурено. Към настоящия момент уроците ще се преподават от трима учители, които са с различни специалности, включително и директора на учебното заведение. Така че кадрово сме обезпечени“, уточни тя.\r\nГосподинова каза още, че финансирането, с което разполага училището, ще стигне само до Нова година, а след това то ще се поеме изцяло от Община Алфатар. „Минимумът ученици, които трябва да учат в едно училище, е 16 и тогава се получава финансиране от държавата. И тъй като в нашето училище в единия клас са пет дечица и в другия са пет, това означава, че ние от Общината ще трябва да дофинансираме. Но едва ли ще имаме възможност да покрием изцяло средствата, които са по 1840 лв. на дете. В момента положението е такова, че до Нова година училището ще има средства, а оттам нататък преминава изцяло на издръжка на общината. Тоест, за да го има това училище, сме взели решение да се дофинансира изцяло от общината“, каза още тя.\r\nЦветилена СИМЕОНОВА", "date": "2017.09.14", "title": "Янка Господинова, кмет на Община Алфатар: Само 10 деца ще прекрачат прага на най-малкото училище в България тази година, налага се общината да го финансира"}
{"url": "http://www.focus-news.net/news/2017/09/14/2435865/frank-valter-shtaynmayer-na-sreshta-s-rumen-radev-germaniya-shte-podkrepi-usiliyata-na-balgariya-za-zashtita-na-vanshnite-evropeyski-granitsi.html", "text": "Президентът Румен Радев проведе среща с германския си колега Франк-Валтер Щайнмайер в рамките на 13-та среща на държавните глави от групата „Арайолуш“. Това съобщиха от прессекретариата на държавния глава. В динамичната ситуация в Европа България се утвърди като основен и надежден партньор на Германия в рамките на Европейския съюз. Ще подкрепим усилията на страната за гарантиране на сигурността на външната граница на Съюза. Това заяви германският президент Франк-Валтер Щайнмайер на среща с българския държавен глава Румен Радев в Малта.\r\nДвамата държавни глави пристигнаха във Валета специално по-рано преди началото на форума \"Арайолуш\", за да се срещнат и обсъдят състоянието и перспективите пред двустранните отношения. \r\nПрезидентът Румен Радев изрази благодарност за доброто партньорство с Берлин в областта на сигурността и преодоляването на миграционната криза. \"България е наясно с важната си отговорност и стриктно изпълнява задълженията си да охранява границите. На фона на непредсказуемата ситуация в региона обаче, е необходима повече европейска солидарност. Националният бюджет на страната ни няма да бъде способен самостоятелно да обезпечи европейската сигурност в случай на нова мащабна миграционна вълна\", заяви българският държавен глава.\r\nГерманският президент прояви интерес към създаването на нов орган  за борба с корупцията в България. Франк-Валтер Щайнмайер увери Румен Радев, че германският бизнес проявява силен интерес към инвестиции в България, но счита за важно условие предприемането на ефективни антикорупционни мерки и работеща правосъдна система в страната. \"Колкото по-решителна е България в борбата с корупцията и колкото по-солидна е правосъдната система, толкова повече ще се засилват търговско-икономическите отношения между двете ни страни\", заяви германският държавен глава.\r\nДвамата президенти се съгласиха, че са необходими единство и решителни мерки в ЕС за защита на демократичните ценности в държавите членки и предотвратяване на външни влияния върху политическия и изборен процес.  \r\nФранк-Валтер Щайнмайер прие поканата на българския държавен глава да посети страната ни през следващата година.", "date": "2017.09.14", "title": "Франк-Валтер Щайнмайер на среща с Румен Радев: Германия ще подкрепи усилията на България за защита на външните европейски граници"}
{"url": "http://www.focus-news.net/news/2017/09/14/2435866/plovdiv-320-peshehodni-pateki-v-grada-sa-obnoveni-v-navecherieto-na-15-septemvri.html", "text": "320 пешеходни пътеки край детски градини и училища и на оживени кръстовища са обновени в Пловдив в навечерието на 15 септември. Това съобщи за Радио „Фокус” Пловдив заместник-кметът по транспорт на Община Пловдив инж. Златин Велев. Всички места за пресичане са обозначени със съответната вертикална пътна сигнализация, която да гарантира безопасността на учениците.\r\nПриключиха дейностите и по поредните две повдигнати пешеходни пътеки, които от днес се използват вече активно. Едната е на кръстовището на ул. „Стефан Стамболов“ с ул. „Славееви гори“ в район „Южен“, а другата – между „Брезовско шосе“ и ул. „Борба“ в „Северен“.\r\nГотова и сигнализирана е и новата пешеходна пътека на ул. „Димитър Талев“ до ЖК „Оазис“. От ОП „Организация и контрол на транспорта“ напомниха, че скоро на ул. „Богомил“ до училище „Васил Левски“ експериментално бе изградена пътека от бели бетонни ивици. Резултатът се оказа добър и такъв тип „зебри“ предстои да се появят и на други паважни улици.\r\nС LED лампи е обновена светлинната сигнализация тип „Бягащ пешеходец“ на пешеходните пътеки до училищата „Димитър Матевски“ и „Елин Пелин“, както и до Университета до хранителни технологии. Освен че е по-икономично, така предупредителната сигнализация се вижда отдалече.\r\nПредупреждават се шофьорите да спазват пътните знаци, което е особено важно за безопасността  на всички участници в движението. „Нека да пазим децата не само утре, когато се очаква голяма оживление около училищата, а всеки ден, тъй като отговорността ни към тях е многократно по-голяма“, призова зам.-кметът.\r\nЦветана ТОНЧЕВА", "date": "2017.09.14", "title": "Пловдив: 320 пешеходни пътеки в града са обновени в навечерието на 15 септември"}
{"url": "http://www.focus-news.net/news/2017/09/14/2435867/ivan-takov-bsp-polezno-e-upravlyavashtite-da-se-vslushvat-v-glasa-na-opozitsiyata-otchetat-za-byudzhet-2016-go-dokaza.html", "text": "Полезно е управляващите да се вслушват в гласа на опозицията. Годишният отчет за изпълнение на бюджета на Столична община за 2016 година го доказа. Това коментира общинският съветник от БСП \"Лява България\" Иван Таков, съобщиха от пресцентъра на БСП - София. Той обясни защо с колегите му от групата на социалистите не подкрепиха доклада за приемане на годишния отчет за изпълнение на бюджета на СО за 2016 година. Той беше в дневния ред на първата за есенния сезон сесия на Столичния общински съвет.\r\n\"Ние не подкрепихме Бюджет 2016 и преди повече от 18 месеца. Не подкрепихме и Бюджет 2017, припомни Иван Таков. - Тези бюджети, според нас, не изразяват ясни политики по най-важните въпроси, касаещи София и гражданите й. Видно е, че някои пера по приходната част са подценени. От друга страна имаме традиционно надценена инвестиционна програма. А предположенията, които ние направихме по Бюджет 2016 преди повече от 18 месеца се оказват в много голяма степен верни. Затова казвам, че е полезно управляващите да се вслушват в гласа на опозицията\".\r\nИван Таков подкрепи коментара си и с цифри от отчета. \"Общото изпълнение на приходната част в бюджета е 92%. Както сме отбелязали в нашия коментар по Бюджет 2016, данъкът за придобиване на имуществото по възмезден начин е бил доста подценен. И затова сега преизпълнението е 108%, анализира Иван Таков. - При неданъчните приходи наблюдаваме в ключови сфери сериозно неизпълнение. Така е в приходите и доходите от собственост, които са изпълнени само на 73%. С колегите от групата на БСП Лява България в СОС сме говорили нееднократно за необходимостта от подобряване на управлението на общинската собственост. Приходите от продажба на продукти, стоки и услуги са изпълнени само на 67%. Тук става въпрос за рекламата. Този сектор продължава да е една от много слабите страни в управлението на Столична община. При дивидентите изпълнението е на 13%. Разбира се, те се разпределят с решение на СОС, но ниският процент показва не добро планиране\".\r\nОбщинският съветник от БСП отбеляза и преизпълнението по отношение на събирането на такса битови отпадъци, което е 106%. \"Това е добре, тъй като показва, че са събрани и недобори от минали години, обясни Иван Таков. - Но големият въпрос, на който така и не получаваме отговор, е друг. След като през 2016 година са похарчени 114 милиона лева, а са събрани 198 милиона, какво се е случило с разликата, имайки предвид, че тези пари може да се разходват единствено и само за дейности по чистотата\".\r\nИзпълнението на разходната част на Бюджет 2016 е на 92%, но по един от приоритетите, които управляващите в СО си бяха заложили - отбрана и сигурност - процентът е само 68, отбеляза Иван Таков. А по един от най-важните за БСП сектори - здравеопазването - изпълнението е само на 87%, какъвто е процентът и за социалното осигуряване.\r\n\"Надявам се за Бюджет 2018 да се справим много по-добре, каза още Иван Таков. - В работната група за изготвяне на Бюджет 2018 приехме нови правила. Едно от тях е обектите от инвестиционната програма да се гледат вече поименно и от комисиите на СОС. Дано най-накрая да стигнем до съставянето на бюджет на Столична община, който да формира реални политики и наистина да е адресиран към най-наболелите и съществени проблеми на София\".", "date": "2017.09.14", "title": "Иван Таков, БСП: Полезно е управляващите да се вслушват в гласа на опозицията, отчетът за Бюджет 2016 го доказа"}
{"url": "http://www.focus-news.net/news/2017/09/14/2435868/press-24-deputatite-ot-vmro-dpmne-otnovo-nastoyaha-za-shirok-obshtesten-debat-za-zakona-za-upotrebata-na-ezitsite.html", "text": "И в четвъртък, 14 септември, депутатите от ВМРО-ДПМНЕ отново настояха за широк обществен дебат преди приемането на Закона за употребата на официалните езици, предава електронната медия Press 24.\r\nНародните представители от ВМРО-ДПМНЕ отново поискаха пауза, която предизвикаха остър дебат с председателя на парламента Талат Джафери. \r\nВ дебата за проектозакона депутатът от ВМРО-ДПМНЕ Илия Димовски още веднъж посочи, че законът в 90% от членовете си е противоконституционен и надхвърля Рамковото споразумение, като подчерта, че законът е предизборно споразумение между СДСМ и албанските партии. С оглед на чувствителността на темата, председателят на парламента Талат Джафери призова народните представители да не превръщат дебата в предизборна кампания.Тереза Герова", "date": "2017.09.14", "title": "Press 24: Депутатите от ВМРО-ДПМНЕ отново настояха за широк общестен дебат за Закона за употребата на езиците"}
{"url": "http://www.focus-news.net/news/2017/09/14/2435869/veliko-tarnovo-v-26-uchebni-zavedeniya-v-oblastta-ima-fizicheska-ohrana-v-71-videonablyudenie.html", "text": "В 26 учебни заведения в област Велико Търново има физическа охрана. Това съобщи Христина Кожухарова от сектор „Охранителна полиция“ при Областната дирекция на МВР – Велико Търново, предаде репортер на Радио „Фокус“ – Велико Търново. Тя отбеляза, че общият брой на учебните заведения на територията на областта е 85. Сигнално-охранителна техника е монтирана в 71 от тях. Същият е и броят на училищата с видеонаблюдение. Христина Кожухарова посочи, че преди началото на учебната година служителите на Областната дирекция във Велико Търново са извършили общо 92 проверки в учебните заведения. Констатирани са пропуски, свързани с липса на физическа охрана и видеонаблюдение и нарушаване на целостта на оградните съоръжения в училищата в по-малките населени места. Изпратени са 23 сигнални писма за премахване на констатираните пропуски.\r\nХристина Кожухарова посочи, че във връзка с откриването на учебната 2017/2018 година, служителите на Областната дирекция на МВР – Велико Търново са провели срещи както с началника на Регионалното управление по образование, така и с ръководствата на частни охранителни фирми. Обърнато е внимание върху това охранителите да следят за лица със съмнително поведение в и около училищните сгради. Проведени са срещи и  с директорите на учебни заведения. На тях е обърнато внимание за възможностите за допълнителни мерки за физическа защита, охрана, пропускателен режим и недоспускане на престъпни посегателства спрямо децата.\r\nНадежда КРЪСТЕВА", "date": "2017.09.14", "title": "Велико Търново: В 26 учебни заведения в областта има физическа охрана, в 71 - видеонаблюдение"}
{"url": "http://www.focus-news.net/news/2017/09/14/2435870/pozharnikarite-otbelyazaha-profesionalniya-si-praznik.html", "text": "В навечерието на 112-та годишнина от провеждането на първия пожарникарски събор в София, поставил основите на организираното пожарно движение в страната, пожарникарите отбелязаха своя професионален празник – 14-ти септември. Това съобщиха от пресцентъра на МВР.\r\n\"Всеки ден изпълвате със съдържание своята дейност – да защитавате и пазите животът, здравето и имуществото на българските граждани\", каза зам.-министър Стефан Балабанов като поздрав към служителите на ГДПБЗН. От името на министъра на вътрешните работи Валентин Радев, той им благодари за ежедневната дейност и им пожела да използват по-рядко техниката - модернизирана на 80 - 90% и защитното облекло, което предстои да бъде предоставено.    \r\n\"Благодаря на гостите, които днес са с нас и уважиха празника ни\", каза в приветствието си към служителите на ГДПБЗН гл. комисар Николай Николов. \"Сред нас е посланик Меглена Плугчиева, с която за последните 15 години успяхме да поставим основите на тясно и ползотворно сътрудничество с Германия и Швейцария. Тук е и Огнян Златев, председател на постоянното представителство на ЕК в страната ни, който помогна да модернизираме технически българската пожарна\", каза още директорът на главната дирекция. Той подчерта, че техниката, дори и нова, винаги може да създаде проблем, но не и хората, които служат в българската пожарна – те винаги са готови да помогнат на човек в беда. \"Намираме се на знаково място, може би най-символното за българските огнеборци – паметникът на 97-те пожарникари, заменили един огнен миг за вечност, а зад нас е храмът на нашия небесен закрилник и пазител св. Пророк Илия. Равносметката дотук показва, че сме постигнали добри резултати, но има и много нерешени задачи, част от които са поставени от нашите колеги. Протестът е знак за проблем, но и за трудност, която можем да решим заедно. Реализираме значителна инвестиционна програма, в рамките на която ще подобрим условията на труд на пожарникарите в 22 пожарни служби. Осигурено е финансиране за допълване на потребностите от лични предпазни средства. Няма да изоставим и инвестирането в придобиване на нови знания и повишаване на подготовката\", каза още гл. комисар Николай Николов. \r\nТържеството, което се проведе пред паметната плоча в двора на ГД „Пожарна безопасност и защита на населението“, започна с националния химн, изпълнен от оркестъра на МВР. От името на Българската православна българска църква отец Бисер отслужи молебен за здраве. Гостите на тържеството, сред които зам. министрите на вътрешните работи Красимир Ципов, Стефан Балабанов и Милко Бернер, Меглена Плугчиева, посланик на България в Конфедерация Швейцария, председателят на постоянното представителство на ЕК в България Огнян Златев, главният секретар на вътрешното министерство гл. комисар Младен Маринов, полк. Емил Тонев, заместник директор на НСО, д-р София Стоименова, гл. секретар на БЧК, о.з. ген. Кирил Войнов, представители на държавни структури, партньори на главната дирекция, служители и ветерани, почетоха паметта на загиналите при изпълнение на служебните си задължения пожарникари и спасители с поднасянето на венци и цветя на мемориала в двора на ГД „Пожарна безопасност и защита на населението”. \r\nЧас по-рано 275 огнеборци от цялата страна получиха писмена похвала от ръководствата на вътрешното министерство и на ГДПБЗН. Седемнайсет пожарникари от Районните дирекции в Благоевград, Бургас, Велико Търново и София бяха наградени с обявяване на благодарност и с парична награда. В рамките на тържествената церемония на петима служители на ГДПБЗН бяха връчени почетни знаци на Министерството на вътрешните работи.  \r\nДенят 14 септември е определен за професионален празник на служителите от ГД “Пожарна безопасност и защита на населението” с решение №385 на Министерски съвет на Р България от 13 септември 1995 г. По този начин е възстановена традицията от времето на първия пожарникарски събор през 1905г., когато тази дата е избрана за празник на огнеборците. На 14-и септември в София се провежда за първи път Събор на 17 пожарни командири от цялата страна и се поставя началото на организираното пожарно дело у нас на национално ниво. В работата на събора участват пожарни командири и представители на непрофесионални пожарни сдружения. \r\nВ дневния ред на събора са поставени съществени за времето си въпроси за устройството на пожарното дело и ускорената му модернизация- организация, нормативна уредба, статут на пожарникарите, развитие на доброволните пожарни дружини в градовете и селата, материално техническо осигуряване и професионалната подготовка на пожарните команди.", "date": "2017.09.14", "title": "Пожарникарите отбелязаха професионалния си празник"}
{"url": "http://www.focus-news.net/news/2017/09/14/2435871/kmetat-na-sofiya-yordanka-fandakova-shte-prisastva-na-otkrivaneto-na-novata-uchebna-godina-v-5-to-osnovno-uchilishte-ivan-vazov.html", "text": "На 15 септември, от 9.00 часа, кметът на София Йорданка Фандъкова ще присъства на откриването на новата учебна година в 5-то Основно училище „Иван Вазов“ в район „Витоша“. Това съобщиха от пресцентъра на Столична община. \r\nУчилището се намира на ул. “Симеон Радев“ 31.", "date": "2017.09.14", "title": "Кметът на София Йорданка Фандъкова ще присъства на откриването на новата учебна година в 5-то Основно училище „Иван Вазов“"}
{"url": "http://www.focus-news.net/news/2017/09/14/2435872/vratsa-dvizhenieto-po-pat-ii-15-vratsa-borovan-se-izvarshva-dvuposochno-v-edna-lenta-pri-mramoren-poradi-patnotransportno-proizshestvie.html", "text": "Движението по път II-15 Враца - Борован се извършва двупосочно в една лента при Мраморен, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се регулира от пътна полиция.", "date": "2017.09.14", "title": "Враца: Движението по път II-15 Враца - Борован се извършва двупосочно в една лента при Мраморен, поради пътнотранспортно произшествие"}
{"url": "http://www.focus-news.net/news/2017/09/14/2435873/varna-osadiha-na-4-godini-zatvor-29-godishen-mazh-za-iznasilvane-na-nepalnoletno-momiche.html", "text": "Районен съд – Варна постанови осъдителна присъда спрямо 29-годишен мъж за блудство и изнасилване на непълнолетна ученичка. В процедура на съкратено съдебно следствие 29-годишният Стефан Б., беше признат за виновен по двете повдигнати му обвинения – за действия с цел да възбуждане и удовлетворяване на полово желание без съвкупление спрямо 17-годишно момиче и за извършено с употреба на сила изнасилване спрямо същото момиче. Това съобщиха от Районен съд – Варна. Тежките престъпления са извършени привечер на 16 февруари миналата година, в тревни площи между два хипермаркета в квартал „Владиславово“. Пострадалото непълнолетно момиче имало насрочена среща с приятелка на близката автобусната спирка, като след 19,30  часа то се придвижвало напряко по оформена пешеходна пътека между двата хипермаркета. Зад храстите изскочил мъж с качулка на главата и с маска с прорези за очите и устата. Мъжът неочаквано хванал за ръцете 17-годишната ученичка, запушил устата й с отскубната трева с пръст и въпреки опитите на момичето да се освободи, извършил блудствени действия, последвани от изнасилване. Непосредствено след деянието подсъдимият избягал, а пострадалата била открита от други минувачи, които подали сигнал в полицията.  Направената впоследствие ДНК-експертиза по делото уличава извършителя.\r\n29-годишният Стефан Б. е осъждан за грабежи, но е реабилитиран. Районният съд във Варна постанови отделни наказания за всяко от престъпленията, като след редуциране с 1/3 определи той да търпи най-тежкото от тях – 4 години лишаване от свобода в затвор, при общ режим.  Съдебният акт подлежи на обжалване или протест в 15-дневен срок пред ВОС.", "date": "2017.09.14", "title": "Варна: Осъдиха на 4 години затвор 29-годишен мъж за изнасилване на непълнолетно момиче"}
{"url": "http://www.focus-news.net/news/2017/09/14/2435874/ombudsmanat-maya-manolova-shte-otkrie-novata-uchebna-godina-v-ou-sveti-ivan-rilski-v-haskovo.html", "text": "На 15 септември, в 10.00 часа, омбудсманът на Република България Мая Манолова ще участва в официалната церемония по откриване на новата учебна 2017/2018 година в Основно училище „Свети Иван Рилски“ в град Хасково, на бул. „Г. С. Раковски“ №24. Това съобщиха от пресофиса на омбудсмана.", "date": "2017.09.14", "title": "Омбудсманът Мая Манолова ще открие новата учебна година в ОУ „Свети Иван Рилски“ в Хасково"}
{"url": "http://www.focus-news.net/news/2017/09/14/2435875/afp-donald-tramp-zayavi-che-s-demokratite-sa-dosta-blizo-do-sporazumenie-koeto-shte-pozvoli-na-imigrantite-bez-dokumenti-da-ostanat-v-stranata.html", "text": "Президентът Доналд Тръмп заяви в четвъртък, че той и опозиционните демократи са „доста близко\" до съгласуване на договореност, която ще позволи на младите имигранти, които са влезли в страната незаконно като деца, да останат в САЩ, предава AFP.\r\n„Мисля, че сме доста близки, но трябва да имаме сигурност по границата\", заяви Тръмп след среща с представители на Демократическата партия.\r\nПредшественикът на Тръмп - Барак Обама, защити правото на тези деца (т.нар. мечтатели) да останат в страната чрез специална заповед (DACA). Тръмп обаче отмени документа и призова Конгреса да създаде правно решение в рамките на следващите шест месеца.Тереза Герова", "date": "2017.09.14", "title": "AFP: Доналд Тръмп заяви, че с демократите са „доста близо“ до споразумение, което ще позволи на имигрантите без документи да останат в страната"}
{"url": "http://www.focus-news.net/news/2017/09/14/2435876/iliya-valev-etnograf-na-krastovden-denyat-i-noshtta-se-krastosvat.html", "text": "На Кръстовден денят и нощта се „кръстосват“. Това каза за Радио „Фокус“ – Велико Търново Илия Вълев, етнограф в Регионалния исторически музей във Велико Търново. Той посочи, че празникът е свързан с изравняването на продължителността на деня и нощта, свършването на лятото и с идващата есен и захлаждането. На Кръстовден строго се съблюдава постенето, което в миналото се е свързало с предпазването от болки в кръста. „В съвременността постът продължава да се спазва от по-вярващи и ревностни християни, но е по-скоро като знак на почит към самия кръст“, допълни Илия Вълев. Той допълни, че на този ден домакинята приготвя обредна питка с кръст отгоре. От нея се раздава за здраве, както на свещеника, който посещава дома, за да поръси за здраве, така и на близки и комшии. За разлика от други празници на Кръстовден няма забрана да се извършва селскостопанска работа. В зависимост от местните климатични условия и природни дадености на всеки регион, от този ден стартира есенната оран и сеитба. Също така започва и бруленето на орехите. Там, където е развито лозарството, започва и гроздоберът. “Затова в немалко места в страната празникът се нарича „гроздоберник“. Всъщност традицията свързва първото ядене на грозде с празника Преображение Господне, който отбелязваме на 6 август, но на Кръстовден започва истинският гроздобер, масовото обиране на гроздето. Този стопански обичай е придружаван от немалко обреди и други по-малки обичаи като например приготвянето на кошниците и кошовете, в  които ще се събира гроздето, пристягането на обръчите на каците, в които ще се изсипе ширата, приготвянето на големи дървени съдове, подобни на лодка или на корито, в които гроздето се мачка, за да пусне сока си“, допълни Илия Вълев.\r\nНадежда КРЪСТЕВА", "date": "2017.09.14", "title": "Илия Вълев, етнограф: На Кръстовден денят и нощта се „кръстосват“"}
{"url": "http://www.focus-news.net/news/2017/09/14/2435877/sofiya-s-den-na-otvorenite-vrati-regionalniyat-istoricheski-muzey-shte-otbelezhi-denya-na-stolitsata-i-dve-godini-ot-otkrivaneto-na-postoyannata-si-ekspozitsiya.html", "text": "Регионален исторически музей – София отбелязва тържествено Деня на столицата – 17 септември 2017 г. и две години от откриването на постоянната си експозиция. Това съобщиха от пресцентъра на Столична община. Предвидена е специална празнична програма, а Музеят ще е отворен от 10.00 до 20.00 часа на 17 септември и със свободен достъп. В чест на празника на столицата и втората годишнина от откриването на постоянната експозиция входът в Музея е безплатен и е подготвена празнична програма. Целият тържествен ден ще премине под надслов Презареждане. Две години след откриването екипът на Музея все така дейно внася любопитни промени и допълнения в постоянната експозиция с редица детайли.\r\nСъщевременно, към филиалите на Регионален исторически музей – София са добавени още два обекта. Те са достъпни за посещение – Археологическият парк \"Западна порта на Сердика\" (намиращ се между: ул. \"Георг Вашингтон\", ул. \"Княз Борис I\", ул. \"Пиротска\" и бул. \"Тодор Александров\") и Триъгълната кула на Сердика (бул. \"Княгиня Мария Луиза\" 16).\r\nПразничната програма на 17 септември 2017 г. включва:\r\n11:00 – 12:00 ч. – джаз концерт на формация \"София\" – на открито на пл. \"Бански\" 1;\r\n14:00 – 15:30 ч. – детско ателие \"Вяра, Надежда и Любов\" – в зала \"Ретро кафене\";\r\n17:00 – 19:00 ч. – сетивно-интерактивен театър – в зала \"Инфоцентър\";\r\n19:00 – 20:00 ч. – историческа реконструкция – на открито на пл. \"Бански\" 1;\r\n20:00 – 22:00 ч. – концерт на OGI*23 – на открито на пл. \"Бански\" 1.", "date": "2017.09.14", "title": "София: С ден на отворените врати Регионалният исторически музей ще отбележи Деня на столицата и две години от откриването на постоянната си експозиция"}
{"url": "http://www.focus-news.net/news/2017/09/14/2435878/kostadin-nushev-bogoslov-v-evropa-se-nablyudava-tendentsiya-za-dehristiyanizatsiya-na-evropeyskata-kultura-i-tsivilizatsiya.html", "text": "В момента в Европа се наблюдава тенденция за дехристиянизация на европейската култура и цивилизация. Това каза богословът Костадин Нушев в интервю за Агенция „Фокус“ по повод празника Въздвижение на Светия кръст Господен, известен още като Кръстводен, който Православната църква чества на 14 септември. „Кръстът е основният знак, основният символ на християнството. Но както виждаме и през последните години, той е подложен на известно оспорване от някои нехристиянски сили. През последните дни в Европа ставаме свидетели на публичния скандал с премахването на кръстовете от изображенията на гръцките храмове, които някои търговски вериги са използвали само за своите комерсиални цели. И това показва една тенденция за дехристиянизация, за един отказ от Христовия кръст като символ на християнската европейска култура и цивилизация“, каза той.\r\nНушев обясни, че заради това е много важно точно сега всички християни да имат правилно и благоговейно отношение към светия кръст. „Трябва да внимаваме, когато се появяват такива, така да се каже, кръстоборчески тенденции, които винаги са тенденции на безбожие, тенденции на атеизъм. Те се опитват да премахнат именно знаците и символите на християнската вяра от живота и от културното наследство на нашите страни и народи в Европа“, каза богословът.\r\nЦветилена СИМЕОНОВА", "date": "2017.09.14", "title": "Костадин Нушев, богослов: В Европа се наблюдава тенденция за дехристиянизация на европейската култура и цивилизация"}
{"url": "http://www.focus-news.net/news/2017/09/14/2435879/dobrich-chast-ot-peshehodnite-pateki-pred-uchebnite-zavedeniya-v-grada-shte-badat-tsvetni.html", "text": "По инициатива на кмета на Добрич Йордан Йорданов част от хоризонталната маркировка пред учебните заведения ще бъде боядисана цветно, съобщиха от пресцентъра на Община град Добрич. Общинската идея се осъществява с финансовата подкрепа на дамите от Инер Уийл Клуб, които даряват част от средствата за закупуване на материалите. Инер Уийл Клуб е най-голямата международна женска организация към ООН. По този начин училищата ще посрещнат своите ученици с цветни пешеходни пътеки, за да може да бъде заострено вниманието на шофьорите и да се осигури безопасно преминаване на пешеходците и децата. Дейностите по пешеходните пътеки продължават и другата седмица.", "date": "2017.09.14", "title": "Добрич: Част от пешеходните пътеки пред учебните заведения в града ще бъдат цветни"}
{"url": "http://www.focus-news.net/news/2017/09/14/2435880/kyustendil-949-sa-zapisanite-parvoklasnitsi-v-uchilishtata-ot-oblastta.html", "text": "949 са записаните ученици в първи клас в училищата от Кюстендилска област. Това съобщи пред Радио „Фокус” – Кюстендил Маринела Александрова, старши експерт за обучението в начален етап към Регионално управление на образованието – Кюстендил. По думите ѝ точният брой на първокласниците в региона ще стане ясен след 15 септември, когато предстои директорите да представят списък образец № 1 и се направи съответната справка. По общини записаните първокласници са: Кюстендил – 403; Община Дупница – 376; Община Невестино – 24; Община Бобов дол 43; Община Рила – 17; Община Кочериново – 33; Община Трекляно – 6; Община Бобошево – 10, Община Сапарева баня – 37. „Съгласно направената справка през миналата учебна година броят на първокласници е бил 1 024. Има непрекъснато движение, очакваме сегашната цифра за настоящата година да бъде променена”, каза Маринела Александрова.\r\nВенцеслав ИЛЧЕВ", "date": "2017.09.14", "title": "Кюстендил: 949 са записаните първокласници в училищата от областта"}
{"url": "http://www.focus-news.net/news/2017/09/14/2435881/afp-dvoen-atentat-v-irak-pone-37-dushi-sa-zaginali.html", "text": "Поне 37 души са загинали след двоен атентат в Ирак в четвъртък, предава AFP. Двете атаки са извършени в южната провинция Дикар. Според информация от властите, първо е открита стрелба в близост до ресторант в град Насирия, а не след дълго кола бомба е избухнала не далеч от охранявана точка в същия район. \r\nОще 87 души са ранени по време на атентата, съобщават от агенция.  Цанко Цолов", "date": "2017.09.14", "title": "AFP: Двоен атентат в Ирак, поне 37 души са загинали"}
{"url": "http://www.focus-news.net/news/2017/09/14/2435882/blagoevgrad-nad-2-tona-kanabis-sa-otkriti-kray-dve-petrichki-sela.html", "text": "Над 2 тона канабис са открити край две петрички села, съобщиха от пресцентъра на МВР. В хода на специализирана полицейска операция, проведена вчера, граничен патрулен наряд от ГПУ-Златарево открил в землището на с. Драгуш, община Петрич 228 растения с вид на канабис. Резултатът от наркотеста на пробата от зелената тревиста маса, с общо тегло 1 596 кг потвърдила, че растителността е канабис.\r\nПри друга проверка вчера в землището на с. Крънджилица, община Петрич, на територията на държавния горски фонд са открити още 132 корена зелени насаждения, общо  990 кг, реагирали положително на канабис. След направения оглед, тревистата маса е унищожена. За случая е уведомен дежурен прокурор от РП-Петрич. По двата случая в ГПУ- Златарево са образувани досъдебни производства по чл. 354в, ал. 1 от НК.", "date": "2017.09.14", "title": "Благоевград: Над 2 тона канабис са открити край две петрички села"}
{"url": "http://www.focus-news.net/news/2017/09/14/2435883/stara-zagora-kmetat-zhivko-todorov-shte-otkrie-uchebnata-godina-v-6-to-osnovno-uchilishte-i-profesionalnata-gimnaziya-po-stroitelstvo-arhitektura-i-gradoustroystvo.html", "text": "На 15 септември кметът на Община Стара Загора Живко Тодоров ще открие учебната година в 6-то Основно училище в 9.00 часа. Това съобщиха от пресцентъра на Община Стара Загора. Той ще поздрави и учениците в Професионалната гимназия по строителство архитектура и градоустройство в 10.00 часа.\r\nЗам.-кметът по образованието Иванка Сотирова ще открие учебната година в 9.00 часа в Търговската гимназия „Княз Симеон Търновски“, която е пребазирана в училище „Иван Вазов“, заради извършващите се ремонтни дейности по сградата.\r\nЗам.-кметът Красимира Чахова ще поздрави за първия учебен ден възпитаниците на Пето Основно училище.", "date": "2017.09.14", "title": "Стара Загора: Кметът Живко Тодоров ще открие учебната година в 6-то Основно училище и Професионалната гимназия по строителство архитектура и градоустройство"}
{"url": "http://www.focus-news.net/news/2017/09/14/2435884/ministerstvo-na-ikonomikata-ne-e-v-kompetentsiite-na-ministar-emil-karanikolov-samostoyatelno-da-spre-ili-da-varne-litsenza-za-vnos-i-iznos-na-firma-emko-eood.html", "text": "Във връзка с днешните протести по повод спрения за срок от 6 месеца лиценз на фирма „Емко“ ЕООД Министерство на икономиката информира, че не е в компетенциите на министъра на икономиката самостоятелно да спре или да върне лиценза за внос и за износ на фирма „Емко“ ЕООД. Това съобщиха от пресцентъра на Министерство на икономиката. Същият е спрян за срок от 6 месеца или до отстраняване на нередностите от Междуведомствения съвет по отбранителна индустрия и сигурност на доставките.\r\n Миналата седмица (8 септември 2017 г.) е постъпило писмо до министъра на икономиката от фирма „Емко“ ЕООД, в което се прилагат констативни протоколи от служба “Контрол на общоопасните средства”. Възложено е на секретаря на Междуведомствения съвет да изпрати писмо до Главна дирекция „Национална полиция“, с което да се поиска информация дали са отстранени всички констатирани нередности, тъй като в един от констативните протоколи са дадени предписания за такива.\r\nОт въпросния протокол не става ясно дали са отстранени нередностите констатирани от служба по пожарна безопасност и другите компетентни органи с направени предписания.\r\n Насрочено е заседание на Междуведомствения съвет за 18 септември 2017 г., на което ще бъде разгледано искането за възстановяване на лиценза на фирма „Емко“ ЕООД.\r\nЛицензът следва да бъде възстановен след отстраняване на всички нередности, което трябва да се констатира от всички за това компетентни органи.", "date": "2017.09.14", "title": "Министерство на икономиката: Не е в компетенциите на министър Емил Караниколов самостоятелно да спре или да върне лиценза за внос и износ на фирма „Емко“ ЕООД"}
{"url": "http://www.focus-news.net/news/2017/09/14/2435885/blagoevgrad-rayonna-prokuratura-sandanski-predade-na-sad-mazh-predizvikal-pozhar-v-sgradata-na-chitalishteto-v-s-novo-hodzhovo.html", "text": "Районна прокуратура – Сандански предаде на съд мъж, предизвикал пожар в сградата на читалището в с. Ново Ходжово, съобщиха от пресцентъра на Апелативна прокуратура - София. Към м. април 2016 г. Йордан Д. от с. Ново Ходжово, община Сандански, работил по програма за временна заетост към Кметството в селото. \r\nНа 4 юли 2016 г. кметският наместник възложил на Д. задача, свързана с почистване на орязани храсти и дървета в района около Дома на културата, намиращ се в сградата на бившето читалище, както и да събере падналите листа. При нейното изпълнение той бил подпомогнат от няколко лица, като събраните клони и шумата от листата били сложени в близост до оградата на читалището. \r\nКъм 16.00 ч. Йордан Д. запалил събраните клони и листа и тръгнал. Не след дълго огънят се разраснал и обхванал сградата на Дома на културата. \r\nПожарът бил забелязан от жителите на селото, които в рамките на половин час подали осем сигнала на телефон за спешни случаи 112. Благодарение на пристигналите на място служители на Районната служба за борба с пожарите и защита на населението огънят бързо бил потушен. \r\nОт заключението на извършената пожаро-техническа експертиза се установява, че най-вероятната причина за възникване на пожара е небрежност при боравене с открит огън. \r\nЗапаленото имущество представлява масивна сграда със застроена площ от 351 кв. м. и е публична общинска собственост, чиято стойност възлиза на 54 900 лв. \r\nЗа проявената престъпна небрежност Йордан Д. е привлечен в качеството на обвиняем от Районна прокуратура – Сандански. \r\nПредстои насрочване на делото от съда.", "date": "2017.09.14", "title": "Благоевград: Районна прокуратура – Сандански предаде на съд мъж, предизвикал пожар в сградата на читалището в с. Ново Ходжово"}
{"url": "http://www.focus-news.net/news/2017/09/14/2435886/kyustendil-rayonna-prokuratura-dupnitsa-vodi-razsledvane-sreshtu-mazh-za-nezakonno-pritezhanie-na-orazhie-i-boepripasi.html", "text": "Районна прокуратура – Дупница е образувала досъдебно производство срещу Н. Костов за незаконно държане на огнестрелно оръжие и боеприпаси. Това съобщиха от пресцентъра на Апелативна прокуратура - София. След претърсване на жилището на обвиняемия в град Дупница, били иззети 8 броя пистолети, една пушка и 600 броя боеприпаси от различен калибър. Костов не притежавал необходимо разрешение за тяхното държане, което е престъпление по чл. 339, ал. 1 от НК. \r\nРазследването се води от следовател от Окръжен следствен отдел към ОП - Кюстендил.", "date": "2017.09.14", "title": "Кюстендил: Районна прокуратура – Дупница води разследване срещу мъж за незаконно притежание на оръжие и боеприпаси"}
{"url": "http://www.focus-news.net/news/2017/09/14/2435887/pernik-stopanin-na-kuche-s-globa-za-nahapana-zhena-v-s-negovantsi.html", "text": "Съдът призна за виновен Рангел Р., обвинен от Районна прокуратура – Радомир за причиняване по непредпазливост на средна телесна повреда, съобщиха от пресцентъра на Апелативна прокуратура - София. \r\nНа 22 февруари 2017 г., в с. Негованци, подсъдимият допуснал собственото му куче от порода средноазиатска овчарка да влезе в двора на съседа и да нахапе намиращата се там жена. От деянието не са настъпили имуществени вреди. \r\nРангел Р. е освободен от наказателна отговорност с налагане на административно наказание „глоба“ в размер на 1000 лв.", "date": "2017.09.14", "title": "Перник: Стопанин на куче с глоба за нахапана жена в с. Негованци"}
{"url": "http://www.focus-news.net/news/2017/09/14/2435888/reuters-rusiya-turtsiya-i-iran-sa-na-pat-da-postignat-sporazumenie-otnosno-siriya.html", "text": "Русия, Турция и Иран са на път да постигнат споразумение за създаване на четири демилитаризирани зони в Сирия, предава Reuters, като се позовава на официално съобщение на руската страна от четвъртък. \r\nНа преговорите, които се водят в Астана, присъстват представители на Русия, Турция, Иран и сирийското правителство. \r\nАлександър Лаврентиев, който води руската делегация, съобщи пред репортери, че споразумението ще включва постановления за изпращане на наблюдатели в регионите, с цел да се следи изпълнението на договореностите. Преговорите ще продължат и в петък.  Цанко Цолов", "date": "2017.09.14", "title": "Reuters: Русия, Турция и Иран са на път да постигнат споразумение относно Сирия"}
{"url": "http://www.focus-news.net/news/2017/09/14/2435889/1600-klienti-na-chez-v-sofiya-ostanaha-bez-tok-zaradi-skasan-kabel-ot-stroitelna-firma.html", "text": "Строителна фирма скъса кабел, собственост на ЧЕЗ Разпределение България, при несъобразени изкопни работи. Това съобщиха от пресцентъра на ЧЕЗ Разпределение. В резултат днес следобед 1600 клиенти на компанията в София останаха без електрозахранване в продължение на 2 часа и 20 минути. Засегнати бяха Казичене и Кривина. \r\nВчера следобед, отново при изкопни дейности на строителна фирма в София, беше скъсан друг кабел на дружеството. Без електрозахранване за 40 минути бяха 1300 клиенти в Бояна и в.з. Киноцентър.\r\nЕкипите на ЧЕЗ Разпределение полагат усилия за бързото отстраняване на повредите, настъпили в резултат на намеса на трета страна. Компанията призовава фирмите за бдителност при изпълнение на изкопни работи.", "date": "2017.09.14", "title": "1600 клиенти на ЧЕЗ в София останаха без ток заради скъсан кабел от строителна фирма"}
{"url": "http://www.focus-news.net/news/2017/09/14/2435890/kyustendil-namalyava-broyat-na-parvoklasnitsite-v-dupnitsa.html", "text": "Намалява броят на първокласниците в Дупница. Това каза пред Радио „Фокус” – Кюстендил Тодор Петков, началник на отдел „Образование” към община Дупница. По думите му към момента записаните първокласници за новата учебна година са 375, което е една по-ниска бройка в сравнение с последните 5 години. Миналата година броят на първокласниците е бил 421, което е било най-добър показател за последните 5 години. „Tова се дължи на демографските показатели, на миграцията в страната и извън нея. Някои деца са се преместили и без да се уведоми общината за промяната на адреса”, каза Тодор Петков. Тетрадки, блок за рисуване и химикали са подаръците, които Община Дупница осигурява традиционно за първокласниците.\r\nВенцеслав ИЛЧЕВ", "date": "2017.09.14", "title": "Кюстендил: Намалява броят на първокласниците в Дупница"}
{"url": "http://www.focus-news.net/news/2017/09/14/2435891/blagoevgrad-kmetat-d-r-atanas-kambitov-shte-otkrie-novata-uchebna-godina-v-pmg-akad-sergey-korolyov.html", "text": "Кметът на Община Благоевград д-р Атанас Камбитов ще открие новата учебна 2017 - 2018 година в ПМГ „Акад. Сергей Корольов” от 9.30 часа на 15 септември. Това съобщиха от пресцентъра на Община Благоевград.", "date": "2017.09.14", "title": "Благоевград: Кметът д-р Атанас Камбитов ще открие новата учебна година в ПМГ „Акад. Сергей Корольов”"}
{"url": "http://www.focus-news.net/news/2017/09/14/2435892/afp-zhertvite-na-atentata-v-irak-veche-sa-50-dushi.html", "text": "Поне 50 души са сред загиналите след извършения двоен атентат в южната иракска провинция Дикар, съобщиха местните власти, предава AFP. Още 87 души са ранени, някои от които са с опасност за живота, се казва още в съобщението. \r\nПо-рано в четвъртък мъж откри стрелба в близост до ресторант в град Насирия, а малко след това кола бомба избухна в същия район.   Цанко Цолов", "date": "2017.09.14", "title": "AFP: Жертвите на атентата в Ирак вече са 50 души"}
{"url": "http://www.focus-news.net/news/2017/09/14/2435893/plovdiv-3400-detsa-utre-prekrachvat-za-parvi-pat-uchilishtniya-prag-v-grada.html", "text": "3400 деца утре прекрачват за първи път училищния праг в Пловдив, съобщиха за Радио „Фокус“ Пловдив от отдел „Образование“. Всички общински детски градини и училища в град Пловдив са готови за откриването на новата учебна година. В 25 общински училища през летния период бяха извършени  козметични ремонти за освежаване на класни стаи и коридори –  шпакловане, боядисване на стени и тавани, циклене и лакиране на паркет. По-големи ремонти са направени в ОУ „Д. Талев“ и в СУ „Цар Симеон Велики“, където са ремонтирани покривите на физкултурните салони. В ЕГ „Пловдив“ е ремонтиран главен захранващ водопровод и са боядисани 20 спални помещения и 6 занимални в общежитията. В НУ „П. Р. Славейков“ продължи благоустройството на двора – поставени са нови 450 кв. м. щампован бетон. В СУ „Св. Св. Кирил и Методий“ е подменен котелът на отоплителната инсталация, в СУ „Черноризец Храбър“ е направен авариен ремонт на канализация във физкултурния салон. Ремонтите са реализирани със средства от резерва за нерегулярни разходи и от училищния бюджет. Срокът за приключването на всички ремонтни дейности е съобразен с началото на учебните занятия и по информация от директорите не съществуват проблеми за нормалното откриване на учебната година.\r\nВ 53-те общински детски градини за новата учебна година към момента са записани 10 550 деца. От тях най-малките, 3-годишните деца, са 2525. Те ще посещават първа възрастова група и са с над 100 повече от първа група през миналата учебна година. Данните от системата за електронно централизирано класиране за прием посочват, че са осигурени места за всички деца, пожелали прием в детските градина на града.\r\nВсички 52 общински училища ще отворят врати за над 33 000 ученици от I до XII клас и около 900 пет и шест годишни деца, разпределени в 43 подготвителните групи. Седем от групите са целодневни, а 36 са полудневни. Практиката показва, че разкритите с помощта на общината целодневни групи са много предпочитани от родителите.\r\nПрез тази година Община Пловдив отпусна 200 000 лева за проектиране и изграждане на нови детски площадки в общинските детски градини. С тези средства бяха изградени и обновени 53 площадки в 31 детски градини.\r\nЦветана ТОНЧЕВА", "date": "2017.09.14", "title": "Пловдив: 3400 деца утре прекрачват за първи път училищния праг в града"}
{"url": "http://www.focus-news.net/news/2017/09/14/2435894/ministar-valentin-radev-v-poslednite-mesetsi-natiskat-varhu-granitsata-na-balgariya-e-namalyal-sas-70.html", "text": "В последните месеци натискът върху границата на България е намалял със 70%. Това съобщи вътрешният министър след дискусиите на министрите в ЕС по въпроси за състоянието на миграционните процеси, съобщиха от пресцентъра на МВР. Благодарение на финансовата и експертна помощ от Европа, включително и от България, около 7300 души са били върнати в страните по произход от либийските власти. Оценката на италианския вътрешен министър за намаляване на натиска по Средиземноморието коментира и министър Валентин Радев след дискусиите в ЕС по въпроси за състоянието на миграционните процеси. Той определи това като много добър знак и припомни, че през последните месеци със 70% е намалял и натискът върху нашата граница в резултат на усилията, положени от българските власти, финансовата помощ от ЕС, както и на изграденото временно инженерно съоръжение на българо-турската граница. След пресичане на маршрута през Балканите, и с участието на НАТО, в България отчитаме известен натиск през Черно море, но той е много малък – посочи министър Радев и подчерта, че много добре работи споразумението между Турция и ЕС, включително и на двустранна основа: Успяваме да задържаме нелегални мигранти, дори и в международни води, при опит да стигнат Румъния, които връщаме и Турция приема веднага. По същия начин се процедира спрямо всички онези, на които е било отказано убежище или закрила. \r\nВ контекста на обсъжданията на въпросите за борбата с тероризма българският вътрешен министър изрази удовлетвореност от конкретността на разговорите, общата загриженост и стремежа за солидарен отговор на това явление. Министрите на вътрешните работи от ЕС са дискутирали и възможностите за ограничаване на радикализацията, както и ключовата роля, която има обменът на информация между държавите. „България е сред страните, които осъществява активен обмен на ценна и качествена информация, и това е сред фокусите в работата ни“, подчерта министър Радев. \r\nВътрешният министър категорично отрече твърденията за корупционни практики по границата и съобщи, че във връзка с тях е предоставил на вниманието на депутатите в Европейския парламент актуални данни. Той припомни също, че в охраната на българските граници от началото на годината са се включили 1029 представители на Фронтекс, само на българо-турската граница са работили 664 души. „Няма нито един сигнал за нехуманно поведение или други укоряващи сигнали от представители на партньорски служби, които ни помагат“, заяви Радев. \r\nМинистърът на вътрешните работи използва възможността да поздрави българските пожарникари с професионалния им празник – 14 септември, и отново сподели мнението, че е необходимо повишаване на заплатите на всички служители на МВР. „Дебатите в Съвета за социално партньорство са кога и как това да бъде направено. На едно мнение сме, но е важно действията да бъдат обмислени и обвързани с политики“. \r\nМинистър Радев коментира и друг актуален въпрос за страната ни от последните седмици. „Уверен съм в професионализма и капацитета на експертния екип. Те работят по правилата, под ръководството на прокуратурата“.", "date": "2017.09.14", "title": "Министър Валентин Радев: В последните месеци натискът върху границата на България е намалял със 70%"}
{"url": "http://www.focus-news.net/news/2017/09/14/2435895/mia-pravitelstvoto-na-makedoniya-predstavi-proekt-za-ikonomicheski-rast.html", "text": "Правителството на Македония представи в четвъртък проект за икономически ръст, предава Македонската информационна агенция. Вицепремиерът по финансовите въпроси Кочо Ангушев коментира, че мерките ще бъдат еднакво справедливи за чуждите и местни инвеститори. Те ще се градят върху принципите за стимулиране на конкуренцията, увеличаване на износа и финансиране на малките и средни предприятия.  Цанко Цолов", "date": "2017.09.14", "title": "MIA: Правителството на Македония представи проект за икономически ръст"}
{"url": "http://www.focus-news.net/news/2017/09/14/2435896/burgas-200-detsa-shte-prekrachat-praga-na-novoto-burgasko-uchilishte-aleksandar-georgiev-kodzhakafaliyata.html", "text": "200 деца от предучилищна възраст, първи и пети клас ще прекрачат утре прага на новото бургаско училище „Александър Георгиев Коджакафалията“. За да благослови бъдещето на учебното заведение, преподавателите и учениците, днес на светлия църковен празник Кръстовден отец Петър отслужи водосвет. Това съобщават от Община Бургас. На него присъстваха кметът на Бургас Димитър Николов, заместниците му Йорданка Ананиева и Руска Бояджиева, директорът на училището Михаил Ненов и учителите от новосформирания екип.\r\nОт 30 години в Бургас не е откривано ново училище.\r\n„Духът на дарението на Коджакафалията ни мотивира в това наше решение да открием ново училище. Той е бил изключително вярващ и скромен човек, с голямо разположение на духа и позитивни мисли е дарил този терен за децата на Бургас, за сираците на Бургас и за бъдещето на Бургас. Разказвайте на учениците за Коджакафалията, за неговите качества, дело, живот и дарителска дейност“, каза кметът Димитър Николов по време на срещата си с преподавателите.\r\n„Аз и колегите ми направихме първата крачка с решението да открием това училище и да преобразим базата. Много е важно оттук – нататък как ще го развиете. Вие трябва да направите последващия спринт. Защото, при тези бързо развиващи се комуникации, технологии и съвременни учебни процеси, можем да сме успешни само със силен спринт. Надявам се, независимо кой ще бъде кмет на Бургас, градът да развие това училище и с още по-голяма база. Разчитам на вас“, допълни Николов.\r\nТой записа своето послание в летописната книга, която учителите бяха направили за началото на първата учебна година на новото училище. В него кметът пожела с много любов и позитивен дух да се продължи делото на Коджакафалията, а също така успех на учителите и учениците.\r\nОт своя страна зам.-кметът Йорданка Ананиева изрази убеденост, че освен професионализма, който имат, учителите ще вложат цялата си любов и грижа към децата и пожела на добър час.\r\nУтре заместник-кметът Руска Бояджиева ще присъства на откриването на новата учебна година в ОУ „Коджакафалията“.", "date": "2017.09.14", "title": "Бургас: 200 деца ще прекрачат прага на новото бургаско училище „Александър Георгиев Коджакафалията“"}
{"url": "http://www.focus-news.net/news/2017/09/14/2435897/veliko-tarnovo-kmetat-daniel-panov-shte-prisastva-na-otkrivaneto-na-uchebnata-godina-v-nyakolko-uchilishta-v-grada.html", "text": "Кметът Даниел Панов ще присъства на откриването на учебната година в няколко училища в града на 15 септември. Това съобщиха от пресцентъра на Община Велико Търново. Кметът ще посети следните училища:\r\nОУ \"Св. Патриарх Евтимий\" в 8.30 часа;\r\nПМГ \"Васил Друмев\" в 9.00 часа;\r\nОУ \"Димитър Благоев и ПГТ \"Д-р Васил Берон\" в 9.30 часа;\r\nСУ \"Емилиян Станев\" в 10.00 часа.\r\nЗаместник-кметът Снежана Данева-Иванова ще присъства на откриването на новата учебна година в училищата: ОУ \"Бачо Киро\" от 8.30 часа и ОУ \"П. Р. Славейков\" от 9.00 часа.\r\nЗаместник-кметът проф. Георги Камарашев ще присъства на откриването на новата учебна година в училищата: ПГЕ \"А. С. Попов\" от 9.00 часа и ПГСАГ \"Ангел Попов\" от 9.30 часа.", "date": "2017.09.14", "title": "Велико Търново: Кметът Даниел Панов ще присъства на откриването на учебната година в няколко училища в града"}
{"url": "http://www.focus-news.net/news/2017/09/14/2435898/zam-kmetat-na-karlovo-anton-minev-remontite-v-uchebnite-zavedeniya-i-detskite-gradini-sa-priklyuchili.html", "text": "Ремонтите в учебните заведения и детските градини в Карловско са приключили. Всички училища на територията на общината са готови за започване на новата учебна година. Това съобщи за Радио „Фокус” Пловдив зам.-кметът Антон Минев. Продължава ремонтът по енергийна ефективност на сградата на среден и горен курс на СУ „Васил Левски“, който се извършва в съответствие с инвестиционната програма на Община Карлово в част – образователна инфраструктура и Интегрирания план за градско възстановяване и развитие. По същата програма е предвидено и изграждане на многофункционални спортни площадки в 4-те общински училища на територията на Карлово, а в детските градини в общинския център ще бъдат направени детски площадки.  В момента  се извършват ремонтни дейности в детската градина в с. Розино, където се изгражда нов монолитен корпус за още 2 групи деца. Тези дейности също са заложени в инвестиционната програма на Общината. Строежът в детското заведение е пред завършване и то ще бъде отворено на 25 септември. Основен ремонт е направен на детските градини в селата Войнягово и Каравелово, където в дейностите активно са участвали и родители. „Ръководството на община Карлово благодари на всички, които с доброволен труд са помогнали за осъществяване на ремонта“, заяви заместник-кметът. Общият брой на учениците през тази учебна година е 4 887, от които 487 първолаци. Броят на децата, които ще посещават детските градини на територията на общината е 1450.  Като цяло няма тенденция за увеличаване или намаляване на броя на учащите. На територията на община Карлово през новата 2017/2018 учебна година ще функционират 12 общински училища и 8 детски градини с 11 филиала към тях. Като цяло училищната мрежа се запазва. В община Карлово има 3 професионални гимназии. От новата учебна година в ПГ „Иванка Ботева“ - Калофер няма да има обучение, тъй като със заповед на министъра на образованието учебното заведение е закрито.\r\nЦветана ТОНЧЕВА", "date": "2017.09.14", "title": "Зам.-кметът на Карлово Антон Минев: Ремонтите в учебните заведения и детските градини са приключили"}
{"url": "http://www.focus-news.net/news/2017/09/14/2435899/blagoevgrad-mladezhka-shah-sreshta-shahat-klyuchat-kam-mir-i-preventsiya-na-agresiyata-shte-se-provede-v-grada-na-15-septemvri.html", "text": "Младежка шах среща \"Шахът - ключът към мир и превенция на агресията“ ще се проведе в Благоевград. Това съобщиха от пресцентъра на Община Благоевград. Откриването ще бъде на 15 септември, от 16.00 часа, пред Младежкия дом. Поканени са да участват представители на младежки организации, спортни клубове, студенти, ученици, жители и гости на Благоевград.\r\nВ изпълнение на проекта \"Шах-мат на агресията\" ще бъде създадена мрежа от шахматни клубове от цяла България, които да работят в посока на превенция на агресията сред младите хора чрез спорт.\r\nИнициативата се осъществява от \"Шахклуб Банкя\" в изпълнение на Дейност 3 от проект №НПИМД-113-Н1/2017 по Договор №25-00-9 от 17 юли 2017 г. \"Шах-мат на @гресията\", финансиран от Министерство на младежта и спорта.", "date": "2017.09.14", "title": "Благоевград: Младежка шах среща \"Шахът - ключът към мир и превенция на агресията“ ще се проведе в града на 15 септември"}
{"url": "http://www.focus-news.net/news/2017/09/14/2435900/veliko-tarnovo-148-prestapleniya-sa-izvarsheni-ot-maloletni-i-nepalnoletni-litsa-na-teritoriyata-na-oblastta-ot-nachaloto-na-godinata.html", "text": "148 престъпления са извършени от малолетни и непълнолетни лица на територията на област Велико Търново от началото на годината. Това каза Ивелин Иванов, инспектор Детска педагогическа стая към Областната дирекция на МВР-Велико Търново, предаде репортер на Радио  „Фокус“ – Велико Търново. Той посочи, че за същия период на миналата година са извършени 185 престъпления. Броят на децата, водени на отчет в Детска педагогическа стая също намалява. През тази година те са 350, докато през 2016 година те са били 390. Жертвите на престъпления от началото на годината са 46. 51 са били миналата година. „През тази година се наблюдава намаляване на броя на жертвите, малолетни и непълнолетни лица, в област Велико Търново, което е положителна индикация за добрата превантивна дейност, която води Областната дирекция на МВР, съвместно с други институциите, ангажирани с работата с деца. Отчита се намаляване на престъпленията, извършени от малолетни и непълнолетни лица на територията на областта, както и осъществените полицейски закрили, като крайна мярка за осъществяване на физическа закрила на подрастващи“, посочи Ивелин Иванов. Той допълни, че осъществените полицейски закрили от началото на годината са 12, докато за същия период на миналата година те са били 18.\r\nНадежда КРЪСТЕВА", "date": "2017.09.14", "title": "Велико Търново: 148 престъпления са извършени от малолетни и непълнолетни лица на територията на областта от началото на годината"}
{"url": "http://www.focus-news.net/news/2017/09/14/2435901/emil-hristov-gerb-ne-bi-tryabvalo-proektat-za-nov-boen-samolet-da-se-restartira.html", "text": "Не би трябвало проектът да се рестартира. Това заяви пред журналисти Емил Христов–народен представител от ПГ на ГЕРБ и председател на Временната комисия за проучване изпълнението на процедурата по избор на нов тип боен самолет, коментирайки днешното заседание на комисията,  предаде репортер на Агенция „Фокус”.  „Стана ясно, че е променено решението на Народното събрание. В проекта, който е гласувал парламентът, има задължителни изисквания, които са в таблица 3. Задължителните изисквания никой не може да ги промени, освен с ново решение на Народното събрание”, заяви Емил Христов. Той обясни, че към задължителните изисквания е добавено ново – схема за плащане. „Схемата за плащане е на страница 27 от проекта и тя е означена като примерна т.е. тя не е условието, което ще може да дисквалифицира един от участниците”, обясни още Христов. На въпрос от журналисти дали новата методика следва да се разглежда като незаконна, той отговори: „Не бих говорил за незаконна. Нашата задача не е да дадем оценка на един или друг документ, дали е законосъобразен или не е. Ние просто ще поднесем на Народното събрание цялата методика и това как е работено през целия този процес – от 2012 до 2017 година”. Според Емил Христов проектът не би следвало да се рестартира отначало. „Ние комисията дълбоко оценяваме труда на всички, които са работили. Работили са много професионално и бързо”, подчерта Христов. Той допълни, че комисията се очаква да приключи дейността си в срок, а след края на работата си ще изготви доклад, който ще предостави на парламента. \r\nИван ЛАЗАРОВ", "date": "2017.09.14", "title": "Емил Христов, ГЕРБ: Не би трябвало проектът за нов боен самолет да се рестартира"}
{"url": "http://www.focus-news.net/news/2017/09/14/2435902/afp-islyamska-darzhava-poe-otgovornost-za-dvoyniya-atentat-v-irak.html", "text": "Ислямска държава пое отговорност за извършения в четвъртък двоен атентат в южната част на Ирак. Това се казва в съобщение на терористичната организация, съобщава AFP.  \r\nПо-рано в провинция Дикар бе извършен двоен атентат, в който до момента според официални данни са загинали 50 души, други 87 са ранени.  Цанко Цолов", "date": "2017.09.14", "title": "AFP: „Ислямска държава“ пое отговорност за двойния атентат в Ирак"}
{"url": "http://www.focus-news.net/news/2017/09/14/2435903/burgas-za-parvi-pat-obshtinata-e-domakin-na-natsionalnata-ekoinitsiativa-stara-hartiya-za-nova-kniga.html", "text": "За първи път Община Бургас е домакин на националната екоинициатива „Стара хартия за нова книга“. На 24 септември в Приморския парк, пред Пантеона между 10,00 и 14,00 ч. всяко дете, което доведе възрастен придружител с поне 5 кг стара хартия за рециклиране, ще получи нова детска книга по избор както и подаръци от партньорите на кампанията. Организаторите от „ЕКОПАК България“ АД и Книжен център „Гринуич“ напомнят, че колкото повече стара хартия съберат децата, толкова повече дървета ще спасят от изсичане. Събитието се провежда с подкрепата на Община Бургас и Регионална библиотека „Пейо Яворов“. Това съобщават от Община Бургас.\r\nЗа да има за всички достатъчно книги, всеки, който изпълни условието да донесе 5 кг стара хартия за рециклиране, ще може да получи само една книга, но не повече. Децата, донесли допълнителни 5 кг хартия, ще получат втора книжка на екотематика – изданието „Ти можеш да спасиш планетата“, предоставено от „ЕКОПАК България“ АД. Така в рамките на празничния ден децата могат да получат максимален брой две книги независимо от количеството предадена хартия.\r\nУчастниците в празника „Стара хартия за нова книга“ в град Бургас ще могат да се насладят на куклената постановка от „Театъра на приказките – София“ „Приказка за юначета с празни тумбачета – Хартояд, Пластоядка и Стъклояд в парка“  – история за три животинчета, които живеят в парка и се хранят с отпадъци от опаковки. За настроението на присъстващите ще се погрижат детски и тийнейджърски групи и танцови състави, сред които вокална формация „Морски песъчинки“, хорова школа „Милка Стоева“, танцова формация „Дюн“, Клуб по спортни танци „Бургас 1975“, Народен хор „Трепетлика“.\r\nЗа участниците в инициативата ще бъдат подготвени викторини и игри в духа на талисмана на кампанията Пърси Джаксън. Разбира се, епичното съревнование на знания ще им донесе допълнителни изненади. Ще бъдат обявени и победителите от специалното предизвикателство на организаторите в тазгодишното издание на „Стара хартия за нова книга“ –  конкурса за кратък разказ „Стари герои в нови истории“, в който децата бяха провокирани да създадат оригинална авторска история с любим древногръцки персонаж, поставен в нова и необичайна ситуация. Победителите ще бъдат оповестени на www.greenwich.bg, както и на официалната Фейсбук страница на „Стара хартия за нова книга“.\r\nТази година Бургас е последният град, в който ще се проведе националната екоинициатива. След като премина с успех в Хасково и София, кампанията ще посети още Русе на 17 септември и Пловдив на 23 септември.\r\nСредствата от събраната стара хартия в Бургас и в другите четири града на кампанията ще бъдат използвани за публикуване на специалното издание на кампанията „Ти можеш да спасиш планетата“, предварително осигурено от „ЕКОПАК България“ АД.\r\nНачалото на каузата „Стара хартия за нова книга“ e поставено на 15 септември 2013 г. Организаторите Книжен център „Гринуич“ и „ЕКОПАК България“ АД и партньорите на „Стара хартия за нова книга“ се обединиха около идеята, че е важно всяко дете още от ранна възраст да се научи да полага грижи за природата, да събира разделно отпадъците и да има специално отношение към книгата и четенето. За четирите години в инициативата се включиха близо 18 000 деца. Малчуганите, заедно със своите родители, предадоха за рециклиране 90 тона хартия и получиха над 20 000 книжки. Така всички заедно спасихме от изсичане 1170 дървета.", "date": "2017.09.14", "title": "Бургас: За първи път общината е домакин на националната екоинициатива „Стара хартия за нова книга“"}
{"url": "http://www.focus-news.net/news/2017/09/14/2435904/mariya-gabriel-polozhi-kletva-kato-evropeyski-komisar-v-sada-na-es.html", "text": "Българският еврокомисар по въпросите на цифровата икономика и общество Мария Габриел положи тържествена клетва в Съда на ЕС в Люксембург, съобщиха от пресцентъра на Представителство на ЕК в България. Това бе последната процедурна стъпка от процеса на утвърждаването й като член на Европейската комисия. На официалната церемония присъстваха българският член на Европейската Сметна палата Илияна Иванова и български граждани, работещи в евроинституции в Люксембург. \r\nС клетвената декларация, произнесена от Мария Габриел пред членовете на Съда на ЕС, сред които и българските съдии Александър Арабаджиев и Любомир Корнезов, тя пое ангажимент да спазва Договорите и Хартата на основните права на Европейския съюз при изпълнението на всички свои функции и да изпълнява задълженията си при пълна независимост, в общ интерес на Съюза. В декларацията се казва още, че при изпълнението на своите задачи, комисарят се задължава да служи на всички европейски граждани, а не на правителства, институции, служби или агенции. \r\n„В самото начало на мандата ми като комисар заявих като мой водещ приоритет да поставим гражданите в центъра на всички политики, свързани с цифровата икономика и общество. Положих клетвата с мисълта и ангажимента да следвам този принцип, защото успешни са тези политики, които водят до конкретни ползи за настоящето и бъдещето на европейците“, коментира комисарят Мария Габриел след церемонията.", "date": "2017.09.14", "title": "Мария Габриел положи клетва като европейски комисар в Съда на ЕС"}
{"url": "http://www.focus-news.net/news/2017/09/14/2435905/ministar-boil-banov-shte-otkrie-novata-uchebna-godina-v-natsionalniya-ucheben-kompleks-po-kultura-s-litsey-za-izuchavane-na-italianski-ezik-i-kultura-v-gorna-banya.html", "text": "Министърът на културата Боил Банов ще открие новата учебна година в Националния учебен комплекс по култура с лицей за изучаване на италиански език и култура в Горна баня на 15 септември 2017 г. от 10.30 часа. Това съобщиха от пресцентъра на Министерство на културата. \r\nЗаместник-министърът на културата Амелия Гешева ще даде старт на новата учебна година на Националната гимназия за древни езици и култури „Константин - Кирил Философ” – София в Аулата на СУ „Св. Климент Охридски” от 10.00 часа. \r\nОфициален гост на празничната церемония в Националното училище за изящни изкуства „Илия Петров” в София ще бъде зам.-министър Румен Димитров. Тържеството ще започне в 10:30 часа в залата на училището на бул. „Васил Левски” №62. \r\nНачалникът на политическия кабинет на министъра Мирела Тотева ще открие учебната година в Националното училище за танцово изкуство (НУТИ) в 10.30. Главният секретар на министерството Красимира Стефова ще приветства учителите, родителите и учениците в Националната професионална гимназия по полиграфия и фотография – София в 10.30 часа. \r\nПарламентарният секретар на ведомството Весела Щерева ще присъства на старта на годината в Националната гимназия за приложни изкуства „Св. Лука” на бул. „Сливница” №134 в София, в 10.00 часа. \r\nВ Националното музикално училище „Любомир Пипков” в София откриването е от 11.00 часа. Представител на Министерството ще е Елиянка Михайлова, директор на Дирекция „Сценични изкуства и художествено образование“.", "date": "2017.09.14", "title": "Министър Боил Банов ще открие новата учебна година в Националния учебен комплекс по култура с лицей за изучаване на италиански език и култура в Горна баня"}
{"url": "http://www.focus-news.net/news/2017/09/14/2435906/dimitar-nikolov-kmet-na-burgas-gradat-e-gotov-za-parviya-ucheben-den-obmislyame-sledvashti-investitsii-v-obrazovanieto.html", "text": "Община Бургас планира да направи по-големи инвестиции в образованието. Това каза кметът Димитър Николов при подписването на Колективния трудов договор с представители на синдикалните учителски организации, съобщиха от пресцентъра на Община Бургас. Той предвижда увеличение на учителските заплати с 15 процента. Преподавателите ще получат по-големите възнаграждения още през октомври, когато се изплащат заплатите за месец септември.\r\nУчастниците в срещата подчертаха, че Бургас е готов да посрещне първия учебен ден. Текущите ремонти в училищата са приключили. През това лято беше извършена масова реконструкция на спортни площадки и училищни дворове. Тези дейности също са финализирани, заяви Димитър Николов.\r\nВ момента се извършват задължителните административни процедури по издаване на сертификати и приемането на обектите.\r\nВъпреки натовареното лято, планираните ремонтни дейности са завършени в срок и учебният процес ще започне нормално.\r\nНовото иновативно училище „Александър Георгиев Коджакафалията“ е готово да посрещне първите си възпитаници. Община Бургас продължава да работи по изграждането и на новото училище в квартал „Горно Езерово“. Там строителните дейности са в напреднала фаза и се очаква следващата година и то да отвори врати.\r\nОбщина Бургас обмисля идеи за разширяване и обновяване и на други училища, като проектите за това тепърва ще се разработват.\r\nКметът Николов пожелава на бургаските деца една успешна учебна година, да натрупат солидни знания и призовава възрастните и родителите да се отнасят с отговорност и разбиране към учебния процес и безопасността на пътя.", "date": "2017.09.14", "title": "Димитър Николов, кмет на Бургас: Градът е готов за първия учебен ден, обмисляме следващи инвестиции в образованието"}
{"url": "http://www.focus-news.net/news/2017/09/14/2435907/v-rezultat-na-izvanrednite-proverki-na-babh-e-otkrit-fipronil-v-yaytsa-ot-balgarski-proizvoditeli.html", "text": "В резултат на извънредните проверки на БАБХ е открит фипронил в яйца от български производители. Това съобщиха от пресцентъра на Министерство на земеделието, храните и горите. До момента Българската агенция по безопасност на храните е извършила общо 569 проверки, от които 435 броя на складове и предприятия, преработващи или влагащи в производството яйца и 134 във ферми, в които се отглеждат кокошки носачки. При извършените проверки на складовете и предприятията бяха проследявани доставките на яйца и яйчни продукти с произход страните членки на ЕС, предлагани на пазара или за влагане в производството на храни. На бизнес операторите бяха връчени предписания да изискват доказателства с лабораторни изпитвания за фипронил на всяка доставка. При проверките във фермите се акцентира върху използваните препарати за дезинфекция и дезинсекция, по отношение употребата на продукти, съдържащи фипронил. БАБХ връчи предписания да изследват произведените яйца за замърсяване с фипронил.\r\n\"В резултат на проверките бе установена положителна проба за наличие на фипронил в кокоши яйца от български производители\", съобщи на пресконференция министърът на земеделието, храните и горите Румен Порожанов. В резултат на предприетите мерки от БАБХ за засилен мониторинг на яйца и яйчни продукти е констатирано съдържание на фипронил над нормата в яйца от фирмите „Консорциум Агробизнес“ АД и „Агроинвестпродукт“ ООД.  Върху черупките на яйцата има следните номера: 3BG04001, 1BG04001 и 3BG04003. Въпреки че съдържанието на фипронил е 0,027 мг/кг, което е значително под опасната доза за човек от 0,72 мг/кг от БАБХ съветват потребителите, които са закупили яйца с горепосочените маркировки да не ги консумират, а да ги върнат обратно в обектите, от които са ги закупили.", "date": "2017.09.14", "title": "В резултат на извънредните проверки на БАБХ е открит фипронил в яйца от български производители"}
{"url": "http://www.focus-news.net/news/2017/09/14/2435908/plovdiv-v-obshtinata-prez-uchebnata-20172018-godina-shte-startirat-novi-4-paralelki-v-dualna-forma-na-obuchenie.html", "text": "В община Пловдив през учебната 2017/2018 година ще стартират нови 4 паралелки в дуална форма на обучение. Това съобщиха за Радио „Фокус“ Пловдив от отдел „Образование“ на Общината. Три от дуалните паралелките работят по швейцарската програма ДОМИНО. Те са в Професионална гимназия по вътрешна архитектура и дървообработване „Христо Ботев“, където ще се обучават деца в специалност „Мебелно производство“ по швейцарската програма ДОМИНО – една паралелка след 7 клас и една след 8 клас. Другата форма на дуално обучение е в Професионална гимназия по механотехника „Проф. Цветан Лазаров“, където ще се обучава една паралелка след 7 клас в специалност „Приложно програмиране“ и една паралелка след 8 клас в специалност „Машини и системи с ЦПУ“ – по програма ДОМИНО. Включените в нея училища заедно с работодателите, които осигуряват практическо обучение на учениците, разработват така наречените ситуационни планове. Те на практика описват един работен ден на конкретна позиция с всички дейности и компетенции, нужни за извършването им. После въз основа на това в програмата се залага какво трябва да учи младежът, за да се справи с изпълнението на конкретните задачи. По този начин обучението се осъществява като се върви от практика към теория, а не обратно, както досега.\r\nЦветана ТОНЧЕВА", "date": "2017.09.14", "title": "Пловдив: В общината през учебната 2017/2018 година ще стартират нови 4 паралелки в дуална форма на обучение"}
{"url": "http://www.focus-news.net/news/2017/09/14/2435909/narodni-predstaviteli-i-obshtinski-savetnitsi-ot-bsp-shte-se-vklyuchat-v-otkrivaneto-na-uchebnata-godina-v-sofiya.html", "text": "На 15 септември народни представители и общински съветници от БСП ще се включат в откриването на учебната година в София. Това съобщиха от пресцентъра на БСП - София. На първия учебен ден лидерът на БСП – София и заместник-председател на Комисията по образование, култура, наука и културно многообразие на СОС Калоян Паргов ще бъде в 10.00 часа във Втора английска езикова гимназия \"Томас Джеферсън\", на която е възпитаник.\r\nНародните представители от „БСП за България“ избрани от София ще бъдат както следва:\r\nХристо Проданов в 14 СУ „Проф. Асен Златаров“;\r\nИрена Анастасова в 125 СУ „Проф. Боян Пенев“, на което бе директор преди началото на 44-тото Народно събрание;\r\nРумен Георгиев и общинският съветник Борис Цветков в 133 СУ „Александър Пушкин“;\r\nДимитър Данчев в 24 СУ „П. К. Яворов“;\r\nНиколай Цонков в 171 ОУ „Стоил Попов“;\r\nПетър Витанов в 18 СУ „Уилям Гладстон“ и в Трето помощно училище „Едуард Сеген“; \r\nМихаил Христов в 120 ОУ „Г. С. Раковски“;\r\nОбщинският съветник Николай Николов ще присъства на празника в 51 СУ „Елисавета Багрияна“.", "date": "2017.09.14", "title": "Народни представители и общински съветници от БСП ще се включат в откриването на учебната година в София"}
{"url": "http://www.focus-news.net/news/2017/09/14/2435910/montana-446-sa-parvoklasnitsite-v-obshtinata.html", "text": "446 са първокласниците в община Монтана, съобщиха за Радио „Фокус“ – Видин от общинската администрация. Учениците, които са записани в училищата на общината, са 4 577. По предварителни данни те са със 120 по-малко в сравнение с миналата учебна година. Паралелки с ученици под утвърдения норматив се сформират в училищата в селата Доктор Йосифово и Габровница, както и в две средни училища в Монтана – „Христо Ботев” и „Йордан Радичков”.", "date": "2017.09.14", "title": "Монтана: 446 са първокласниците в общината"}
{"url": "http://www.focus-news.net/news/2017/09/14/2435911/mvr-v-parviya-ucheben-den-patna-politsiya-zapochva-traditsionnata-aktsiya-detsata-tragvat-na-uchilishte-da-gi-pazim-na-patya.html", "text": "В първия учебен ден Пътна полиция започва традиционната акция „Децата тръгват на училище! Да ги пазим на пътя!“. Това съобщиха от пресцентъра на МВР. На 15 септември, в 10.00 часа, в двора на 119 СУ „Акад. Михаил Арнаудов“ на ул. „Латинка“ №11, за трети пореден път първокласниците ще бъдат съпроводени до класните си стаи, освен от своите учители и от полицаи от ГД „Национална полиция“ и СДВР, както и от популярна личност. \r\nПървият урок на децата ще бъде по безопасност на движението по пътищата. Пътни полицаи ще обърнат внимание и на родителите, че отговорността на пътя е обща, а възпитанието за безопасно поведение на пътя трябва да започва от най-ранна детска възраст. \r\nСлед официалната част представителите на отдел „Пътна полиция“ в ГДНП ще дадат кратък брифинг за подготовката и старта на Европейския ден без загинали на пътя – 21 септември, който по идея на Европейската мрежа на службите на пътна полиция – TISPOL, се провежда в Европа под наименованието EDWARD (European Day Without A Road Death). В дните до старта на кампанията ще бъдат реализирани различни инициативи, а на сайта на ГДНП ще бъдат публикуват препоръки за безопасно шофиране.", "date": "2017.09.14", "title": "МВР: В първия учебен ден Пътна полиция започва традиционната акция „Децата тръгват на училище! Да ги пазим на пътя!“"}
{"url": "http://www.focus-news.net/news/2017/09/14/2435912/plovdiv-prihodite-ot-turisticheski-danak-v-obshtinata-do-kraya-na-mesets-avgust-vazlizat-na-nad-250-000-leva.html", "text": "Приходите от туристически данък в Община Пловдив до края на месец август възлизат на над 250 000 лева, което е с 8 %  повече от тези за същия период на 2016 г. Това съобщиха за Радио „Фокус” Пловдив от ОП „Туризъм”. Постъпленията от събрания данък от реализирани нощувки е 72 % от общия бюджет на Годишната програма за развитие на туризма през 2017 г. Пловдив става все по-забележителна туристическа дестинация и желана среда за бизнес в сферата на туризма. Видимо е увеличен туристопотокът от чуждестранни туристи, които посещават забележителностите и музеите или се забавляват в заведенията. Все повече физически и юридически лица проявяват интерес и инвестират в ресторантьорството и хотелиерството. Качеството на предлаганите услуги в туризма е на ниво и това дава основание за разпознаване на Пловдив като привлекателна туристическа дестинация и добра бизнес среда през последните години. В резултат на всичко това както бизнесът, така и местната власт отчитат ръст в постъпленията от туризъм. Приходите за хотелиерите за периода януари-август 2017 г. са с над 6% повече в сравнение с миналата година.\r\nЗа осемте месеца на 2017 г. сериозно увеличение има и на средствата, събирани от такси за категоризиране на туристическите обекти в град Пловдив.Техният размер е с 45 % повече от събраните за същия период на 2016 г.  Събраните общо средства от туристически данък и такси за категоризиране за периода януари-август 2017 г. са с ръст 15 %  сравнено с  тези за изминалата 2016г.\r\nЕксперти в ОП „Туризъм” предвиждат през септември и октомври на настоящата календарна година да има още по-голямо увеличение на приходите в Общината от туризъм, в резултат на многобройните културни и събитийни прояви, които предстои да се проведат в Града на тепетата, сред които Празници на Стария град,  ІХ-та Международна среща по туризъм, Панаир на занаятите, Нощ Пловдив и всички други концерти, спектакли, фестивали от програмата на Есенния салон на изкуствата.  които ще привлекат много български и чуждестранни туристи, както и специалисти в бранша. Обективна причина за покачване на събираемостта е също добрата съвместна работа между отдел „Категоризации“ към ОП „Туризъм“, Пловдивски общински инспекторат и дирекция „Местни данъци и такси“.\r\nЦветана ТОНЧЕВА", "date": "2017.09.14", "title": "Пловдив: Приходите от туристически данък в Общината до края на месец август възлизат на над 250 000 лева"}
{"url": "http://www.focus-news.net/news/2017/09/14/2435913/kyustendil-poveche-ot-20-dushi-shte-se-vklyuchat-v-traditsionniya-velosipeden-pohod-do-bosilegrad.html", "text": "Повече от 20 души ще се включат в традиционния велосипеден поход от Кюстендил до Босилеград. Това съобщи за Радио „Фокус” – Кюстендил Силвия Михова, секретар на Туристическо дружество „Осогово”. Туристическото дружество е организатор на проявата, която ще започне на 17 септември, от 09.00 часа, на паркинга зад Общинския драматичен театър. Проявата е част от инициативите на действащия към туристическото дружество велоклуб „Гайда”. „Маршрутът, който в двете посоки, е с дължина от около 90 километра и е предпочитан за велосипедни походи. Задължителното за всички участници е носенето на лична карта и светлоотразителна жилетка”, каза Силвия Михова. По думите ѝ в проявата се включват колоездачи от Кюстендил, Дупница и Перник.\r\nВенцеслав ИЛЧЕВ", "date": "2017.09.14", "title": "Кюстендил: Повече от 20 души ще се включат в традиционния велосипеден поход до Босилеград"}
{"url": "http://www.focus-news.net/news/2017/09/14/2435914/burgas-na-15-septemvri-zapochva-porednoto-izdanie-na-evropeyska-sedmitsa-na-mobilnostta.html", "text": "Започва поредното издание на бургаската Европейска седмица на мобилността, съобщават от Община Бургас. Програмата отново е богата и насочена към хората от всички възрасти. Целта на инициативата остава непроменена, да се промотират алтернативните начини за придвижване във всекидневието – велосипед, тротинетка, ролери, електрически автомобил, скейт и лонгборд, градски транспорт и пеша.\r\nСедмицата стартира символично на 15 септември, защото важен фокус е пътната безопасност и по-конкретно тази на най-уязвимите членове на обществото – децата.\r\nМотото тази година е „Чиста, споделена и интелигентна мобилност“. Община Бургас благодари на своите партньори в организирането на мащабната кампания – ОДМВР – Бургас, „Бургасбус“, Пътна полиция, Фондация „Биоразнообразие“, „Зелена Странджа“, Танцова школа „Дюн“, Бургаска фотографска общност, РИОСВ – Бургас, Регионална лаборатория-Бургас, БЧК – Бургас, Общински детски комплекс, детските градини „Раковина“, „Слънце“, „Х. К. Андерсен“ и „Звездица Зорница“, училище „Ал. Г. Коджакафалията“, Механотехникума и Електротехникума, Международната асоциация на застрахованите и пострадали при катастрофи – Бургас, Сдружение „SOS ПТП“, фондация „Безопасни улици от Валя“ и Обществен дарителски фонд – Бургас.", "date": "2017.09.14", "title": "Бургас: На 15 септември започва поредното издание на Европейска седмица на мобилността"}
{"url": "http://www.focus-news.net/news/2017/09/14/2435915/aktsenti-v-sutreshniya-blok-dobro-utro-balgariya-po-radio-fokus-na-15-septemvri.html", "text": "Стартира шестият кръг от преговори в Астана за бъдещето на Сирия. Пред гарантите на примирието Русия, Иран и Турция предстоят нелеки задачи. На фона на това напрежение създава и планираният референдум за независимост на Иракски Кюрдистан. Какво ще се постигне на срещата, как ще се развият процесите в региона и има ли промяна на политиката, водена срещу „Ислямска държава“? Тези и още въпроси ще коментираме в сутрешния блок „Добро утро, България“ на Радио „Фокус\" с арабиста проф. Владимир Чуков. Парламентът отхвърли ветото на президента, наложено върху промените в Закона за опазване на околната среда. Какви са мотивите на Левицата, какви действия ще предприеме след преодоляното вето? За това и други приоритети на БСП през този политически сезон ще разговаряме сега със зам.-председателя на БСП Жельо Бойчев. На 16 и 17 септември в София ще се проведат Европейски дни на наследството. Участие в инициативата ще вземе и Националната библиотека „Св. св. Кирил и Методий“. Как планират да се случи това ще научим от зам.-директорът на Националната библиотека доц. Марчела Борисова. Репортаж за Европейските дни на културата ще чуем и от колегата от Радио „Фокус“ - Смолян Даниела Бойкова. На 15-ти септември няма как да не обърнем внимание и на темата за образованието. Проблемите и предизвикателствата в системата ще коментираме с бившия просветен министър Игор Дамянов. Марияна Валентинова от Радио „Фокус“ - Варна пък ще ни разкаже какво е предвидено за първия учебен ден във Военноморския музей. \r\nТези и още теми в „Добро утро, България“ от 6.00 до 10.00 с водещ Виктория Месробович.", "date": "2017.09.14", "title": "Акценти в сутрешния блок „Добро утро, България“ по Радио „Фокус\" на 15 септември"}
{"url": "http://www.focus-news.net/news/2017/09/14/2435916/the-los-angeles-times-fbr-razsledva-ruski-medii-za-razprostranenie-na-propaganda-v-sasht.html", "text": "ФБР разследва две руски медии, работещи в САЩ, но финансирани от Кремъл, по обвинение, че са част от схема на Москва за разпространение на пропаганда по време на миналогодишните президентски избори в страната. \r\nСтава въпрос за телевизия „Русия днес“ и радио „Спътник“.  Според ФБР, „те винаги се опитвали да накарат правителството да изглежда глупаво“.    Цанко Цолов", "date": "2017.09.14", "title": "The Los Angeles Times: ФБР разследва руски медии за разпространение на пропаганда в САЩ"}
{"url": "http://www.focus-news.net/news/2017/09/14/2435917/pregled-na-mezhdunarodnite-novini-do-18-chasa-agentsiya-fokus.html", "text": "Ислямска държава пое отговорност за извършения в четвъртък двоен атентат в южната част на Ирак. Това се казва в съобщение на терористичната организация.\r\nПо-рано в провинция Дикар бе извършен двоен атентат, в който до момента според официални данни са загинали 50 души, други 87 са ранени.\r\n*** Русия, Турция и Иран са на път да постигнат споразумение за създаване на четири демилитаризирани зони в Сирия. Това се казва в официално съобщение на руската страна. \r\nНа преговорите, които се водят в Астана, присъстват представители на Русия, Турция, Иран и сирийското правителство. \r\nАлександър Лаврентиев, който води руската делегация, съобщи пред репортери, че споразумението ще включва постановления за изпращане на наблюдатели в регионите, с цел да се следи изпълнението на договореностите. Преговорите ще продължат и в петък.\r\n*** Президентът Доналд Тръмп заяви в четвъртък, че той и опозиционните демократи са „доста близко\" до съгласуване на договореност, която ще позволи на младите имигранти, които са влезли в страната незаконно като деца, да останат в САЩ. „Мисля, че сме доста близки, но трябва да имаме сигурност по границата\", заяви Тръмп след среща с представители на Демократическата партия.\r\nПредшественикът на Тръмп - Барак Обама, защити правото на тези деца (т.нар. мечтатели) да останат в страната чрез специална заповед (DACA). Тръмп обаче отмени документа и призова Конгреса да създаде правно решение в рамките на следващите шест месеца.\r\n*** В четвъртък държавният глава на Съединените американски щати Доналд Тръмп ще посети югозападната част на щата Флорида, която пострада най-тежко от преминаването на урагана „Ирма“. Програмата на Тръмп включва спирки във Форт Майърс и Неапол. Предвижда се да проведе кратки срещи със засегнатите хора. \r\nТръмп вече обяви Флорида за бедствена зона - ход, който ускорява освобождаването на федералните фондове за подпомагане.\r\nПолагат се усилия за възстановяване на района, но официални лица предупредиха, че ще отнеме много време, за да се преодолеят щетите, нанесени от урагана.\r\n*** След заплашителен телефонен сигнал германската полицията евакуира пътнически самолет на „Турски авиолинии“ на летището Кьолн/Бон непосредствено преди излитането му. Евакуацията е разпоредена в момент, в който машината е излизала на пистата. Всички 111 пасажери, които са били на борда на самолета за Истанбул, са откарани с автобус обратно до терминала. \r\nПолицията е претърсила самолета за експлозиви.\r\n*** В парламента в Скопие започна обсъждане първо четене на Закона за употребата на официалните езици в Македония. В дебата за проектозакона депутатът от ВМРО-ДПМНЕ Илия Димовски още веднъж посочи, че законът в 90% от членовете си е противоконституционен и надхвърля Рамковото споразумение, като подчерта, че законът е предизборно споразумение между СДСМ и албанските партии.\r\nС оглед на чувствителността на темата, председателят на парламента Талат Джафери призова народните представители да не превръщат дебата в предизборна кампания.\r\n*** В четвъртък иракският парламент гласува уволнението на губернатора на богата на петрол област Киркук, заради решението му да бъде проведен референдум за независимостта й.\r\nПредседателят на парламента Салим ал-Юбури заяви, че е получил писмо от кабинета на премиера Хайдер ал Абади, в което призовава депутатите да гласуват за освобождаването на губернатора Найм Еддин Карим от заемания пост. \r\nОбщо 173 депутати, присъстващи на сесията, единодушно гласуваха за уволнението на Карим. Вотът бе проведен в отсъствието на кюрдски депутати.\r\nВъв вторник парламентът в Багдад гласували срещу организирането на референдум в Иракски Кюрдистан, като го обяви за противоконституционен и „опасен за единството на Ирак.\"\r\n*** В съвместните учения „Запад 2017“ на Руската федерация и Беларус вероятно са задействани малко под 100 хил. военнослужещи, въпреки че официално Москва и Минск представиха данни за 12,7 хил. участващи. Това заяви експертът по отбрана от парламентарната група на Християндемократическия съюз (ХДС) Родерих Кизеветер. \r\nСъгласно думите му, Западът трябва да се отнася сериозно към опасенията за сигурността на Латвия, Литва и Естония. \r\n„Трябва да вземем предвид загрижеността за сигурността на балтийските държави. Ето защо миналата година НАТО направи и маневри в региона. Но за разлика от сегашните руски учения, НАТО обяви своите една година по-рано, те бяха напълно прозрачни, поканени бяха и руски наблюдатели. Русия остава непредсказуема, вероятно използва близо 100 хил. войници, макар че официалният лимит е от 13 хил. войници. Те дават данни за 12,7 хил.\r\nТук вече трябва ясно да посочим на Русия, че освен окупацията на Крим и неизпълнението на Минските споразумения, сега тя провежда маневри, които още повече объркват руските съседи. Ние просто трябва да се заемем с този въпрос“, коментира Кизеветер.\r\n*** Вече пети ден продължава вълната от анонимни сигнали за заложени бомби в различни административни и търговски сгради на територията на Руската федерация.\r\nВ четвъртък са постъпили сигнали за поставени бомби в осем учебни заведения в столицата Москва, в резултат на което в сградите е разпоредена евакуация, съобщи източник от аварийните служби.\r\nСамо в Москва анонимните обаждания засегнаха 50 обекта. През последните два дни заради заплахи са евакуирани повече от 130 хил. души от над 420 сгради. Всички подадени сигнали са фалшиви. \r\nПо предварителна информация, обажданията са от направени от украинска територия.\r\n***", "date": "2017.09.14", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/09/14/2435918/veliko-tarnovo-obshtina-svishtov-zashtiti-interesite-si-otnosno-nekachestven-dovezhdasht-vodoprovod.html", "text": "Община Свищов защити интересите си относно некачествен довеждащ водопровод, съобщават от пресцентъра на Общината. В строителството на обекта са вложени около 1.6 млн. лв., а пускането му в експлоатация е одобрено от комисия. Въпреки това през целия процес на работа водопроводът аварира непрекъснато и до момента има над 53 аварии, които са през няколко метра една от друга. Това налага използването на стария довеждащ водопровод, който поради силната си амортизация  влошава качеството на водата. След многократни сигнали от страна на Община Свищов и “ВиК Йoвкoвци”, за възможността свищовлии да останат без вода, Рaйoннa пpoкypaтypa – Свищoв извърши пpoвepкa. След намесата на прокуратурата, фирмата изпълнител “ВТ Инженеринг“ ООД – Велико Търново започна реални действия по гаранционните си задължения от договора. На 5 септември започна подмяната на 288 метра от некачествените тръби, в най-критичния участък. Новите тръби са български, с приложен сертификат за качество. За да могат да поемат налягането на водата, тръбите са  с 10 атмосфери налягане, а предишните са едва с 6 и 8 атмосфери, което също е създавало проблем. Целият участък, който предстои да бъде ремонтиран е около 400 метра и фирмата изпълнител е поела ангажимент това да се случи в най-кратки срокове. Преди да започне работа, на ремонтирания водопровод ще бъдат направени хидравлични проби, за да се провери липсата на дефекти и едва тогава ще бъде заринат и пуснат в експлоатация.", "date": "2017.09.14", "title": "Велико Търново: Община Свищов защити интересите си относно некачествен довеждащ водопровод"}
{"url": "http://www.focus-news.net/news/2017/09/14/2435919/reuters-turtsiya-vse-oshte-se-nadyava-da-stane-chast-ot-evropeyski-sayuz.html", "text": "Турция все още се надява да стане част от Европейския съюз, въпреки желанията на някои европейски лидери за прекратяване на преговорите. Това заяви в четвъртък Омер Челик, турският министър по Европейските въпроси, в интервю за  Reuters. \r\nИзказването е във връзка с коментара на германския канцлер Ангела Меркел, която заяви, че ще направи всичко възможно за спиране на преговорите, след многобройни обвинения срещу Анкара в нарушаване на човешките права. Според Челик, изявлението на председателя на Европейската комисия Жан-Клод Юнкер, в което той съжалява за положените в процеса на преговорите усилия, е „изненадало“ турската страна.  Цанко Цолов", "date": "2017.09.14", "title": "Reuters: Турция все още се надява да стане част от Европейски съюз"}
{"url": "http://www.focus-news.net/news/2017/09/14/2435920/gl-inspektor-stefan-stefanov-92-ot-vazniknalite-pozhari-prez-lyatoto-sa-svarzani-s-choveshka-deynost-nepredpazlivost-i-umisal.html", "text": "В нашата област 92% от възникналите произшествия през лятото са свързани с човешка дейност, не предпазливост, умисъл, ако щете. Това каза в интервю за Агенция „Фокус“ гл. инспектор Стефан Стефанов, началник на сектор „Превантивна дейност“ в Главна дирекция „Пожарна безопасност и защита на населението по повод професионалния празник на пожарникарите. Гл. инспектор Стефанов отбеляза, че българите все още подценяват правилата за пожарна безопасност.  „Традиционно българските огнеборци изпращат едно огнено лято. Винаги през месец август, а понякога и през юли, и през юни, дори септември и октомври, взависимост от метеорологичната обстановка, е сезонът на горските пожари. Тази година не ни подмина и през месец август имаме над 5 000 произшествия“, посочи гл. инспектор Стефанов. По думите му огнеборците са реагирали на над 200 сигнала на телефон 112 на ден през август. „Отново искам да обърна внимание на гражданите, че мерките за безопасност, превантивните мерки за почистването на суха тревна растителност, за грижата за нашата собственост, трябва да са на първо място, и естествено за грижата за нашата безопасност, така че да не се допуска да изгарят вилни постройки, къщи и т.н. Това е отговорност не само на пожарната, която трябва да изгаси пожара, но е отговорност и на гражданите сами да съхраняват и да обезопасяват своята собственост“, подчерта гл. инспектор Стефанов. \r\nВъв връзка с отбелязването на Седмицата на пожарната безопасност той посочи, че в страната са се провели повече от 1400 планирани мероприятия. „Малка част от тях бяха приемните и дните на отворени врати. Имахме отдаване на почит пред паметниците на загиналите колеги, демонстрации пред населението за възможностите на нашата техника и действията, които извършваме при гасенето на пожари, отбелязване на кръгли годишнини, провеждане на обучения с деца, демонстрации на учебни евакуации в детски градини, среща с ветерани от нашите служби, работа с доброволните формирования, които тепърва започват да се създават в България. Имаше и много, много други мероприятия, с които се стремим да извършим превантивна дейност за недопускане на пожари“, разказа гл. инспектор Стефанов.", "date": "2017.09.14", "title": "Гл. инспектор Стефан Стефанов: 92% от възникналите пожари през лятото са свързани с човешка дейност, непредпазливост и умисъл"}
{"url": "http://www.focus-news.net/news/2017/09/14/2435921/ventsi-paskov-zamestnik-kmet-na-vidin-remontnite-deynosti-v-obshtinskite-uchilishta-i-detski-gradini-shte-prodalzhat-i-sled-nachaloto-na-uchebnata-godina.html", "text": "Ремонтните дейности в общинските училища и детски градини ще продължат и след началото на учебната година, каза за Радио „Фокус“ – Видин Венци Пасков, заместник-кмет на Община Видин. Той посочи, че те са заложени по предложение на директорите на училищата и за тях са предвидени средства по капиталовите разходи на Общината. „Ще бъде направен ремонт на покривни конструкции и санитарни възли. Той ще бъде реализиран след проведен търг за възлагане на обществената поръчка. Работата ще се организира така, че да не пречи на нормалното протичане на учебния процес“, каза заместник-кметът. Той допълни, че е предвиден ремонт на покривните конструкции на ОУ „Климент Охридски“, ОУ „Иван Вазов“ и на салона на ОУ „Христо Ботев“ – град Дунавци. Ще бъде извършен основен ремонт на сградата на детска градина в село Градец, както и ремонт на санитарните възли на училище „П.Р. Славейков“ във Видин. Според него всички училища в община Видин са готови да посрещнат учениците си на 15 септември. „Заложените планови ремонти имат за цел да подобрят материалната база и да я подготвят за експлоатация в предстоящия есенно-зимен сезон. Офертите на строителните фирми, участващи в търга за обществената поръчка вече са отворени и предстои тяхното класиране. Реалните ремонтни дейности ще започне след като измине и предвидения в закона срок за обжалване. Съвсем кратко време остава за да стартират ремонтите“, каза венци Пасков.\r\nАнна ЛОЗАНОВА", "date": "2017.09.14", "title": "Венци Пасков, заместник-кмет на Видин: Ремонтните дейности в общинските училища и детски градини ще продължат и след началото на учебната година"}
{"url": "http://www.focus-news.net/news/2017/09/14/2435922/sofiya-vavezhda-se-vremenna-organizatsiya-na-dvizhenieto-za-provezhdane-na-kontsert-na-pl-aleksandar-parvi.html", "text": "Въвежда се временна организация на движението за провеждане на концерт на пл. “Александър Първи“. Това съобщиха от пресцентъра на Столична община. От 18.00 до 23.00 часа на 16 септември 2017 г. по оперативен път частично се променя маршрута на временната автобусна линия №20-ТМ, както следва: \r\n- От Централна гара по маршрута си до кръстовище бул. “Княгиня Мария Луиза“ до пл. “Паметник Левски“ двупосочно. \r\n- Автобусите ще спират на всички съществуващи спирки в променения участък на маршрута. \r\n- От 18.00 до 19.00 часа на 16 септември 2017 г. се забранява влизането на пътни превозни средства по бул. “Цар Освободител“ между ул. “Г. С. Раковски“ и пл. “Независимост“.", "date": "2017.09.14", "title": "София: Въвежда се временна организация на движението за провеждане на концерт на пл. “Александър Първи“"}
{"url": "http://www.focus-news.net/news/2017/09/14/2435923/razgrad-dvizhenieto-po-pat-i-2-ruse-razgrad-shumen-se-izvarshva-v-edna-lenta-po-okolovrastniya-pat-na-razgrad-poradi-ptp.html", "text": "Движението по път I-2 Русе-Разград-Шумен се извършва в една лента по околовръстния път на гр. Разград поради ПТП. Това съобщиха от пресцентъра на Агенция \"Пътна инфраструктура\". Трафикът се регулира от пътна полиция.", "date": "2017.09.14", "title": "Разград: Движението по път I-2 Русе-Разград-Шумен се извършва в една лента по околовръстния път на Разград поради ПТП"}
{"url": "http://www.focus-news.net/news/2017/09/14/2435924/varna-170-meditsinski-spetsialisti-se-grizhat-za-detsata-v-gradini-i-uchilishta-v-obshtinata.html", "text": "В детските градина и училища на територията на община Варна са организирани 112 здравни кабинета, в които за живота и здравето на децата и учениците се грижат 170 медицински специалисти – лекари и сестри, по данни на дирекция „Здравеопазване“ към Община Варна. Това съобщиха от пресцентъра на Общината. В градините има разкрити 63 здравни кабинета, в които са назначени 83 медицински специалисти, а в училищата те са 49 и се обслужват от 79 здравни кадри, като 95 % от времето на учебния процес е осигурен с медицинско обслужване. В яслените групи към детските градини са назначени 40 медицински сестри. Здравните кабинети са заредени с консумативи и лекарства за започването на новата учебна година, посочват още от дирекция „Здравеопазване“.", "date": "2017.09.14", "title": "Варна: 170 медицински специалисти се грижат за децата в градини и училища в общината"}
{"url": "http://www.focus-news.net/news/2017/09/14/2435925/s-poreditsa-ot-sabitiya-shte-bade-otbelyazan-denyat-na-sofiya-i-svetite-velikomachenitsi-sofiya-vyara-nadezhda-i-lyubov.html", "text": "С поредица от събития ще бъде отбелязан Денят на София и светите великомъченици София, Вяра, Надежда и Любов. Това съобщиха от пресцентъра на Столична община. Събитията, посветени на празника на София - 17 септември, включват: \r\n- в 10.00 часа ще се проведе тържествена сесия на Столичен общински съвет, на която ще бъдат обявени почетните граждани на София; \r\n- в 11.30 часа, пред храм „Света София” ще се проведе Тържествен водосвет и официална церемония по издигане знамето на град София; \r\n- в 17.30 часа, пред Народен театър „Иван Вазов” ще се проведе концерт на Софийския духов оркестър; \r\n- в 18.30 часа, Народен театър „Иван Вазов”, ще се състои церемония за връчване Наградите на Столична община за ярки постижения в областта на културата. Режисьор – Бина Харалампиева, Сценарист – Юрий Дачев; \r\n- в 21.00 часа, пред Народен театър „Иван Вазов”, ще се състои Sophia Luminosa - огнен пърформанс на „Жар Театър”. \r\nТрадиционно, по повод Деня на София с безплатен вход за посетителите ще работят парк-музей „Врана”, Зоологическата градина, Регионалният исторически музей – София и археологическото ниво на базиликата „Света София”, както и Софийската градска художествена галерия. Регионалният исторически музей ще отбележи 2 години от откриването си. \r\nВ празничния ден Столичният зоопарк предлага на всички посетители безплатно участие в демонстрационното хранене на животни. При желание, гостите ще могат да се включат в храненето на маймуните, хищните котки, видрите и хипопотама, като междувременно ще имат възможността да научат интересни факти, свързани с навиците животните. \r\nВ парк-музей „Врана“ всички посетители ще могат да се докоснат до историята и да се потопят в атмосферата на един от най-богатите паркове. Безплатни обиколки с екскурзовод ще се провеждат през целия ден от 10.00 до 16.00 часа.", "date": "2017.09.14", "title": "С поредица от събития ще бъде отбелязан Денят на София и светите великомъченици София, Вяра, Надежда и Любов"}
{"url": "http://www.focus-news.net/news/2017/09/14/2435926/vratsa-vazstanoveno-e-dvizhenieto-po-pat-ii-15-vratsa-borovan-v-rayona-na-mramoren.html", "text": "Възстановено е движението по път II-15 Враца-Борован в района на Мраморен. Това съобщиха от пресцентъра на Агенция \"Пътна инфраструктура\".", "date": "2017.09.14", "title": "Враца: Възстановено е движението по път II-15 Враца-Борован в района на Мраморен"}
{"url": "http://www.focus-news.net/news/2017/09/14/2435927/tass-aviosaobshteniyata-mezhdu-rusiya-i-irak-shte-se-vazobnovyat-na-17-septemvri.html", "text": "Авиосъобщенията между Руската федерация и Ирака ще се възобновят на 17 септември, предава ТАСС, като се позовава на официална информация от руското посолство в Ирак. Първият полет ще кацне в Москва около 11 часа на 17 септември, след прекъсване от 13 години.  Цанко Цолов", "date": "2017.09.14", "title": "ТАСС: Авиосъобщенията между Русия и Ирак ще се възобновят на 17 септември"}
{"url": "http://www.focus-news.net/news/2017/09/14/2435928/sofiya-vavedena-e-vremenna-organizatsiya-na-dvizhenieto-za-izgrazhdane-na-kanal-po-bul-slivnitsa.html", "text": "Въведена е временна организация на движението за изграждане на канал по бул. “Сливница“. Това съобщиха от пресцентъра на Столична община. До 30 септември 2017 г. се забранява влизането на пътни превозни средства по двете ленти от южното пътно платно на бул. “Сливница“, между ул. “Отец Паисий“ и ул. “Антим Първи“. Движението ще се извършва в северните две ленти от южното пътно платно на бул. “Сливница“, между ул. “Отец Паисий“ и ул. “Антим Първи“.", "date": "2017.09.14", "title": "София: Въведена е временна организация на движението за изграждане на канал по бул. “Сливница“"}
{"url": "http://www.focus-news.net/news/2017/09/14/2435929/burgas-okrazhniyat-sad-prisadi-petgodishen-izpitatelen-srok-na-podsadima-za-izvarsheno-ptp-s-prichinyavane-na-smart-po-nepredpazlivost.html", "text": "Окръжен съд – Бургас осъди подсъдимата Габриела К. на „Лишаване от свобода“ за срок от 3 години, като на основание чл. 66, ал. 1 от НК отложи изпълнението на наложеното наказание за срок от пет години. Съдът лиши подсъдимата от правото да управлява моторно превозно средство за срок от пет години. Това съобщават от Окръжен съд-Бургас.\r\nОкръжен съд – Бургас призна Габриела К. за виновна в това, че на 3 април 2015 г., на железопътен прелез, по пътя град Карнобат – село Лозарево, където се пресичат железопътна линия и път, с железопътен прелез съоръжен с автоматична прелезна сигнализация, при управление на моторно превозно средство нарушила правилата за движение, визирани в нормите на чл. 51, ал. 1 от Закон за движението по пътищата; чл. 51, ал. 3 от ЗДвП и чл. 53, ал. 1 от ЗДвП. Шофирайки автомобила си подсъдимата не проявила повишено внимание, дали преминаването през прелеза е безопасно, в резултат на което последвало пътнотранспортно произшествие с пътнически влак, вследствие на което, по непредпазливост причинила смърт на две лица – Ф. Х. и Н. Х., както и средна телесна повреда на едно лице – С. И.\r\nПрисъдата на Окръжен съд – Бургас може да бъде обжалвана или протестирана в 15-дневен срок пред Апелативен съд – Бургас.", "date": "2017.09.14", "title": "Бургас: Окръжният съд присъди петгодишен изпитателен срок на подсъдима за извършено ПТП с причиняване на смърт по непредпазливост"}
{"url": "http://www.focus-news.net/news/2017/09/14/2435930/afp-evropeyskiyat-sayuz-podnovi-sanktsiite-protiv-ruski-ofitsialni-litsa-obvineni-v-uchastie-v-ukrainskiya-konflikt.html", "text": "Европейският съюз поднови с още шест месеца санкциите срещу ок. 150 руски и украински официални лица, заради обвинения в участие във войната в Източна Украйна, предава AFP. Решението е прието по време на заседание в четвъртък. В тях са включени и 38 „образувания“, които включват фирми, организации и политически партии. \r\nСанкциите са част от действията, предприети от ЕС против Москва, заради подкрепата, която Кремъл оказва на проруските сепаратисти, биещи се в източната част на Украйна. От агенцията напомнят, че конфликтът в региона започна в началото на 2014 г. \r\nСанкциите против руските банки и нефтена индустрия, наложени през лятото на 2014 г., бяха подновени отново през юни тази година.  Цанко Цолов", "date": "2017.09.14", "title": "AFP: Европейският съюз поднови санкциите против руски официални лица, обвинени в участие в украинския конфликт."}
{"url": "http://www.focus-news.net/news/2017/09/14/2435931/adelina-stefanova-hram-vavedenie-bogorodichno-blagoevgrad-chestvaneto-na-krastovden-e-svarzano-s-vizantiyskiya-imperator-konstantin-veliki.html", "text": "Септември месец е изпълнен с много празници, като на днешния 14-ти септември отбелязваме Кръстовден, а имен ден празнуват Кръстьо, Кръстан, Кръстина и други. Това каза за Радио „Фокус“ – Пирин Аделина Стефанова, църковен уредник в храм „Въведение Богородично“. Тя обясни, че византийският император Константин Велики бил на поход и видял в небето кръст от звезди и надпис: „С това ще победиш“. „Сложил кръст на знамето, на щитовете и на шлемовете на своите войници и наистина победил. Слязъл в Рим и приел християнството. Изненадана от това знамение, императрицата – майка Елена отишла в Йерусалим и наредила да разрушат езическия храм, издигнат на Голгота, където бил разпънат Иисус. Там открила три кръста, като познали, който е Христовия като доближили болно дете и то оздравяло на секундата“, каза още Стефанова. По думите ѝ през 326 година царица Елена наредила отново да издигнат кръста на мястото, където бил разпънат Христос. „От там идва и наименованието на днешния празник – Въздвижение на Светия Кръст Господен или Кръстовден“, посочи Стефанова. Народът нарича празника „Кръстоведен“ не само заради божествения кръст, но и защото денят се кръстосва с нощта. „Настъпва равноденствие. Жените кръстосват цветята в градина, мъжете пазят кръста си от простудяване и така народните обичай се свързват с църковните. Църквата отбелязва този ден с пищни ритуали и с нощно бдение и продължителен камбанен звън. В големите храмове става показно въздигане на големия кръст, а по селата ходи свещеник, който благославя домовете и техните стопани за здраве и благородие, както на Йордановден“, заяви Стефанова. Според едно предание по-късно станало още едно въздигане на христовия кръст в началото на VII век. „Персите превзели Палестина и ограбили Йерусалим, а заедно с другите трофеи заграбили и пазения там животворен кръст. Едва 14 години по-късно когато византийския император Ираклий удържал победа над персите и сключил изгодно споразумение, кръстът бил върнат на Йерусалимския хълм и отново бил въздигнат на високо за пример и показно на всички“, уточни Стефанова.\r\nЛивия НИНОВА", "date": "2017.09.14", "title": "Аделина Стефанова, храм „Въведение Богородично“ - Благоевград: Честването на Кръстовден е свързано с византийския император Константин Велики"}
{"url": "http://www.focus-news.net/news/2017/09/14/2435932/the-hill-donald-tramp-otnovo-povdigna-temata-za-granichna-stena-s-meksiko.html", "text": "Американският президент Доналд Тръмп отново повдигна темата за строеж на гранична стена с Мексико, пише The Hill. Това е завил държавният глава пред репортери, по време на посещението си във Флорида. \r\nСпоред него „ние трябва да имаме стената. Ако нямаме стената, не правим нищо“, като добави, че “стената за мен е важна“.  Цанко Цолов", "date": "2017.09.14", "title": "The Hill: Доналд Тръмп отново повдигна темата за гранична стена с Мексико"}
{"url": "http://www.focus-news.net/news/2017/09/14/2435933/razgrad-vazstanoveno-e-dvizhenieto-po-okolovrastniya-pat.html", "text": "Възстановено е движението по път I-2 Русе-Разград-Шумен по околовръстния път на гр. Разград. Това съобщиха от пресцентъра на Агенция \"Пътна инфраструктура\".", "date": "2017.09.14", "title": "Разград: Възстановено е движението по околовръстния път"}
{"url": "http://www.focus-news.net/news/2017/09/14/2435934/die-berliner-zeitung-tomas-de-mezier-se-protivopostavi-na-barzoto-prisaedinyavane-na-balgariya-i-rumaniya-kam-shengenskata-zona.html", "text": "Федералният министър на вътрешните работи на ФРГ Томас де Мезиер (ХДС)  не вижда шанс за бързо присъединяване на страни от Европейския съюз като България и Румъния към Шенгенското пространство, съобщава столичният вестник Die Berliner Zeitung.\r\nВ четвъртък германският християндемократ подчерта, че споделя виждането на председателя на Европейската комисия Жан-Клод Юнкер за разширяването на Шенгенската зона. \"Но, честно казано, това е доста дълъг път\", предупреди Томас де Мезиер. \r\nВ рамките на годишната си реч за състоянието на ЕС Жан-Клод Юнкер поиска всички страни от Общността да бъдат включени в Шенгенското споразумение от 1985 г., което регламентира премахването на граничния контрол между подписалите го държави. От сегашните 28 страни в ЕС Великобритания, Ирландия, Кипър и сравнително новите членове, България, Румъния и Хърватия остават извън него, припомнят от редакцията. Тереза Герова", "date": "2017.09.14", "title": "Die Berliner Zeitung: Томас де Мезиер се противопостави на бързото присъединяване на България и Румъния към Шенгенската зона"}
{"url": "http://www.focus-news.net/news/2017/09/14/2435935/plovdiv-sindikatite-vav-vmz-sopot-organizirat-miting-v-podkrepa-na-politikata-na-pravitelstvoto-kam-darzhavnite-druzhestva-ot-voenno-promishleniya-kompleks.html", "text": "Синдикатите във ВМЗ - Сопот организират митинг в подкрепа на политиката на правителството към държавните дружества от Военно-промишления комплекс. Това съобщи за Радио \"Фокус\" - Пловдив председателят на \"Подкрепа\" Димитър Атанасов. \"Утре, от 11.00 часа, пред централния портал на дружеството Димитър Атанасов и Иванка Иванова от КНСБ ще препотвърдят позицията си, оповестена на 11 септември, за подкрепа на идеята на Правителството за редуциране или напълно отстраняване на посредниците при извършване на търговски сделки между държавните фирми и други търговски организации, както и към Кабинета за проявената ангажираност към ВПК\", каза Атанасов. Според него за първи път от много години държавата показва такава ангажираност, целяща оздравяване и модернизиране, както и по-достойно възнаграждение на работниците и служителите от ВПК.\r\nЦветана ТОНЧЕВА", "date": "2017.09.14", "title": "Пловдив: Синдикатите във ВМЗ - Сопот организират митинг в подкрепа на политиката на правителството към държавните дружества от Военно-промишления комплекс"}
{"url": "http://www.focus-news.net/news/2017/09/14/2435936/predstoyashti-sabitiya-v-stranata-za-15-septemvri-agentsiya-fokus.html", "text": "*** \r\nОт 09.30 часа вицепрезидентът Илияна Йотова ще открие учебната година в училище „Христо Ботев”. От 10.30 часа тя ще открие учебната година и в Целодневна детска градина „Единство, творчество, красота”.   \r\n*** \r\nОт 12.00 часа вицепрезидентът Илияна Йотова ще се срещне с кмета на Общината инж. Генади Събков. От 12.20 часа тя ще участва в дискусия с директори на училища в общината.\r\n*** \r\nОт 09.00 часа председателят на Народното събрание Димитър Главчев ще присъства на откриването на новата учебна година в 139-то основно училище „Захарий Круша”. \r\n*** \r\nОт 10.00 часа председателят на Народното събрание Димитър Главчев ще присъства на церемонията по откриването на паметник на цар Симеон Велики в двора на Частно средно училище „Цар Симеон Велики”. \r\n*** \r\nОт 10.00 часа министърът на околната среда и водите Нено Димов ще участва в откриването на учебната година в 9-а Френска езикова гимназия „Алфонс дьо Ламартин”. \r\n*** \r\nОт 10.30 часа, министърът на културата Боил Банов ще открие новата учебна година в Националния учебен комплекс по култура с лицей за изучаване на италиански език и култура в Горна баня. \r\n*** \r\nОт 10.00 часа в ОУ „Никола Вапцаров“ – с. Селановци, област Враца, Министърът на образованието и науката Красимир Вълчев ще открие новата учебна година. \r\n*** \r\nОт 10.00 часа заместник-министърът на образованието и науката Деница Сачева ще присъства на откриването на новата учебна година в 119 СУ „Акад. М. Арнаудов“. \r\n*** \r\nОт 10.00 часа зам.-министърът на образованието и науката Петър Николов ще присъства на откриването на учебната година в 32 „Св. Климент Охридски“ – София. \r\n*** \r\nОт 10.30 часа Главният секретар на МОН Албена Михайлова ще участва в откриването на новата учебна година в  1 СУ „Пенчо Славейков“ – София. \r\n*** \r\nОт 09.00 часа заместник-министърът на образованието и науката Таня Михайлова ще участва в откриването на новата учебна година в Професионална гимназия по икономика - Перник; в 09.30 часа – VI СУ „Св. Св. Кирил и Методий“ – Перник, в 10.00 часа в ПГТС „Арх. Йордан Миланов“ – Перник. \r\n*** \r\nОт 09.30 часа заместник-министърът на образованието и науката Иван Димов ще открие учебната година в ПМГ „Акад. С.П. Корольов“ – Благоевград. \r\n*** \r\nОт 09.30 часа 1-ви състав на Специализирания наказателен съд ще заседава по делото срещу П. Ганев, Е. Хаджиев и К. Костадинов за образуване и ръководене на организирана престъпна група.\r\n*** \r\nОт 9.00 часа, кметът на София Йорданка Фандъкова ще присъства на откриването на новата учебна година в 5-то Основно училище „Иван Вазов“ в район „Витоша“.\r\n*** \r\nОт 10.00 часа лидерът на БСП – София и заместник-председател на Комисията по образование, култура, наука и културно многообразие на СОС Калоян Паргов ще присъства на откриването на новата учебна година във Втора английска езикова гимназия \"Томас Джеферсън\", на която е възпитаник.\r\n*** \r\nОт 10.30 часа, на футболното игрище „Васил Левски“ в кв. „Драгалевци“, ФК ЦСКА 1948 организира открита тренировка за деца от 1-ви до 4-ти клас. \r\n*** \r\nОт 11.00 часа, в Националния преклсуб на БТА, пресконференция ще дадат Столичният браншови пчеларски съюз и Пчеларска кооперация „Нектар”.\r\n*** \r\nОт 13.30 часа 8-ми състав на Специализирания наказателен съд ще заседава по делото срещу И. Василев, Г. Божилов, Й. Джогански, Ф. Макавейски, В. Николов, С. Методиев и Л. Любомиров за образуване и ръководене на организирана престъпна група.\r\n*** \r\nОт 09.30 часа в парка на Военна академия „Г.С. Раковски” ще бъде открита изложба на 24 анимирани макета и скелета на динозаври в реален размер.\r\n*** \r\nОт 10.30 часа председателят на Държавната агенция за закрила на детето Офелия Кънева ще участва в откриването на учебната година във Второ СУ „Емилия Станев”.\r\n*** \r\nОт 10.30 часа зам.-председателят на Държавната агенция за закрила на детето д-р Валентин Димитров ще участва в отриването на учебната година в Средно специално училище с детска градина за деца с увреден слух „Проф. д-р Дечо Денев”.\r\n*** \r\nНационалният военноисторически музей и неговите филиали във Варна (Парк-музей „Владислав Варненчик“ и Военноморския музей) ще работят с вход свободен за първокласниците и техните родители. \r\n*** \r\nОт 10.00 часа Технологично училище „Електронни системи” към Технически университет – София (ТУЕС) ще открие 30-тата юбилейна учебна година. Гост на откриването ще бъде проф. дтн инж. Ради Романски, заместник-ректор на Технически университет – София.\r\n*** \r\nОт 11.00 часа в Мраморното фоайе на Столичната библиотека ще бъде открита документална изложба „Първите книжари на столицата – носители на европейски традиции и национален дух”. Изложбата се провежда в рамките на Европейските дни на наследството в София през 2017 г. и е посветена на Празника на София – 17септември.\r\n*** \r\nОт 12.00 часа в централата на партията на ул. „Врабча” 23 ръководството на ПП АБВ ще даде пресконференция за състоянието на военнопромишления комплекс.\r\n*** \r\nОт 13.30 часа всички служители на Национална компания „Железопътна инфраструктура” ще се включат в традиционното почистване на гарите и прилежащите им площи на територията на цялата страна. Акцията е част от инициативата „Красива гара”, която Компанията провежда от 2008 г. насам.\r\n*** \r\nВ Южен парк ще се проведе първото издание на SOFIA SPARK FEST с целодневна програма от забавни и образователни активности за цялото семейство.\r\n*** \r\nОт 17.00 часа Елица Георгиева ще запознае читателите с дебютния си роман „Космонавтите само минават” в рамките на пътуващото книжно изложение на бул. „Витоша”.\r\n*** \r\nОт 18.00 часа кметът на София Йорданка Фандъкова ще е гост в първото издание на онлайн предаването „100лица за столицата”, което ще се излъчва на живо в социалната мрежа „Facebook”.\r\n*** \r\nОт 18.30 часа в Книжен център „Гринуич” ще се състои премиерата на сборника „Висока облачност” на Оля Стоянова. \r\n***\r\nOт 09.30 часа в ПМГ „Акад. Сергей Корольов”, кметът на общината д-р Атанас Камбитов ще открие новата учебна 2017 - 2018 година. \r\n***\r\nОт 14.00 часа в зала „22-ри септември“ ще се проведе извънредна сесия на общински съвет – Благоевград във връзка с Асоциацията по ВиК. \r\n***\r\nОт 16.00 часа пред Младежкия дом ще се проведе шах среща \"Шахът - ключът към мир и превенция на агресията“. \r\n*** \r\nОт 09.00 кметът на Общината Димитър Николов и заместникът му Йорданка Ананиева ще присъстват на откриването на учебната година в СУ „Петко Росен” в к-с „Меден рудник”.\r\n*** \r\nОт 14.00 часа общинският съветник от ГЕРБ Димитър Колев организира приемна за граждани в офиса на партията на ул. „Георги Бенковски” №1.\r\n*** \r\nОт 13.00 часа на площада пред хотел „Черно море” регионалната структура на ВМРО ще раздава на първокласници „Патриотично Букварче” – учебни помагала с ликовете на Васил Левски, Христо Ботев, Райна Княгиня и Гоце Делчев.\r\n*** \r\nОт 17.00 часа в зала 17 на Младежки дом ще се проведе информационна среща по ключово направление „Варна на картата” от програма „Варна – Европейска младежка столица 2017”. \r\n***\r\nОт 8.30 часа кметът на Велико Търново Даниел Панов ще уважи откриването на учебната година в ОУ \"Св. Патриарх Евтимий\" . \r\n***\r\nОт 09.00 часа кметът на Велико Търново Даниел Панов ще уважи откриването на учебната година в  ПМГ \"Васил Друмев\". \r\n***\r\nОт 09.30 часа кметът на Велико Търново Даниел Панов ще уважи откриването на учебната година в ОУ \"Димитър Благоев и ПГТ \"Д-р Васил Берон\". \r\n ***\r\nОт 10.00 часа кметът на Велико Търново Даниел Панов ще уважи откриването на учебната година в СУ \"Емилиян Станев\".\r\n***\r\nОт 08.30 часа заместник-кметът Снежана Данева-Иванова ще уважи откриването на учебната година в ОУ \"Бачо Киро\".  \r\n***\r\nОт 09.00 часа заместник-кметът Снежана Данева-Иванова ще уважи откриването на учебната година в ОУ \"П. Р. Славейков\".  \r\n***\r\nОт 09.00 часа заместник-кметът проф. Георги Камарашев ще уважи откриването на учебната година в ПГЕ \"А. С. Попов\".\r\n***\r\nОт 09.30 часа заместник-кметът проф. Георги Камарашев ще уважи откриването на учебната година в ПГСАГ \"Ангел Попов\".\r\n***\r\nОт 20.00 часа на откритата сцена до паметника „Асеневци“ ще се проведе пето издание на фестивала “UN BESO fiesta”. \r\n***\r\nОт 14.30 часа ще бъдат отбелязани десет години от създаването на Център за работа с деца и младежи. \r\n*** \r\nКметът на Общината Калин Каменов ще открие новата учебна година в три училища: в 09.00 часа ще бъде в СУ „Никола Войводов”, в 9.30 часа – в НУ „Иван Вазов” и в 10.00 часа – в ППМГ „Акад. Иван Ценов”. \r\n*** \r\nЗаместник-кметът Мария Попова ще присъства в 9.00 часа на откриването на учебната година в НУ „Иванчо Младенов” и в 9.30 часа – в СУ „Козма Тричков”. \r\n*** \r\nОт 10.00 ч. кметът на Община Видин Огнян Ценков ще бъде гост на тържеството по случай откриването на новата учебна 2017/2018 година в СУ \"Цар Симеон Велики\". След официалната церемония г-н Ценков ще въведе учениците от I \"г\" клас, заедно с техния класен ръководител Наталия Емилова.\r\n*** \r\nОт 19.30 часа пред стадиона „Христо Ботев” Михаела Филева и ТС „Радост” ще дадат концерт.\r\n*** \r\nОт 09.00 часа представители на фейсбук групата „Ангалутне” (от ромски: хората отпред, първите) ще раздадат на първокласниците ръчно изработени моливници по време на откриването на учебната година в ОУ „Епископ Софроний Врачански”.\r\n*** \r\nОт 09.00 часа кметът на Общината Йордан Йорданов ще открие новата учебна година в СУ „Любен Каравелов”, а от10.00 часа – в ЕГ „Гео Милев” в 10.00 часа. \r\n*** \r\nОт 17.00 часа в Художествена галерия „Христо Градечлиев” ще се състои живописен пленер „Каварна 2017”.\r\n*** \r\nОт 11.00 и 13.00 часа на входа на Градската градина откъм ДМТ „Димитър Димов” председателят на КЗП Димитър Маргаритов ще открие приемна за граждани.\r\n***\r\nОт 10.30 часа областният управител на Пловдив Здравко Димитров ще присъства на откриването на учебната година в СУ \"Св. Св. Кирил и Методий\" гр. Пловдив и ще се включи в открит урок по безопасност на движението. Ще присъстват още Пловдивският Митрополит Николай и секретарят на ДОККБД при МВР г-н Алекси Кесяков и инж. Койчо Русев. – отразява Кристиян\r\n***\r\nОт 9.00 часа стартират събитията по повод Нощ на музеите в Регионален исторически музей – Пловдив.\r\n***\r\nОт 16,30ч. с откриване на изложбата на четвъртокласниците от СУ „Свети Седмочисленици“ с ръководител Мария Атанасова стартират артистичните събития в четири сгради на Градската галерия по повод Нощ на музеите.\r\n***\r\nОт 12 часа в заседателната зала на Община Пловдив ще се проведе пресконференция по повод предстоящото участие на пловдивския баскетболен отбор Академик Бултекс 99 в Балканската лига. – по телефона\r\n*** \r\nРегионалният исторически музей организира „Римски пазар на Сексагинта Приста”. \r\n*** \r\nОт 12.30 часа ще пристигне дарение за Комплексния онкологичен център от Интернационалната организация за взаимопомощ на френските скаути.\r\n*** \r\nОт 16.00 часа в Заседателната зала на Общината ще се проведе пресконференция по повод Green Rock Fest Ruse 2017.\r\n*** \r\nОт 16.30 часа ще започнат честванията по повод 105 години от формирането на Трета Българска армия с поднасяне венци пред паметника на 7-ми конен полк Орлето.\r\n*** \r\nОт 09.00 часа кметът на Община Стара Загора Живко Тодоров ще открие учебната година в 6-то Основно училище. Той ще поздрави и учениците в Професионалната гимназия по строителство архитектура и градоустройство в 10.00 часа.\r\nЗам.-кметът по образованието Иванка Сотирова ще открие учебната година в 9.00 часа в Търговската гимназия „Княз Симеон Търновски“, а зам.-кметът Красимира Чахова ще поздрави за първия учебен ден възпитаниците на Пето Основно училище.\r\n*** \r\nОт 10.00 часа, омбудсманът на Република България Мая Манолова ще участва в официалната церемония по откриване на новата учебна 2017/2018 година в Основно училище „Свети Иван Рилски“. \r\n*** \r\nОт 11.00 часа в НУ „Илия Р. Блъсков” шуменския пилот Христо Манолов и инсп. Мирослав Миронов от „Пътна полиция” ще изнесат урок по пътна безопасност за първокласниците и ще дадат брифинг за произшествията с участието на деца в областта.\r\n***\r\nОт 9.00 часа в Трето основно училище „Димитър Благоев“ кметът Любомир Христов ще присъства на откриването на учебната година.\r\n***\r\nОт 9.00 часа в Профилирана природоматематическа гимназия Нанчо Попович” областният управител проф. Стефан Желев ще бъде гост на тържественото откриване на новата учебна година. \r\n***\r\nОт 17.30 часа пред сградата на Драматично-куклен театър „Васил Друмев” като подарък за първия учебен ден ще бъде представен спектакълът „Болен здрав носи“.", "date": "2017.09.14", "title": "Предстоящи събития в страната за 15 септември (Агенция „Фокус”)"}
{"url": "http://www.focus-news.net/news/2017/09/14/2435937/zam-ombudsmanat-dots-diana-kovacheva-shte-nablyudavame-striktno-kak-se-prilagat-merkite-za-podobryavane-na-zdraveopazvaneto-v-zatvorite.html", "text": "Заместник-омбудсманът доц. Диана Ковачева присъства на кръгла маса във връзка с реформата в затворите, с акцент върху предлаганите здравни услуги на лишените от свобода, съобщиха от пресцентъра на Омбудсмана на Р България. На събитието бе представен проектът „Подкрепа за прилагане на решенията на ЕСПЧ и стандартите и препоръките на Европейския комитет за предотвратяване на изтезанията и нечовешкото или унизително отношение или наказание (КПИ)“. Той е изготвен от Йорг Понт, международен консултант и бивш здравен съветник към Министерството на правосъдието на Австрия и Марзена Ксел, международен консултант, здравен специалист към Районния съд в гр. Краков и бивш директор на здравната служба в централното управление на Полската затворническа система, които са експерти от Съвета на Европа.\r\n„Темата е обект на наблюдение и препоръки от страна на омбудсмана практически във всички наши годишни доклади“, заяви Ковачева. Тя припомни, че през 2015 г. Националният превантивен механизъм в институцията на омбудсмана, е разработил конкретен план препоръка, който е представен на Министерство на правосъдието, за да се подпомогнат усилията за подобряване на здравната грижа в затворите.\r\nЗаместник-омбудсманът изтъкна по-важните акценти, на които трябва да бъде обърнато внимание, а именно решаване на въпроса с оказването на първична медицинска помощ, която е свързана с определянето на общо практикуващите лекари от Национална здравноосигурителна каса /НЗОК/, стоматологичната помощ по НЗОК, която е с малък обем на дейности и услугите трябва да се заплащат. Това важи и за някои лекарства, медицински изделия и диагностични изследвания. В предложенията влиза и извършване на скринингови изследвания за СПИН/ХИВ, Хепатит B/C и полово предавани болести, които да се осъществяват в сътрудничество с Регионалните здравни инспекции. Също така подобряване на условията на труд и създаване на възможност за квалификацията на медицински лица. Според препоръката на НПМ, здравната служба на Главна дирекция „Изпълнение на наказанията“ /ГДИН/ трябва да има основна роля в организацията на здравното обслужване както в затворите, така и в арестите.\r\n„Имате цялата подкрепа на институцията на омбудсмана. Написването на стратегията е само първата стъпка, по-важно е прилагането, което, ако не е ефективно, ще остане само на хартия“, завърши Ковачева.  \r\n На кръглата маса присъстваха още генералният директор на ГД „Изпълнение на наказанията“ Свилен Цветанов, заместник-министърът на правосъдието Евгени Стоянов, завеждащият отделение за консултативна и лиазон психиатрия към Военна болница, гр. София Aлександър Петров, експерти от институцията на омбудсмана и др.", "date": "2017.09.14", "title": "Зам.-омбудсманът доц. Диана Ковачева: Ще наблюдаваме стриктно как се прилагат мерките за подобряване на здравеопазването в затворите"}
{"url": "http://www.focus-news.net/news/2017/09/14/2435938/parlamentat-preodolya-prezidentskoto-veto-i-premahna-vtorata-sadebna-instantsiya-pri-obzhalvaneto-na-ovos-za-klyuchovite-investitsionni-obekti-obzor.html", "text": "Със 138 гласа „за”, 78 – „против” и 2 – „въздържал се” парламентът преодоля отлагателното вето, наложено от президента Румен Радев върху последните промени в Закона за опазване на околната среда, с което окончателно премахна втората съдебна инстанция при обжалването на оценките за въздействието на околната среда (ОВОС) на големи инвестиционни проекти. През цялото време вносителите от ГЕРБ мотивираха предложението си с аргумента, че така няма да се бавят големи национални инфраструктурни обекти. След днешното гласуване чл. 101 ал. 3 от Конституцията задължава президента да обнародва в 7-дневен срок повторно приетите промени в закона. \r\nПовторното разглеждане на законопроекта предизвика дискусия в пленарната зала. Председателят на ПГ на „БСП за България“ Корнелия Нинова се закани, че ако промените бъдат одобрени повторно, законът ще бъде внесен в Конституционния съд. „Ето защо с колегите събираме подписи - юридическият спор и конституционността ще я реши този в България, който има тези правомощия“, заяви лидерът на БСП.\r\nОт своя страна председателят на ПГ на ГЕРБ Цветан Цветанов коментира, че парламентарната му група се съобразява с мотивите на президента Радев да наложи вето, но намира по-силни аргументи за това промените да бъдат гласувани отново, а ветото – преодоляно. Агенция „Фокус” припомня: Промените в Закона за Опазване на околната среда, касаещи разпоредбите, с които се премахва втората съдебна инстанция при обжалване на административни актове във връзка с околната среда и биологичното разнообразие, бяха приети от парламента в края на първата му сесия - на 27 юли 2017 г. Няколко дни по-късно, на 8 август, президентът Румен Радев наложи вето на промените като се аргументира с факта, че държавата трябва да създава не само регулации за съхраняването и възпроизводството на околната среда, но и за ефективен контрол за тяхното прилагане. Такъв контрол се осъществява именно от административните съдилища, чиято правозащитна функция се реализира на две инстанции. В мотивите на президента се посочва, че премахването на втората инстанция намалява интензитета на защитата, необходима за гарантиране на околната среда като конституционно призната ценност. Президентът Радев изрази своята увереност, че Народното събрание ще намери добрия баланс между приоритетното и своевременно изграждане на значими стратегически обекти и контрола за спазване на законността. \r\nИван ЛАЗАРОВ", "date": "2017.09.14", "title": "Парламентът преодоля президентското вето и премахна втората съдебна инстанция при обжалването на ОВОС за ключовите инвестиционни обекти (ОБЗОР)"}
{"url": "http://www.focus-news.net/news/2017/09/14/2435939/afp-ruski-i-amerikanski-vazdushni-udari-sa-prichinili-smartta-na-pone-39-tsivilni-v-deir-ez-zor.html", "text": "Руски и американски въздушни удари са причинили смъртта на поне 39 цивилни в сирийската провинция Деир ез-Зор в четвъртък, предава AFP, като се позовава на данни на Сирийската обсерватория за човешките права. Руснаците и коалицията, водена от САЩ, са нанесли отделни удари срещу няколко обекта в източната провинция, докато текат няколко сухоземни операции срещу \"Ислямска държава\" – на САЩ, на Руската федерация и на правителствените сили.  Цанко Цолов", "date": "2017.09.14", "title": "AFP: Руски и американски въздушни удари са причинили смъртта на поне 39 цивилни в Деир ез-Зор"}
{"url": "http://www.focus-news.net/news/2017/09/14/2435940/mariya-gaydeva-pensioniran-uchitel-uchenitsite-sa-si-sashtite-lipsata-na-distsiplina-ot-roditeli-uchiteli-i-obshtestvenost-dovede-do-devalvatsiya-v-obrazovanieto.html", "text": "Децата са си едни и същи, няма разлика в самите ученици, те запазват детското и младежкото в себе си, но липсата на контрол от страна и на родители, и на общественост, и на учители, както и изисквания от министерството доведе до девалвация в образованието. Това каза за Радио „Фокус” – Смолян Мария Гайдева – учител пенсионер с 38 години трудов стаж като преподавател по български език и литература в VІ Основно училище и Езиковата гимназия. По думите ѝ в училищата са настъпили доста промени в сравнение с времето, в което тя е работила като учител. Гайдева уточни, че не става въпрос за програмите, а самото време е различно, хората са се променили и училището се е променило. Според нея има много причини, за да бъде по-различно самото училище и учениците да губят мотивацията си за обучение, най-вече заради занижаването на критериите за проверка и оценка на знанията и за прием в средните елитни училища, както и във висшите училища като цяло. „Занижените изисквания за приема доведе до девалвация на оценката и до липсата на интерес у самите ученици да овладеят материала. Няма я тази конкуренция, която е имаше в миналото, няма я дисциплината в час. Учителят няма своите способи да въздейства върху ученика. Той е унизен, изплашен, страхува се за работната си заплата, за мястото си и неразбирането от страна на обществото, на ръководството, на родителите и това са част от причините, за които говорим за девалвацията на оценката и за липсата на мотивация у учениците”, обясни Гайдева. Тя даде пример с приема в елитни училища и университети. Обясни, че преди 15-ина години не се е приемал ученик в елитно училище с успех под 4.50, като в някои случаи и тази оценка се е оказвала проблемна. По думите на Гайдева сега вече със средна оценка 3.00 учениците влизат в елитни училища. Тогава и изискванията на учителите спадат, защото няма такава конкуренция сред учениците и учениците нямат мотивация, за да учат. Те знаят, че така и така ще бъдат приети в елитни училища, което обаче вече не ги прави елитни. „Знаете, че в университетите пък почти няма никакъв прием. Аз разбирам, че това е направено от министерството вероятно с цел да се даде възможност на всеки ученик да учи, което не е лошо, но би трябвало след широкия вход изходът да бъде малко по-тесен. Т.е. вътре да има изисквания, които се поставят пред учениците, оценката да е такава, че да ги стимулира към знания и т.н, а не колкото са влезнали толкова и да излизат от училищата и от университетите”, каза Гайдева и подчерта, че липсата на дисциплина и контрол са довели до девалвация в образованието.\r\nДаниела БОЙКОВА", "date": "2017.09.14", "title": "Мария Гайдева, пенсиониран учител: Учениците са си същите, липсата на дисциплина от родители, учители и общественост доведе до девалвация в образованието"}
{"url": "http://www.focus-news.net/news/2017/09/14/2435941/georgi-ganetsovski-regionalen-istoricheski-muzey-vratsa-v-muzeya-sa-predadeni-malka-chast-ot-otkritite-srebarni-moneti-v-mezdra.html", "text": "В музея са предадени малка част от откритите сребърни монети в Мездра. Това каза за Радио „Фокус“ Георги Ганецовски, директор на Регионалния исторически музей във Враца. „182 монети са предадени музея, но сравнявайки ги с снимката, която е направена при откриването на монетите, си личи, че част от тях липсват“, заяви директорът на Врачанския музей. \r\nЗа откриването на монетите съобщиха от Община Мездра. При изкореняване на дърво в двор на къща на улица „Александър Стамболийски“ – имот на сестрите Петя и Нели Кръстеви бе открито керамично гърне, пълно със сребърни монети. Двете сестри са дарили монетите на музея, но се оказва, че част от тях са взети от някой друг. Георги Ганецовски заяви, че е бил приятно изненадан от дарението, направено от сестрите. За липсата е уведомена и ОД МВР във Враца.\r\nАнна ЛОЗАНОВА", "date": "2017.09.14", "title": "Георги Ганецовски, Регионален исторически музей - Враца: В музея са предадени малка част от откритите сребърни монети в Мездра"}
{"url": "http://www.focus-news.net/news/2017/09/14/2435942/sluzhiteli-na-mvr-otnovo-protestiraha-za-po-visoki-zaplati-i-nov-zakon-na-profesionalniya-praznik-na-pozharnikarite-obzor.html", "text": "За поредна година българските пожарникари отбелязаха професионалния си празник на 14 септември, когато през 1905 г. е учредено първото професионално обединение на пожарникарите в България. Церемонията по повод празника, в рамките на която бе отслужен водосвет и се поднесоха венци и цветя в памет на загиналите при изпълнение на служебните си задължения огнеборци, се проведе пред Паметника на Незнайния войн. На нея присъстваха ръководствата на вътрешното министерство и на главната дирекция. \r\nПрофесионалният празник на огнеборците бе белязан и с поредния протест на служители от системата на МВР. Те проведоха брифинг на тема „ПБЗН: ефективна ли е за гражданите?” на пл. „Народно събрание” . Служители на системата протестираха и във Варна, където те се събраха пред филиала на театър „Стоян Бъчваров” .\r\nГлавен комисар Николай Николов, директор на Главна Дирекция „Пожарна безопасност и защита на населението“, коментира, че приема протеста като знак за проблем, който заедно могат да решат. „Днес е ден, в който можем да отчетем постигнати добри резултати, но това в никакъв случай не трябва да ни успокоява и да ни прави по-малко активни за бъдещето. Имаме много задачи, които трябва да се решават, и те са поставени от нашите колеги, които днес не празнуват, а протестират\", каза гл. комисар Николов.\r\nИлия Кузманов, зам.-председател на УС на Синдикалната федерация на служителите на МВР, посочи от своя страна, че протестите ще продължат, докато не бъде постигната чуваемост. Той отново конкретизира исканията на протестиращите: „Искаме 15% увеличение на основните заплати, които не са брутните възнаграждения в МВР. Второто ни искане е промени в Закона за МВР”. Илия Кузманов благодари и за решения проблем с облеклата в МВР, но напомни, че ако настоящите искания не бъдат изпълнени, протестите ще продължат.\r\nЗаместник-министърът на вътрешните работи Стефан Балабанов заяви, че ръководството на МВР ще работи за увеличение на заплатите след приемането на бюджета. „Тоест, ще заложим средства в бюджета, защото те действително са прави, че получават ниско заплащане, рискувайки всеки ден живота си. С колко ще бъдат увеличени заплатите ще зависи от рамката на бюджета. Аз искам те да получават по 2000 евро на месец, само че бюджетът на държавата не позволява в момента това, което протестиращите искат. Не бих могъл да кажа отсега какво ще е увеличението или кога ще се случи“, каза още той.„Фокус“ припомня: На връх професионалния си празник – 5 юли служителите на МВР излязоха на национален протест в столицата. Техните искания бяха свързани с увеличение на заплатите, пари за униформи и нов закон за МВР. По-късно народните представители приеха промени в Закона за МВР, според които на служителите ще бъдат изплатени униформите, които не са получили за периода от 2011 до 2015 година. По време на изслушването си в Комисията по вътрешна сигурност и обществен ред министърът на вътрешните работи Валентин Радев съобщи, че 16,7 млн. лв вече са изплатени за облекла и остават около 700 000 лв. Той бе категоричен, че социален диалог със служителите и синдикатите на МВР има и няма нито едно тяхно искане, което да не е било обсъдено. \"Ще излезе така, че ще повишим заплатите под техен натиск, а това не е така. Не съм чул от тях реални аргументи защо трябва да ги повишим. Ние, политическото ръководство намерихме аргументите\", заяви министър Радев.", "date": "2017.09.14", "title": "Служители на МВР отново протестираха за по-високи заплати и нов закон на професионалния празник на пожарникарите (ОБЗОР)"}
{"url": "http://www.focus-news.net/news/2017/09/14/2435943/the-japan-times-yaponiya-i-indiya-pusnaha-v-hod-protsesa-po-stroezha-na-visokoskorostna-zhp-liniya.html", "text": "Япония и Индия започнаха в четвъртък общ проект за изграждане на високоскоростна ЖП линия в една от западните индийски провинции, пише вестник The Japan Times. Споразумението е постигнато по време на визитата на премира Шиндзо Абе в Ню Делхи. \r\nЛинията, чиято дължина ще е 500 км., ще бъде финансирана от кредит в размер 17 млрд. долара, отпуснат от Токио. Очаква се проекта да бъде завършен до 2022 г.  Цанко Цолов", "date": "2017.09.14", "title": "The Japan Times: Япония и Индия пуснаха в ход процеса по строежа на високоскоростна ЖП линия"}
{"url": "http://www.focus-news.net/news/2017/09/14/2435944/pazardzhik-hranitelno-vkusovata-gimnaziya-v-peshtera-shte-zapochne-novata-uchebna-godina-s-tri-osnovni-spetsialnosti.html", "text": "Професионалната гимназия по хранително-вкусови технологии в Пещера ще започне новата учебна година с три основни специалности, това съобщи за Радио „Фокус“ – Пазарджик Славия Златанова, директор на учебното заведение. Това са специалностите „ресторантьор“, „икономист“ и „биотехнолог“. „От биотехнолозите ще имаме три класа – 8, 9 и 10 клас, като тазгодишните деветокласници ще се обучават по дуалната система, която предвижда обучение чрез работа. Става въпрос за обучение в реална работна среда в местните фирми в Пещера. Нашите ресторантьори осмокласници ще изучават пък разширено английски език“, уточни Златанова. Тя допълни, че в училището се обучават ученици от различни населени места извън Пещера, чиито транспортни разходи се поемат от местна фармацевтична компания. Учебното заведение е готово да посрещне новата учебна година, материалната база е приведена в нормален вид според необходимите изисквания.\r\nАлбена ЖИЛЕКОВА", "date": "2017.09.14", "title": "Пазарджик: Хранително-вкусовата гимназия в Пещера ще започне новата учебна година с три основни специалности"}
{"url": "http://www.focus-news.net/news/2017/09/14/2435945/varna-politseyski-sluzhiteli-se-sabraha-v-grada-na-poreden-protest-s-iskane-za-po-visoki-zaplati-i-speshni-zakonodatelni-promeni.html", "text": "Полицейски служители излязоха на пореден протест във Варна с искане за по-високи заплати и спешни законодателни промени, предаде репортер на Радио „Фокус“ – Варна. В градинката пред филиала на Драматичен театър „Стоян Бъчваров“ се събраха над 100 служители от структурите на МВР, част от тях със своите семейства. „Както обещахме, на всеки празник на структура от МВР няма да празнуваме, а ще бъдем на улицата“, заяви Красимир Костов, заместник-председател на УС на Синдикалната федерация на служителите на МВР и председател на организацията във Варна. Присъстващите носеха и плакати, част от тях с надпис: „Имаме съвест, имаме и морал! Но не желаем да плащаме за Вашите грешки!“. Полицаи, надзиратели и пожарникари изразиха недоволството си от ниските възнаграждения, старите униформи и защитно облекло. Исканията им остават същите - увеличение на основната заплата на служителите в МВР с минимум 15% със задна дата, спешни промени в Закона за МВР и започване на дебати по изцяло нов Закон за МВР, който догодина през март или април да влезе в пленарна зала за гласуване. Протестът, организиран от Синдикалната федерация на служителите на МВР, бе подкрепен от Синдиката на служителите на затворите в България, от Регионалния клон на КТ „Подкрепа“, както и от други синдикални организации. Служители на МВР от Варна ще се присъединят и към масовия протест на синдиката, който ще се състои на 21 октомври в София. \r\nМарияна ВАЛЕНТИНОВА", "date": "2017.09.14", "title": "Варна: Полицейски служители се събраха в града на пореден протест с искане за по-високи заплати и спешни законодателни промени"}
{"url": "http://www.focus-news.net/news/2017/09/14/2435946/nimh-utre-shte-e-slanchevo-s-maksimalni-temperaturi-mezhdu-29-i-34.html", "text": "През нощта ще бъде ясно, а утре отново слънчево, след обяд горещо. В Дунавската равнина ще духа слаб северозападен, а в източните и южните райони югоизточен вятър. Максимални температури между 29° и 34°, в София около 30°. Атмосферното налягане ще бъде малко по-ниско от средното за месец септември и през деня ще се задържи почти без промяна. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.\r\nНад Черноморието също ще бъде слънчево. Ще духа слаб югоизточен вятър. Максималните температури ще са 25–29°. Температурата на морската вода е 23–24°, на север от н. Калиакра – около 20°. Вълнението на морето ще бъде 1–2 бала. Над планините също ще бъде слънчево, след обяд с незначителна купеста облачност.  Ще духа слаб североизточен, а по най-високите върхове на Рила и Пирин до умерен югозападен вятър.  Максималната температура на височина 1200 метра ще е около 24°, на 2000 метра – около 17°.\r\nПрез почивните дни ще се задържи слънчево и горещо, температурите ще се повишат още и в неделя максималните ще бъдат между 32° и 37°, по Черноморието малко по-ниски. Вятърът от изток-югоизток ще се усили и в Източна България ще е умерен. В понеделник ще е все още горещо и предимно слънчево. В следобедните часове над западните райони ще се развие купеста облачност и на отделни места там за кратко ще превали и прегърми.", "date": "2017.09.14", "title": "НИМХ: Утре ще е слънчево с максимални температури между 29° и 34°"}
{"url": "http://www.focus-news.net/news/2017/09/14/2435962/sotir-ivanov-istoricheski-muzey-petrich-v-muzeya-e-predstavena-posterna-izlozhba-prosledyavashta-10-te-godini-arheologicheskiya-prouchvaniya-na-antichen-grad-herakleya-sintika.html", "text": "Постерна изложба, проследяваща 10-те години археологическия проучвания на античен град Хераклея Синтика, може да бъде видяна в Исторически музей – Петрич до средата на октомври. Това каза за Радио „Фокус“ – Пирин Сотир Иванов, директор на културната институция. Той обясни, че таблата са разположени пред централната експозиционна зала на музея и разглеждането им е напълно безплатно. „В постерите е описана историята на проучванията, които започнахме през 2007 година и които продължават до сега“, каза още Иванов. Той добави, че в самия музей може да се видят и експонирани част от по-важните открития, които са направени през годините на обекта, а друга част от тях са представени директно на Хераклея Синтика, като са взети всички мерки за тяхната реставрация и консервация.\r\nЛивия НИНОВА", "date": "2017.09.14", "title": "Сотир Иванов, Исторически музей – Петрич: В музея е представена постерна изложба, проследяваща 10-те години археологическия проучвания на античен град Хераклея Синтика"}
{"url": "http://www.focus-news.net/news/2017/09/14/2435963/smolyan-evropeyski-informatsionen-tsentar-evropa-direktno-organizira-informatsionna-kampaniya-na-otkrito-pod-nadslov-evropa-na-rezultatite.html", "text": "Европейски информационен център „Европа директно” - Смолян организира информационна кампания на открито за широката общественост под надслов „Европа на резултатите”, съобщиха от Центъра. Кампанията ще се проведе на 15 септември от 10.00 до 14.00 часа на площад „Свобода” в Смолян. Кампанията е посветена на действията на европейските институции, насочени към постигане на конкретни резултати в областите: заетост, растеж и инвестиции; миграция, закрила, права и защита на гражданите; механизмите за влияние на активното гражданство върху политиките на ЕС; създаването на единен енергиен и паричен съюз; европейските програми за финансиране; дейности на „Европа Директно” - Смолян. Партньори в събитието ще бъдат Община Смолян, Областен информационен център Смолян, Регионална библиотека „Николай Вранчев” - Смолян.", "date": "2017.09.14", "title": "Смолян: Европейски информационен център „Европа директно” организира информационна кампания на открито под надслов „Европа на резултатите”"}
{"url": "http://www.focus-news.net/news/2017/09/14/2435964/balgariya-predlaga-sofiya-teh-park-da-bade-noviyat-dom-na-evropeyskata-agentsiya-po-lekarstva-obzor.html", "text": "София отговаря на абсолютно всички критерии, за да бъде новият дом на Европейската агенция по лекарства, разположен в София Тех Парк. Това каза вицепремиерът и министър на външните работи Екатерина Захариева по време на представянето на кандидатурата на София за преместването на Европейската агенция по лекарствата пред посланиците от Европейския съюз, акредитирани у нас, и представителството на Европейската комисия в България. Очаква се да бъде проектирана чисто нова сграда. Захариева призна, че конкуренцията е голяма и това е състезание заедно с 18 други държави. Според нея разполагането на европейска институция в България ще бъде знак към гражданите на страната. \r\nКметът на столицата Йорданка Фандъкова заяви, че София Тех Парк е подходящо и атрактивно място за Европейската агенция по лекарствата и дори е предвидено там да бъде изградена и метростанция от продължението на третата линия на метрото. Очаква се този лъч да бъде завършен до края на 2019 г. По думите ѝ София привлича 54% от инвестициите в страната и рейтинговите агенции дават много добра положителна перспектива за развитието на града. Тя изтъкна, че вече има много автобуси, в които хората могат свободно да ползват интернет. Фандъкова обърна внимание и на образованието в София, като посочи, че в столицата са съсредоточени едни от най-добрите средни училища в страната. Тя посочи, че и с културната си програма, и с възможностите на богатото културно-историческо наследство на София са убедени, че си струва да бъде подкрепена кандидатурата ни.\r\nЗам.-министърът на здравеопазването Лидия Нейчева заяви, че България вярва, че е достоен кандидат и че с нищо не отстъпваме на останалите страни. Според нея сме малка страна, но имаме предимства – планина и на 300 км море. Тя уточни, че вярват в единството на ЕС и това е съществен аргумент страната ни да бъдем един от кандидатите за преместването на Агенцията в София. Нейчева подчерта, че новата централа, която предлагат да бъде изградена, ще задоволи напълно необходимостта от комфортни условия на всички служители и дори може да надвиши 40 000 кв. м, с които сега разполага в Лондон. Според нея преместването на европейската агенция е икономически най-изгодно по много показатели, като едни от тях са добрата инфраструктура, достатъчният брой хотели и хотелски станции, които се намират в радиус от около 4 км от бъдещата сграда, транспортната инфраструктура, безплатният достъп до държавни и общински училища, достатъчното чуждоезиково обучение. „При нас магазините работят и в събота, и неделя, и след 20.00 часа. Една от малкото държави сме, в които има толкова лесен и добър достъп до здравни услуги. Специалистите ни са водещи в много направления“, допълни тя. Нейчева подчерта, че покриваме критерия за здравното осигуряване на служителите, семействата и техните гости. Тя допълни, че в София са концентрирани основно доста от представителите на фармацевтичния бизнес, които са 250. „Има много добро образование в сферата на висшето образование. Като географско положение, нашата страна наистина е на място, в което би трябвало да се даде тласък в развитието ѝ“, каза още Лидия Нейчева. \r\nЛюба АЛЕКСИЕВА", "date": "2017.09.14", "title": "България предлага София Тех Парк да бъде новият дом на Европейската агенция по лекарства (ОБЗОР)"}
{"url": "http://www.focus-news.net/news/2017/09/14/2435965/varna-nad-300-sa-chuzhdestrannite-studenti-koito-se-obuchavat-v-ikonomicheskiya-universitet.html", "text": "Над 300 са чуждестранните студенти, които се обучават в Икономически университет – Варна. Това каза в интервю за Радио „Фокус“ – Варна проф. д-р Пламен Илиев, ректор на Икономически университет – Варна. „Чуждестранните студенти в университета не са толкова висок относителен дял, както например в Медицинския университет. Предлагането на обучение по икономика и администрация е масово в Европа, но това не означава, че нямаме такива студенти. В университета се обучават над 300 студенти от рускоговорящите страни, от Балканския регион, от африканския и азиатския континент“, допълни проф. д-р Пламен Илиев. Той каза, че университетът води политика на много активно партньорство с чужди университети. „Освен чуждестранни студенти за пълния цикъл на обучение – 4 години за бакалавър и 1 за магистър, имаме и обучение по съвместни програми с университети от Германия, Великобритания, Индия, Русия. Тези съвместни програми, които предполагат издаване на две дипломи по стандартите на двете страни – партньори, водят до активизиране присъствието на чуждестранните студенти за пълния цикъл на обучение при нас“, посочи проф. Илиев. Той отбеляза, че университетът си партнира активно също с реалния бизнес и публичната администрация по направленията, в които се обучават студентите. „Последните две години имаше редуциране на държавната поръчка с 20 процента годишно, това доведе до покачване процента на реализираните в съответния профил студенти, тъй като всичко това ни дава възможност да скъсим дистанцията. Към настоящия момент имаме едно относително по-добро състояние на бизнеса не само в региона, но и в страната. Имаме налице една по-малка държавна поръчка, по-малък брой студенти, които обучаваме, както и по-активни отношения с бизнеса“, коментира проф. Илиев. Той допълни, че се планира голяма част от учебните планове за специалностите да бъдат споделени и от бизнеса. По думите на проф. Илиев това рязко ще повиши степента на реализация на студентите в профила, в който се обучават, и на позиция, която би ги удовлетворила.\r\nМарияна ВАЛЕНТИНОВА", "date": "2017.09.14", "title": "Варна: Над 300 са чуждестранните студенти, които се обучават в Икономическия университет"}
{"url": "http://www.focus-news.net/news/2017/09/14/2435966/shofirashtite-v-avariynata-lenta-na-avtomagistralata-shte-se-nakazvat-s-globa-ot-1-000-leva-i-otnemane-na-knizhkata-za-3-mesetsa-obzor.html", "text": "Парламентът прие на второ четене промени в Закона за движение по пътищата, завишаващи някои от наказанията за административните нарушения, заложени в нето. Така, съгласно новите промени, на движещите се в аварийната лента на магистралата шофьори ще бъда налагано наказание „парична глоба“ в размер на 1 000 лева, а свидетелството им за управление ще бъде отнемано за срок от 3 месеца. Досега това нарушение попадаше в хипотезата на текст от закона, отнасящ се до неправилното движение по пътното платно, а предвиденото наказание бе глоба от 20 до 100 лева.\r\nОтнемане на книжката за срок от 2 години и глоба от 2000 лв. грози водачите на трамваи или самоходни машини, ако откажат проверка за наркотици или алкохол. \r\nЧаст от промените са насочени към улесняване на придвижването на превозните средства от градския транспорт. Съгласно тях, когато релсов път е разположен върху платното за движение, водачите на нерелсови пътни превозни средства, които се намират върху него, са длъжни да го освободят по възможно най-бързия начин при приближаване на превозните средства от редовните градски линии, за да ги пропуснат да преминат.", "date": "2017.09.14", "title": "Шофиращите в аварийната лента на автомагистралата ще се наказват с глоба от 1 000 лева и отнемане на книжката за 3 месеца (ОБЗОР)"}
{"url": "http://www.focus-news.net/news/2017/09/14/2435967/anadolu-agency-turskiyat-premier-prie-britanskiyat-vatreshen-ministar.html", "text": "Министър-председателят на Турция Бинали Йълдъръм се срещна с вътрешния министър на Великобритания Амбър Руд, предава Anadolu Agency. Двамата са обсъдили икономическите връзки между двете страни, борбата срещу тероризма, въпроси свързани със сигурността и отбраната, съобщават от Анкара. \r\nДвамата са се споразумели да разширяват двустранните отношения, се казва още в съобщението.   Цанко Цолов", "date": "2017.09.14", "title": "Anadolu Agency: Турският премиер прие британският вътрешен министър"}
{"url": "http://www.focus-news.net/news/2017/09/14/2435968/veliko-tarnovo-za-parvi-pat-v-oblastta-shte-ima-uchiteli-po-programa-zaedno-v-chas.html", "text": "Трима учители по програма „Заедно в час“ ще преподават за първи път в област Велико Търново от началото на новата учебна година в две населени места от областта – град Павликени и град Златарица, съобщават от Фондация „Заедно в час“. Тримата преподаватели са част от седмия випуск учители по програма Заедно в час и ще водят часове по български език и литература, география и история. Новите учители ще работят в партньорските училища ПГАТ „Цанко Церковски“ в град Павликени и ПГМСС „Никола Златарски“ в град Златарица.\r\nОсвен във Велико Търново за първи път учители по програмата тази година ще има и в област Плевен.\r\nМисията на „Заедно в час“ е да работи за осигуряването на равен достъп до качествено образование на всяко дете в България, независимо от населеното място, в което живее, училището, в което учи, етническия му произход и социално-икономическото положение на родителите. За тази цел организацията привлича и подготвя изявени и способни професионалисти с различен профил, които да станат част от образователната система. В рамките на двугодишна програма за професионално и лидерско развитие те получават целенасочено обучение и подкрепа да работят като учители на ученици от уязвими общности в училища в цялата страна, а след това да останат дългосрочно ангажирани в сферата на образованието.\r\nДо момента през програмата са преминали 163 души, а през учебната 2017/2018 г. като преподаватели първа и втора година в училище ще влязат близо 170 учители. Те ще преподават в над 80 училища партньори в 12 области на страната: Велико Търново, Враца, Ловеч, Монтана, Пазарджик, Перник, Плевен, Пловдив, Разград, София град, София област и Стара Загора.\r\nЗаедно в час е създадена по инициатива и с финансовата подкрепа на Фондация „Америка за България“ и е част от глобалната мрежа за равен достъп до качествено образование Teach For All.", "date": "2017.09.14", "title": "Велико Търново: За първи път в областта ще има учители по програма „Заедно в час“"}
{"url": "http://www.focus-news.net/news/2017/09/14/2435969/varna-za-poredna-godina-v-grada-se-organizira-kampaniya-za-preventsiya-i-pomosht-na-hora-i-semeystva-sblaskali-se-agresiya.html", "text": "За трета поредна година Сдружение „Отвори очи“, по-известно като Православен център за зависими във варненския кв. „Аспарухово“, организира кампания за превенция и помощ на хора и семейства, сблъскали се някакъв вид агресия. Това съобщиха от сдружението. Докато миналогодишната кампания се проведе под надслова „Православните семейни ценности срещу алкохола“, то тази година фокусът пада върху борбата с агресията и темата е „Православните семейни ценности срещу агресията“. Събитието е финансирано от Община Варна, дирекция „Превенции“ и се осъществява с благословението на Варненски и Великопреславски митрополит Йоан. Партньори по проекта са Духовно-просветен център „Св. Архангел Михаил“. Целта е колкото се може повече хора да получат достъп до информация, която би им била от помощ в преодоляването и защитата от агресията. В кампанията ще бъдат дискутирани важни теми като зараждане и отношение към агресията, видове агресия и начините за справяне с нея. Кампанията отговаря на важна потребност в обществото – активно действие срещу проявите на агресия и насилие в семейството, които често са следствие на злоупотребата с алкохол и други психоактивни вещества, както и с прекомерното гледане на филми с насилие, електронни игри и др. Необходимо е родителите и младите хора да се въоръжат с разбиране и познания за причините и условията, които водят до агресивно поведение, за начините за отстраняването им и за справяне с проблема. Поради тази необходимост проектът е насочен към семействата и младите хора, нуждаещи се от повече информация за същността на проблема.\r\nВ рамките на тазгодишната кампания Сдружение „Отвори очи“ отново организира тренинги в две последователни седмици, които ще се водят от православни психолози и енорийски свещеници. Първият тренинг ще се състои на 30 септември, от 9.30 до 16.15 часа, в Духовно-просветен център „Св. Архангел Михаил“ и ще засегне важни теми като видове насилие, зависимост от насилие, както и практическа подготовка за начините за справяне с агресията. На 7 октомври, от 11.00 до 14.30 часа, ще се проведе втора част на тренинга на теми „Християнските семейни ценности – общуване на базата на любовта. Култура на дома“ и „Отношението на Православната църква към агресията. Активно и пасивно търпение на греховното поведение“.\r\nКато продължение на кампанията е запланувано през октомври да се проведат беседи във Варненските енории. Идеята е беседите да се водят с активното участие на хора, преминали през тренинга. По-този начин не само информацията ще се разпространи сред много повече хора, но и самите участници в тренинга ще могат да затвърдят своите знания и умения и да ги предадат нататък.\r\nКато допълнение към обученията Сдружение „Отвори очи“ е подготвило и информационна брошура със съвети „Как да се освободим от агресията“, които ще се разпространяват безплатно по време на кампанията.\r\nОрганизаторите с радост споделят, че кампанията се е превърнала в една благочестива традиция, в която Варненска и Великопреславска митрополия и дирекция „Превенции“ на Община Варна обединяват усилията си в помощ на хората.", "date": "2017.09.14", "title": "Варна: За поредна година в града се организира кампания за превенция и помощ на хора и семейства, сблъскали се агресия"}
{"url": "http://www.focus-news.net/news/2017/09/14/2435970/sport-ludogorets-zavarshi-naravno-00-s-bashakshehir.html", "text": "Лудогорец завърши наравно 0:0 с Башакшехир, в мач от груповата фаза на турнира Лига Европа. Двата отбора не успяха да си отбележат попадение и взеха по една точка от срещата. Резултати от другите мачове: \r\nХофенфайм:Брага – 1:2\r\nАустрия:Милан – 1:5\r\nАталанта:Евертън – 3:0\r\nВиляреал:Астана 3:1  \r\nЛион:Аполон – 1:1\r\nЯнг бойс:Партизан - 1:1\r\nДинамо Киев:Скендербеу - 3:1\r\nКопенхаген: Локомотив Москва - 0:0\r\nНК Риека: АЕК Атина - 1:2\r\nСлавия Прага: Макаби - 1:0\r\nЗлин:Шериф - 0:0", "date": "2017.09.14", "title": "Спорт: Лудогорец завърши наравно 0:0 с Башакшехир"}
{"url": "http://www.focus-news.net/news/2017/09/14/2435971/afp-zhertvite-sled-teroristichnite-ataki-v-irak-veche-sa-74-dushi.html", "text": "Общо 74 души са загинали в трите терористични атаки, които бяха извършени на територията на южната иракска провинция Дикар в четвъртък, предава AFP. Броят на ранените е достигнал до 93 души, според данни на властите.\r\nПо-рано бе съобщено, че три нападения са извършени в град Насирия. Мъж е стрелял с огнестрелно оръжие в близост до ресторант, малко след това е избухнала кола-бомба недалеч от контролно-пропускателен пункт на полицията. В последствие стана ясно, че е извършена още една атака срещу втори ресторант. „Ислямска държава“ пое отговорност за първите два атентата, властите подозират, че организацията стои и зад третия.  Цанко Цолов", "date": "2017.09.14", "title": "AFP: Жертвите след терористичните атаки в Ирак вече са 74 души"}
{"url": "http://www.focus-news.net/news/2017/09/14/2435972/predstoyashti-mezhdunarodni-sabitiya-za-15-septemvri-agentsiya-fokus.html", "text": "Министър-председателят на Испания Мариано Рахой ще присъства на събрание на „Народната партия на Каталония“, докато автономния регион се подготвя да проведе референдум за независимост от Испания.Германският канцлер Ангела Меркел ще даде съвместна пресконференция с Емира на Катар Тамим бин Хамад ал Тани, който прави дипломатическа обиколка в Европа, в търсене на изход от кризата в Персийския залив. Веднага след пресконференцията, Емирът ще се лети за Париж, където ще проведе разговори с френския президент Еманюел Макрон.Френската столица ще отпразнува полученото домакинство на Летните олимпийски игри през 2024 година. Президентът на Франция Еманюел Макрон е организирал прием, в чест на хората, стоящи зад успеха.Министър-председателят на Франция Едуард Филип пристига на визита в Берлин, където ще се срещне с канцлера на Германия Ангела Меркел, а освен това, той ще се срещне с германски бизнес лидери.Преговорите за урегулиране на сирийската криза продължават в казахстанската столица Астана, като се очаква да бъде постигната договорка за създаване на четвърта зона за  деескалация в провинция Идлиб. В естонската столица ще се проведе среща на финансовите министри от страните-членки на Европейския съюз.Съвместното руско-беларуско стратегическо военно учение „Запад-2017“ продължава.", "date": "2017.09.14", "title": "Предстоящи международни събития за 15 септември ( Агенция „Фокус“ )"}
{"url": "http://www.focus-news.net/news/2017/09/14/2435973/reks-tilarsan-sasht-tryabva-da-imat-predvid-che-iran-predstavlyava-zaplaha-kogato-formulirat-novata-si-strategiya-spryamo-teheran.html", "text": "Държавният секретар на САЩ Рекс Тилърсън заяви, че Съединените щати трябва да имат предвид заплахата, която представлява Иран за Близкия Изток, когато формулират новата си политика спрямо Техеран, който е компрометирал идеята на ядрената сделка, сключена през 2015 година, предаде агенция Reuters.\r\nТилърсън направи тези коментари, по време на посещението си във Великобритания, където се срещна с министър-председателя на страната Тереза Мей и външния министър Борис Джонсън. Визитата е фокусирана върху координацията на усилията за възстановяване на пораженията, нанесени от урагана „Ирма“, ядрените изпитания на Северна Корея и разрешаването на политическата криза в Либия.\r\nДържавният секретар разкритикува Иран, когато бе попитан от репортери, дали вярва, че Техеран изпълнява ангажиментите си, поети с подписването на ядрената сделка от 2015 година.\r\nТой цитира  предговора на ядрената сделка, който призовава Иран да даде положителен принос за регионалната сигурност в Близкия Изток.\r\n„Според нашата гледна точка, Иран очевидно не отговаря на очакванията... най-вече с поддръжката си за режима на Асад (в Сирия), извършването на злонамерени дейности в региона, включително кибер атаки и агресивното развитие на балистични ракети“, заяви Тилърсън.\r\n„Трябва да имаме предвид действията на Иран в тяхната цялост и да не позволяваме позицията ни да бъде дефинирана единствено от ядрената сделка“, подчерта той.\r\nПревод и редакция:", "date": "2017.09.14", "title": "Рекс Тилърсън: САЩ трябва да имат предвид, че Иран представлява заплаха, когато формулират новата си стратегия спрямо Техеран"}
{"url": "http://www.focus-news.net/news/2017/09/14/2435974/fox-news-amerikanska-yadrena-podvodnitsa-razvya-piratski-flag-pri-zavrashtaneto-si-v-domashno-pristanishte.html", "text": "Една от най-модерните ядрени подводници на САЩ се завърна в пристанище, в щата Вашингтон, развявайки пиратски флаг, (череп с кръстосани кости – бел. ред. ) действие вдъхновено от военноморското наследство и мистерията, предаде американският телевизионен канал Fox News.\r\nКадрите, показващи как USS Jimmy Carter, ядрена подводница от клас Морски вълк, преминава край канала Хууд, развявайки пиратско знаме, бяха публикувани на официалната интернет страница на Пентагона и в Туитъра на военното ведомство. Те показват как корсарския флаг се вее, зад американското знаме.\r\nДългата 138 метра подводница е една от трите, от този клас и е проектирана за провеждането на морски операции под прикритие. USS Jimmy Carter беше заснета и през минали април, когато отново развяваше пиратското знаме, завръщайки се от патрул.", "date": "2017.09.14", "title": "Fox News: Американска ядрена подводница развя пиратски флаг при завръщането си в домашно пристанище"}
{"url": "http://www.focus-news.net/news/2017/09/14/2435975/sport-zavarshiha-parvite-poluvremena-na-kasnite-machove-ot-grupovata-faza-na-liga-evropa.html", "text": "Завършиха първите полувремена на късните мачове от груповата фаза на Лига Европа. Ето Резултатите от по-интересните мачове:\r\nВардар (Скопие) : Зенит (Санкт Петербург) 0:3\r\nВитес : Лацио 1:0\r\nОлимпик (Марсилия) : Коняспор 0:0\r\nЦървена Звезда : Бате (Борисов) 0:0\r\nМалко по-рано Лудогорец завърши при резултат 0:0 в гостуването си на Истанбул Башакшехир. Аустрия (Виена) загуби у дома от Милан с 1:5, а Аталанта победи Евертън с 3:0 в Бергамо.", "date": "2017.09.14", "title": "Спорт. Завършиха първите полувремена на късните мачове от груповата фаза на Лига Европа"}
{"url": "http://www.focus-news.net/news/2017/09/14/2435976/afp-prezidentat-na-sasht-donald-tramp-potvardi-che-shte-napravi-poseshtenie-v-kitay-yaponiya-i-yuzhna-koreya-po-kasno-tazi-godina.html", "text": "Президентът на САЩ Доналд Тръмп анонсира, че има планове да посети Китай, Япония и Южна Корея по-късно тази година, като това би било първото  посещение на Тръмп в Азия,в ролята му на президент, предаде AFP.\r\nАмериканският президент заяви, че делегация на Съединените щати ще пътува до Азия, най-вероятно, през месец ноември и добави, че той „евентуално“ ще присъства на срещата на върха на организацията за Азиатскотихоокеанско икономическо сътрудничество във Виетнам, по същото време.\r\nПревод и редакция:", "date": "2017.09.14", "title": "AFP: Президентът на САЩ Доналд Тръмп потвърди, че ще направи посещение в Китай, Япония и Южна Корея по-късно тази година"}
{"url": "http://www.focus-news.net/news/2017/09/14/2435977/nbc-news-beliyat-dom-planira-da-vavede-novi-sanktsii-sreshtu-iran.html", "text": "Президентската администрация на САЩ има планове да въведе нови санкции против Иран още днес (14-15.09), но същевременно ще предприеме стъпки за запазването на ядрената сделка с Техеран, от 2015 година, като удължи срока на облекчаване от старите санкции, както  е предвидено в споразумението, предаде американския новинарски канал NBC News, позовавайки се на думите на висшестоящ служител на Белия Дом, запознат с въпроса.\r\nТези ходове, идват преди първото появяване на американския президент Доналд Тръмп на Генерална Асамблея на ООН, през следващата седмица.\r\nПрезидентът на САЩ планира да въведе и узакони нова стратегия спрямо Иран, преди срещата на световните лидери, но служители на администрацията съобщиха, че той отлага окончателното си решение, за излизане от ядрената сделка с Техеран, сключена през 2015 година, докато разглежда възможности за предоговаряне на някои ключови елементи на споразумението. Крайният срок за вземане на решение е средата на октомври. Сред другите ходове, президентът обмисля сериозно, да възприеме по-агресивен подход към Ислямската република, като обяви „Стражите на ислямската революция“ за терористична организация, според източника на NBC News.\r\nНовите санкции ще са срещу компании и лица, свързани с нарушения на човешките права.\r\nПрезидентът заяви, пред репортери на борда на президентския самолет \"Еър Форс Уан\", че  ще обяви решението си за ядрената сделка с Иран през месец октомври, но все пак я разкритикува. „Сделката с Иран е една от най-лошите, които съм виждал“, заяви той и добави, че Техеран нарушава „духа“ на споразумението и Съединените щати „няма да търпи това, което те правят“.\r\nПревод и редакция:", "date": "2017.09.14", "title": "NBC News: Белият Дом планира да въведе нови санкции срещу Иран"}
{"url": "http://www.focus-news.net/news/2017/09/14/2435978/afp-islyamska-darzhava-poe-otgovornostta-za-dvoyniya-atentat-v-yuzhen-irak.html", "text": "„Ислямска държава“ пое отговорността за двойния атентат в южната част на Ирак, които отнеха живота на най-малко 50 души, предаде AFP.\r\nТерористичната организация публикува съобщение чрез пропагандния си канал Амак, в което се твърди, че няколко мъже, опасани с експлозиви, са осъществили самоубийствени атаки над ресторант и полицейски пропускателен пункт.\r\nПревод и редакция:", "date": "2017.09.14", "title": "AFP: „Ислямска държава“ пое отговорността за двойния атентат в южен Ирак."}
