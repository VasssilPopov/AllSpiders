{"url": "http://www.focus-news.net/news/2018/09/03/2562959/veliko-tarnovo-v-dobro-sastoyanie-sa-trotoarite-okolo-detskite-zavedeniya-i-uchilishtata-v-grada-predi-nachaloto-na-uchebnata-godina.html", "text": "В добро експлоатационно състояние са тротоарите около детските заведения и училищата във Велико Търново преди началото на учебната година. Това сочи  справка за подготовката на Общината за първия учебен ден . Тя бе изискана от местната администрация по време на последното заседание на Общински съвет. Добро е състоянието на тротоарните настилки на улиците „Мария Габровска“, „Георги Бакалов“, „Краков“, „Освобождение“, „Вихрен“, „Славянска“, „Вела Благоева“,“Никола Габровски“ и „Георги Измирлиев“, които се намират в непосредствено до детските заведения и училища. \r\nОт общинската администрация припомнят, че през месец юни се е извършил ремонт и асфалтиране на пешеходната алея между СУ „Емилиян Станев“ и ДГ „Райна Княгиня“ в кв. „Кольо Фичето“, ползвана както от деца и ученици, така и от родителите им. \r\nКъм настоящия момент се извършва ремонт и реконструкция на техническата инфраструктура в кв.“Чолаковци“ и в стара градска част. \r\n„Община Велико Търново има в предвид необходимостта от цялостно подобряване на тротоарните настилки в останалите райони на детските ясли и градини, както и училищата в град Велико Търново, като в размер на осигуреното годишно финансиране, ще възлага поетапното съответните дейности“, посочват от местната администрация.", "date": "2018.09.03", "title": "Велико Търново: В добро състояние са тротоарите около детските заведения и училищата в града преди началото на учебната година"}
{"url": "http://www.focus-news.net/news/2018/09/03/2562989/sport-rahim-starling-shte-propusne-machovete-sreshtu-natsionalnite-otbori-na-ispaniya-i-shveytsariya-zaradi-travma.html", "text": "Нападателят на националния отбор на Англия по футбол Рахим Стърбинг няма да може да играе в следващите седмици заради травма на гърба.   \r\nТой ще пропусне мача от 8 септември от Лигата на нациите срещу отбора на Испания, както и приятелския мач с Швейцария на 11 септември.  Виктор Турмаков", "date": "2018.09.03", "title": "Спорт: Рахим Стърлинг ще пропусне мачовете срещу националните отбори на Испания и Швейцария заради травма"}
{"url": "http://www.focus-news.net/news/2018/09/03/2562964/arman-babikyan-politolog-ochevidna-e-krizata-a-izborite-ne-sa-reshenie.html", "text": "Очевидна е кризата, а изборите не са решение. Това каза във вечерния блок „Това е България“ на  Радио „Фокус“   политологът Арман Бабикян . Промяната изисква колективни усилия, каза той и уточни, че е ясно е какво не иска народа,но не е ясно какво иска. Нужна е дискусия, дори и закъсняла, каза още той. „До този момент сме чули много остри изказвания и претенции към това:  До каква степен пазара е справедлив у нас и до каква степен поръчките се печелят справедливо? Дo каква степен  властта осигурява чадър на определени бизнес кръгове, които пък им осигуряват политическа възвращаемост и медиен комфорт? До каква степен съдебната система работи? До каква степен има свобода на словото? Говоря за фундаменталните права и свободи в страната и до каква степен изборите са честни. За да се промени всичко това, изборите са неефективни. Очевидно е, че е нужно обществено движение, което да предизвика промени“, каза Бабикян и обясни, че властта се е забравила до такава степен, че хората са готови да се борят и по недемократичен начин. Всеки гражданин има право да претендира за правата, които му се полагат по конституция. Недоволството на обществото и недоверието към властта продължава да расте. Нужно е върхушката, която е окупирала България да бъде изметена, каза още той.", "date": "2018.09.03", "title": "Арман Бабикян, политолог: Очевидна е кризата, а изборите не са решение"}
{"url": "http://www.focus-news.net/news/2018/09/03/2562962/varna-obshtina-aksakovo-e-domakin-na-olimpiada-za-vazrastni.html", "text": "Община Аксаково е домакин на олимпиада за възрастни. Това съобщиха за  Радио „Фокус“ – Варна  от Община Аксаково. Първите по рода си „Олимпийски игри за всички” ще се проведат на 4 и 5 септември, като спортните дисциплини, в които участниците ще се състезават ще са лека атлетика, футбол, волейбол, баскетбол, плуване и народна топка. Олимпийските игри ще бъдат наблюдавани от представители на останалите партньори по проекта от Португалия, Италия, Унгария. \r\nСпортният форум се организира, след като Община Аксаково бе избрана за партньор в тригодишен европейски проект „Общите спортове-състезанието между поколенията като мотивация за спорт и здравословен начин на живот на възрастните граждани“, финансиран от Европейската програма ЕРАЗЪМ+ Спорт, който цели да промотира активния начин на живот сред хората на възраст над 60 години, мотивирайки ги да практикуват спорт. За изпълнението на този проект Община Аксаково бе присъединена от португалската община Сервейра, която е бенефициент по проекта. Проектът се реализира в партньорство с Политехническия институт Виана де Кастело /Португалия/, община Трикала /Гърция/, Унгарска комуникационна компания.  Проектът се фокусира върху мотивацията за ежедневно спортуване в напреднала възраст и се реализира на три етапа в продължение на 3 години – от януари 2018 до декември 2020 г. \r\nПроектът има за цел да представи активния и здравословен начин на живот като основа за по-добро качество на живот и възможностите за привличане на повече хора към ежедневно спортуване и практикуване на различни спортни дисциплини. В рамките на проекта ще се осъществят две състезания по пет спортни дисциплини с участието на лица на възраст над 60 години. В края на проекта базата и информацията, събрана на европейско ниво, ще бъде представена, за да се създаде Стратегия за насърчаване на спортната активност. Разходите за участие в дейностите се покриват от бюджета на проекта. Бюджетът за община Аксаково е в размер на 43 838 евро. \r\nОт март тази година в Аксаково стартира набирането на желаещи на възраст над 60 г., които да тренират два пъти седмично, за да подобрят физическата си активност и здраве. От месец май всеки четвъртък и събота възрастните хора спортуват активно по един час. Резултатите от проекта ще влязат в официален доклад за ролята на физическата активност за здравето и жизнеността на възрастните хора, като да целта на 6 месеца се създава база данни за участниците и техните физически активности. \r\nМарияна ВАЛЕНТИНОВА", "date": "2018.09.03", "title": "Варна: Община Аксаково е домакин на олимпиада за възрастни"}
{"url": "http://www.focus-news.net/news/2018/09/03/2562961/kathimerini-spored-nikos-kotsiyas-liderat-na-vmro-dpmne-se-e-prestruval-che-iska-reshenie-na-spora-za-imeto.html", "text": "Според министъра на външните работи на Гърция Никос Коцияс бившият председател на ВМРО-ДПМНЕ Никола Груевски не се е стремял към постигането на решение на спора за името. Съответното изявление първият дипломат на Атина направи в отговор на коментар на председателя на опозиционната „Нова демокрация“ Кириакос Мицотакис по повод Преспанския договор, отбелязва електронното издание на гръцкия вестник  Kathimerini . \r\nСпоред документи, публикувани в  „Уикилийкс“, управляващите в Скопие са били склонни да приемат името Република Северна Македония още през 2008 г., при условие признаването на македонските език и националност. Класифицираният документ, озаглавен „Това, което македонците трябва да разрешат спора за името\", е от 29 юли 2008 г. и е съставен от тогавашния посланик на САЩ в страната Джилиън Милованович. \r\n„Известно е, че Груевски не искаше никакво решение на спора за името. За да се подиграе с международните играчи, той се престори, че е принуден да приеме компромис. Никой не му повярва. Освен Мицотакис\", отбеляза Коцияс в изявление за медиите.  \r\nГръцкият външен министър подчерта, че документите от „Уикилийкс“ показват, че Македония е искала да използва името си без каквито и да било модификации за вътрешна употреба – условие, което тогавашното правителство, водено от „Нова демокрация“, е приело. \r\nКато най-добро решение на спора партията е предложила името „Северна Македония“, което е било отхвърлено от тогавашния министър-председателя на Македония - Никола Груевски, допълва Коцияс. Превод и редакция:  Тереза Герова", "date": "2018.09.03", "title": "Kathimerini: Според Никос Коцияс лидерът на ВМРО-ДПМНЕ се е преструвал, че иска решение на спора за името"}
{"url": "http://www.focus-news.net/news/2018/09/03/2562963/sport-key-nishikori-se-klasira-na-chetvartfinala-na-us-open.html", "text": "Кей Нишикори се класира на четвъртфинала на Откритото първенство по тенис на САЩ след победа с 6:3, 6:2, 6:4 над германеца Филип Колшрайбер. \r\nСледващият съперник на японеца ще бъде определен от двубоя между Марин Чилич и Давид Гофен. \r\nНишикори вече има девет участия на US Open, но достига до тази фаза на турнира за трети път в кариерата си след 2014-та и 2016-та година.", "date": "2018.09.03", "title": "Спорт: Кей Нишикори се класира на четвъртфинала на US Open"}
{"url": "http://www.focus-news.net/news/2018/09/03/2562965/elena-aleksandrova-regionalen-istoricheski-muzey-blagoevgrad-aferata-mis-stoun-e-svarzana-s-ideyata-na-deytsite-na-vmoro-da-plenyat-beya-na-gorna-dzhumaya-sreshtu-otkup-za-pari.html", "text": "Аферата „Мис Стоун“ е свързана с идеята на дейците на ВМОРО да пленят бея на Горна Джумая срещу откуп за пари. Това каза за  Радио „Фокус“-Пирин  Елена Александрова, уредник в Регионален исторически музей-Благоевград, във връзка с отвличането на Елън Стоун и Катерина от ВМОРО на 21 август (3 септември нов стил) 1901 година. „Това събитие се осуетява, след което група революционери, сред които Яне Сандански, Христо Чернопеев и Кръстьо Асенов обмислят план за отвличането на американската мисионерка Елена Стоун. Дейци на ВМОРО решават да пленят Елена Стоун срещу откуп за пари, които са били необходими на революционното дело. По отношение на плана за залавянето й, Кръстьо Асенов и Сава Михайлов заминават за София, за да се срещнат с Гоце Делчев и Гьорче Петров. Те изтъкват, че операцията е твърде рискована и ще предизвика репресии от страна на Османската империя във вилаетите в европейската част на империята“, коментира тя. Александрова посочи, че подобна акция би се посрещнала и със съпротива от българското правителство. По думите й в този момент и по това време политическата ситуация отвсякъде е била настроена негативно към подобна дейност. \r\nНатали СТЕФАНОВА", "date": "2018.09.03", "title": "Елена Александрова, Регионален исторически музей-Благоевград: Аферата „Мис Стоун“ е свързана с идеята на дейците на ВМОРО да пленят бея на Горна Джумая срещу откуп за пари"}
{"url": "http://www.focus-news.net/news/2018/09/03/2562966/burgas-kampaniyata-stara-hartiya-za-nova-kniga-zapochva-v-grada-na-8-septemvri.html", "text": "В Бургас стартира тазгодишното издание на националната инициатива „Стара хартия за нова книга“, съобщиха от пресцентъра на  Община Бургас . За втора поредна година градът е домакин на каузата, която учи децата да се грижат за природата и ги мотивира да четат. Под надслов „Почисти и прочети“ събитието ще се състои на 8 септември между 10,00 и 14,00 ч. в Приморския парк, пред Пантеона. Кампанията се провежда с подкрепата на Община Бургас и Регионалната библиотека „П. К. Яворов“. \r\nРегламентът на „Стара хартия за нова книга“ гласи, че всяко дете, което доведе възрастен придружител с поне 5 кг стара хартия за рециклиране, ще получи нова детска книга по избор, както и подаръци от партньорите на празника, а тези, които предадат допълнителни 5 кг хартия, ще бъдат възнаградени с втора книжка на екотематика. Това значи, че независимо от количеството предадена хартия децата могат да получат максимален брой две книги. \r\nКакто всяка година кампанията има литературна тематика, вдъхновена от популярно детско заглавие. В настоящото издание малчуганите ще имат възможност да влязат в „дрешника“ на приказния свят на Нарния, където ги очакват нови предизвикателства и награди. Книгите от поредицата „Хрониките на Нарния“ на Клайв С. Луис са осигурени за празника от издателство „Труд“, основен партньор на инициативата. А дори повече награди малките екоактивист могат да спечелят в специална викторина, която ще провери колко знаят за опазването на природата и разделното събиране на отпадъците. \r\nВсички участници в събитието ще се насладят на спектакъла „Цирк“ от „Театъра на приказките – София“. Постановката е носител на награда, връчвана от посланика на Холандия в България, и е представяна пред международно жури на престижни фестивали за куклено изкуство в Италия, Швейцария, Холандия, Португалия, Франция, Испания и др. \r\nЗа настроението на присъстващите ще се погрижат още детски и тийнейджърски групи и танцови състави, сред които клуб по спортни танци „Бургас 75“, „The next crew“ от брейк клуб „Бляк стайл“, детска фолклорна формация „Тракийче“ към Народно читалище „Любен Каравлов“, талантите от Народно читалище „Пробуда“, вокална група „Слънчеви капки“, музикален клуб „Чародейци“ и модерен балет „Фрея“ към Народно читалище „Фар“, Вокална група „Сезони“, детска фолклорна формация „Шарени гайтани“, детска фолклорна танцова формация „Радост“, театрална школа „Детско царство“ и танцова школа „Калиопе Денс“ от Центъра за подкрепа на личностното развитие – Бургас. \r\nПрез 2017 г. кампанията се проведе за първи път в Община Бургас. Тогава общо 1100 деца от Бургас предадоха 6 тона стара хартия за рециклиране и така спасиха от изсичане 78 дървета. В замяна малките екоактивисти получиха повече от 1500 нови книги. \r\nСлед Бургас националната екоинициатива „Стара хартия за нова книга“ ще посети още Хасково на 9 септември, София на 16 септември, Русе на 23 септември, Плевен на 24 септември и Пловдив на 29 септември. \r\nСредствата от събраната стара хартия в Бургас и в другите пет града ще бъдат използвани за публикуване на специалното издание на кампанията „Грийн тийн“.", "date": "2018.09.03", "title": "Бургас: Кампанията „Стара хартия за нова книга“ започва в града на 8 септември"}
{"url": "http://www.focus-news.net/news/2018/09/03/2562967/yeni-safak-sasht-podgotvyat-udari-sreshtu-poveche-ot-20-pozitsii-na-siriyskata-armiya.html", "text": "Силите на президента на Сирия Башар Асад са в повишена бойна готовност заради доклади, според които САЩ подготвят сериозна атака срещу режима в Дамаск, съобщава електронното издание на турския ежедневник  Yeni Safak . \r\nСъгласно разпространената информация, американската армия е в процес на планиране на нападения срещу над 20 позиции на Дамаск. Полковникът от армията на Сирия Абу Фирас заяви пред изданието, че при евентуална атака в северозападната провинция Идлиб, САЩ най-напред ще ударят някои от основните военновъздушните бази на силите на Асад, а именно летищата в Тифур и Хомс. \r\nОт редакцията припомнят, че през почивните дни Израел нанесе поредица от удари срещу пет от военните бази на Асад, включително военното летище Мезезе, разположенo в близост до Дамаск. При атаката пострада братът на сирийския президент, загинаха и най-малко 25 войници на режима в Дамаск.  \r\n„Ударите на Израел бяха сигнал. САЩ готвят засада за по-всеобхватна атака. Сирийската армия е в режим на повишена говотност заради евентуална атака на САЩ“, разкри полковник Фирас. \r\nПо-рано Дамаск заяви, че САЩ се готвят да инсценират химическа атака, за да оправдаят военна операция в страната.Yeni Safak подчертава, че американски, британски и френски сили започнаха въздушни удари по Сирия в отговор на предполагаемата атака с отровен газ в Хан Шейхун от април миналата година.  \r\nИдлиб и районите, които го заобикалят, са последният голям анклава, държана от групировки, които се противопоставят на сирийския президент Башар Асад. Превод и редакция:  Тереза Герова", "date": "2018.09.03", "title": "Yeni Safak: САЩ подготвят удари срещу повече от 20 позиции на сирийската армия"}
{"url": "http://www.focus-news.net/news/2018/09/03/2562968/balkan-insight-harvatski-korab-se-prisaedinyava-kam-operatsiyata-na-nato-morski-strazh.html", "text": "Хърватия изпрати военен кораб, който ще се присъедини към операцията \"Морски страж\" на НАТО в Средиземно море, където Русия провежда свои учения, предава  Balkans Insight . \r\nЦеремонията по изпращането на кораба „RTOP-41 Вуковар“ и 50-членния му екипаж се състоя в Сплит. На изпращането присъстваха вицепремиерът и министърът на отбраната Дамир Кръстевич и началникът на Генералния щаб на Въоръжените сили генерал Мирко Шундов и неговия екип. \r\nЗа пръв път хърватски кораб ще вземе участие в операцията на НАТО, обявена на срещата на НАТО във Варшава през юли 2016 г. \"Морски страж\" е резултат от трансформирането на антитерористичната операция \"Active Endeavor\", провеждана в Средиземно море. \r\n\"Морски страж\" ще се проведе от от 5 до 21 септември и има за цел поддръжка на ситуационната осведоменост, изпълнение на задачи по възпрепятстване действията на противника, отработване на мерки за борба с морския тероризъм, борба с разпространението на оръжия за масово поразяване, защита на жизнено важна инфраструктура, повишаване на боеспособността. \r\nХърватският кораб няма да участва в изпълнението на военни задачи. \r\nОт 1 до 8 септември Русия също провежда учения в Средиземно море. В тях участват 25 бойни кораба и 30 самолета. \r\nУченията се провеждат в момент на непрекъснато напрежение между Русия и западните страни заради сирийския анклав в северния район Идлиб, както и по други въпроси.", "date": "2018.09.03", "title": "Balkan Insight: Хърватски кораб се присъединява към операцията на НАТО „Морски страж“"}
{"url": "http://www.focus-news.net/news/2018/09/03/2562971/elena-aleksandrova-rim-blagoevgrad-rezultat-ot-otvlichaneto-na-mis-elena-stoun-e-che-svetat-se-zapoznava-s-borbata-za-svoboda-na-podvlastnite-na-sultana-balgari-v-makedoniya-i-odrinsko.html", "text": "Резултат от отвличането на мис Елена Стоун е, че светът се запознава с борбата за свобода на подвластните на султана българи в Македония и Одринско. Това каза за  Радио „Фокус“-Пирин  Елена Александрова, уредник в Регионален исторически музей (РИМ)-Благоевград, във връзка с отвличането на Елън Стоун и Катерина Цилка от ВМОРО на 21 август (3 септември нов стил) 1901 година.  \r\n„Междувременно четниците, начело с Кръстьо Асенов, влизат в открити сражения с някои върховистки чети, изпратени в Македония, за да попречат на воденето на преговорите около откупа за пленените мисионерки. Една от тези чети е четата на Дончо Златков, а пък четата на запасния офицер Милан Лазаров, която прониква до село Логодаж, Горноджумайско, без бой предава оръжието си. Обстановката се усложнява не само поради протакането на времето на преговорите, но и поради факта, че Катерина Цилка е бременна. Докато се водят преговорите тя ражда момиченце, което е кръстено на Елена Стоун“, допълни тя.  \r\nЕлена Александрова добави, че изключително много време двете жени прекарват при българските революционери и те се отнасят към тях изключително уважително, добронамерено и грижовно. По думите й след като се постига споразумение за откупа, пленените жени, трябва да бъдат освободени, но преминавайки на десния бряг на река Струма, групата с жените от село Лешко, Горноджумайско, се придвижват на запад към село Раздолци, Струмишко, преминават река Брегалница и поемат към село Метрушица, Струмишко, където попадат на турски аскер. Александрова посочи, че с помощта на местни хора двете мисионерки се отправят към планината Готен, където край село Нивичани се срещат с Атанас Нивички, местният войвода, който ги информира, че в селото има 100 души аскер и продължават към село Гардушарци.  \r\n„Това село е със смесено християнско и мюсюлманско население. Там в местната черква жените са изоставени, за да могат след това предадени от местното население на турските власти в Струмица да бъдат изпратени с файтон до Солун. Със задачата по освобождаването им са натоварени Андон Кьосето, Андреа Докурчев, Стефан Мандалов, Дельо Калъчев, Каравасил, Мите Кьосето и Диобер Илия“, каза още музейният уредник. \r\nНатали СТЕФАНОВА", "date": "2018.09.03", "title": "Елена Александрова, РИМ-Благоевград: Резултат от отвличането на мис Елена Стоун е, че светът се запознава с борбата за свобода на подвластните на султана българи в Македония и Одринско"}
{"url": "http://www.focus-news.net/news/2018/09/03/2562583/pregled-na-nyakoi-ot-osnovnite-temi-v-amerikanskiya-pechat-agentsiya-fokus.html", "text": "Критиката на турския президент Реджеп Тайип Ердоган към санкционната политика на САЩ, смяната на командващия силите на САЩ и НАТО в Афганистан, критиката на американския конгресмен Лий Зелдин към разследването за руска намеса в изборите на специалния прокурор Робърт Мюлер и планираното посещение на американския президент Доналд Тръмп в Париж по случай 100-годишнината от края на Първата световна война са сред основните теми в американския печат на 2 септември, неделя.  Турският президент Реджеп Тайип Ердоган разкритикува САЩ заради тяхната санкционна политика срещу Анкара, заявявайки, че те действат като „диви вълци“, пише   The Hill. \r\n„Американците се държат като диви вълци. Не им вярвайте“, заяви Ердоган по време на бизнес-форум в Киргизстан. Той заяви на присъстващите, че Турция ще  заложи на недоларови инвестиции и транзакции с другите страни. Икономиката на страната му претърпя силни загуби след като Вашингтон ѝ наложи санкции миналия месец. \r\n„Употребата на долари само ни вреди. Няма да се предадем. Ще победим“, заяви Ердоган. Междувременно той съобщи, че в момента се работи върху възможно търговско споразумение с Русия, която също е обект на американските санкции. \r\n***   Армейски генерал Остин Скот Милър, който е назначен за нов командващ на силите на САЩ и НАТО в Афганистан заяви по време на церемонията по смята на командването, че ще направи всичко по силите си азиатската държава да не стане безопасно място за терористите, пише официалното издание на армията на САЩ   Stars and Stripes. \r\nМилър пое контрола от армейски генерал Джон Никълсън, който след две години служба бе най-дълго служилият американски командир в 17-годишната война.  \r\n„Трябва да сме сигурни, че терористите никога няма да използват Афганистан като безопасен пристан“, заяви Милър пред служители от НАТО и правителството на страната по време на церемонията. \r\nТой поема контрола над силите на НАТО в Афганистан, който е изстрадал от войната, от опустошителни засушавания и притеснен от настъпващите парламентарни и президентски избори. \r\n„Няма да ви гарантирам краен срок“, заяви той по-рано тази година пред сената и допълни, че изтеглянето от Афганистан ще позволи на екстремистите като „Ислямска държава“ да засилят способността си да извършват нападения на американска земя. \r\nГенералът е имал боен опит в Афганистан, Ирак, Сомалия и Босна и Херцеговина. Като капитан е водил контингента на елитните специални части „Делта форс“ по време на битката за Могадишу от 1993 г. \r\n***  Американският конгресмен Лий Зелдин (Републиканска партия, Ню Йорк) заяви че разследването на специалния прокурор Робърт Мюлер за предполагаемата руска намеса на изборите е „чудовище с шест милиона глави“, пише   Washington Examiner. \r\n„Екипът на Мюлер наблюдава едновременно 17 неща, но има усещане, че наблюдават шест милиона различни случая. И именно той създаде тези облаци на политическата сцена“, заяви Зелдин. Според него обхватът на разследването, първоначално целящо предполагаемата руска намеса, „отива отвъд първоначалните си задачи“. \r\n60 дни преди изборите за Конгрес, народният избраник заяви, че Мюлер трябва „да излезе и да си каже“, че неговият екип не е намерил никакви доказателства за руска намеса. Според Залдин разследването трябва да се „стесни и фокусира“. \r\n***  Президентът на САЩ Доналд Тръмп ще посети Париж на 11 ноември по случай възпоминанията за 100-годишнината от примирието, сложило край на Първата световна война. Церемонията край Триумфалната арка с френския президент Еманюел Макрон се очаква да бъде от възпоминателен характер, пише   Washington Times. \r\n„Участието на президента в това събитие ще подчертае жертвите, които американците са направили, не само по време на Първата световна война, но и през целия последвал я век, в името на свободата“, пише в официално заявление на Белия дом. \r\n Докато е в Европа, президентът също ще посети и Ирландия. През ноември Тръмп ще пътува за срещата на високо равнище на страните от Г-20 в Буенос Айрес.  \r\nМеждувременно същият месец вицепрезидентът Майк Пенс ще пътува до Сингапур, за да участва на среща САЩ-АСЕАН, а след това до Папуа-Нова Гвинея за среща на Организацията за азиатско-тихоокеанско икономическо сътрудничество. \r\n***", "date": "2018.09.03", "title": "Преглед на някои от основните теми в американския печат (Агенция „Фокус“)"}
{"url": "http://www.focus-news.net/news/2018/09/03/2562960/blizo-tri-chasa-prodalzhava-zasedanieto-na-koalitsionniya-savet-na-gerb-i-obedineni-patrioti.html", "text": "Близо три часа продължава заседанието на коалиционния съвет на ГЕРБ и \"Обединени патриоти\", което се провежда в Министерски съвет, предаде репортер на  Агенция \"Фокус\" . На съвета партньорите в голямата коалиция обсъждат коалиционните взаимоотношения и кадровите промени в кабинета от петък, когато премиерът Бойко Борисов поиска оставките на тримата министри Николай Нанков, Валентин Радев и Ивайло Московски. Причина за това бе трагичният инцидент край Своге, в който загубиха живота си 17 души. \r\nПред журналисти на влизане в заседанието лидерът на Атака Волен Сидеров обяви, че ще постави и въпроса за оставката на вицепремиера Валери Симеонов. \r\nПо-рано през деня  Симеонов  обяви, че НФСБ остава в управлението, но постави условия, сред които решителна промяна в начина на управление и на коалиционното взаимодействие от страна на премиера и партия ГЕРБ, ускоряване на изпълнението на заложените в управленската програма задачи и  осъществяването на необходимите реформи да не бъде жертвано заради съмнително поддържане на политически рейтинг. Валери Симеонов уточни, че НФСБ ще гласува против оставките на тримата министри. \r\nПред журналисти лидерът на ВМРО  Красимир Каракачанов  коментира, че не би следвало при всеки случай, когато част от обществото поиска кръв, да се жертват министри без да се изчакат резултати от разследването. Според Каракачанов няма основание за оставките на някои от министрите, но ако премиерът държи на кадровите промени, от ВМРО са длъжни да ги уважат. От ВМРО излязоха и с позиция, че са за възстановяване на диалога без поставяне на предварителни условия.  \r\nВ официалната си страница във \"Фейсбук\" лидерът на \"Атака\"  Волен Сидеров  написа, че \"след всички поразии, които направи Валери Симеонов в изпълнителната власт, е време да се оттегли от нея\". Той призова премиерът Борисов да се произнесе категорично за изнудванията на Симеонов. \r\nДеница КИТАНОВА", "date": "2018.09.03", "title": "Близо три часа продължава заседанието на коалиционния съвет на ГЕРБ и \"Обединени патриоти\""}
{"url": "http://www.focus-news.net/news/2018/09/03/2562585/reuters-11-politicheski-grupi-v-irak-obyaviha-sazdavaneto-na-nay-golemiya-blok-v-parlamenta.html", "text": "11 политически групи в Ирак, включително тези водени от шиитския духовник Муктада ал Садр и министър-председателя Хайдер ал Абади, обявиха в неделя формирането на алианс, който ще бъде най-големият блок в новоизбрания парламент и ще има абсолютно мнозинство в него, предава  Reuters . \r\nАлиансът включва 177 депутати от 16 избирателни листи, разкрива документ, публикуван от иракската държавна агенция. Блокът вече се намира в челна позиция за формирането на следващото правителство на страната. \r\nПарламентът на Ирак съдържа общо 329 места, което означава, че алиансът ще има нужното абсолютно мнозинство за формиране на управление. Първото събрание на парламента е насрочено за понеделник, когато ще бъде избран нов председател и ще започне процесът на формиране на правителство.  Йонислав Дочев", "date": "2018.09.03", "title": "Reuters: 11 политически групи в Ирак обявиха създаването на най-големия блок в парламента"}
{"url": "http://www.focus-news.net/news/2018/09/03/2562584/predstoyashti-sabitiya-v-stranata-za-3-septemvri-agentsiya-fokus.html", "text": "*** \r\nВ 10.00 часа ще бъде открита новата учебна година във Военна академия „Г. С. Раковски“. На церемонията ще присъстват министърът на отбраната Красимир Каракачанов и началникът на отбраната генерал-лейтенант Андрей Боцев.  \r\n*** \r\nОт 8.30 часа до 21.00 часа пред Народното събрание ще се проведе протест с искане за публично оповестяване на цялата информация, съдържаща се в концесионните договори за добив на подземни природни богатства. Протестът е и срещу повсеместната корупция при разходването на публични средства, злоупотребите в ИА „Автомобилна администрация“ и др.  \r\n*** \r\nОт 11.00 часа до 13.00 часа в Централното фоайе в Ректората ще се проведе Ден на отворените врати на магистърските програми на Алма матер.  \r\n*** \r\nОт 11.00 часа в зала „Арена Армеец“ ще бъде открита нова зала, построена за Световното първенство по художествена гимнастика.  \r\n*** \r\nОт 12.00 часа в централата на НФСБ в София, на „Раковска” 134, НИК на НФСБ ще изрази окончателната си позиция за коалиционните взаимоотношения. \r\n*** \r\nОт 13.00 часа в зала 1 на хотел „Маринела“ Кубрат Пулев и Хюи Фюри застават пред българските медии за предстоящия исторически мач на 27 октомври, който ще излъчи официалния претендент за световната титла на IBF. \r\n*** \r\nОт 14.00 часа в Университетската Ботаническа градина (гр. София, ул. „Московска“ 49) ще се проведе събитие, посветено на земеделието на тема: „Пътят на храната: от семенцето до чинията“. \r\n*** \r\nОт 18.00 часа в резиденция „Лозенец“ главният изпълнителен директор на „Български пощи” ЕАД Деян Дънешки ще пусне в употреба издание на тема: „140 години Военномедицинска помощ на Българските въоръжени сили“ –  илюстрована пощенска карта със стандартен знак за цена на пощенската услуга и специален пощенски печат. В церемонията ще вземe участие бригаден генерал професор д-р Венцислав Мутафчийски, д.м.н., FACS – началник на ВМА. \r\n*** \r\nОт 19.00 часа до 21.00 часа на пл. „Св. Александър Невски“ от страната на ул. „15-и ноември“ ще се проведе протест на жителите на ж.к. „Овча купел“ срещу неправомерното и прекомерно застрояване в междублоковите пространства.  \r\n*** \r\nОт 09.30 часа над 30 деца – състезатели и представители на плувен клуб „Пирин“ – Благоевград ще се включат в почистване на Природен парк „Рилски манастир“.  \r\n*** \r\nОт 12.00 часа в кабинет 106 в сградата на общинската администрация кметът на Благоевград Атанас Камбитов ще даде пресконференция.  \r\n*** \r\nОт 19.00 часа в шапитото на цирка (бул. \"Цар Освободител\" до бензиностанция „Кава Петрол“) ще се проведе национално турне на „Палячи“. Калуди Калудов ще отпразнува във Варна 40 години на сцената в ролята на Канио от операта „Палячи“ на Леонкавало. \r\n*** \r\nОт 13.30 часа в централата на БСП на ул. „Македония“ 33 народният представител проф. Анелия Клисарова ще проведе приемна за граждани.  \r\n***    \r\nОт 09.00 часа в Спортното училище „Г. С. Раковски“ ще бъде открита новата учебна година.  \r\n*** \r\nОт 8.00 часа в Народното читалище „Йордан Йовков – 1870 г.“ ще се проведе летен детски център за игри и забавления.  \r\n*** \r\nОт 10.00 часа в хотел \"България\" председателят на Движение \"Възраждане\" Костадин Костадинов ще даде пресконференция във връзка с инцидента в село Славеево с народния представител от \"Обединени патриоти\" Йордан Апостолов и ВиК проблемите в Добрич. \r\n*** \r\nОт 18.00 часа и от 19.00 часа на тенис кортовете ще се проведе открит урок на каварненският възпитаник Стефан Трифонов за всички любители на този спорт.  \r\n*** \r\nВ 9.30 часа в местността „Бачкова чешма“ в землище на Рилския манастир ще се проведе кампания по почистването на Природен парк „Рилски манастир“.  \r\n*** \r\nОт 9.00 часа в зала 2 на Окръжния съд ще се гледа делото срещу Васил А., обвинен в нарушаване на правилата за движение по пътищата при шофиране на моторно превозно средство.  \r\n*** \r\nОт 9.30 часа в зала 12 на Районния съд ще се гледа делото срещу Габриела М., обвинена в шофиране с концентрация на алкохол в кръвта 1,38 промила.  \r\n*** \r\nОт 10.30 часа в ДГ „Ралица“ в кв. „Коматево“, където са изградени 4 нови детски площадки, ще гостуват кметът на Община Пловдив инж. Иван Тотев и кметът на Район „Южен“ Борислав Инчев. По-късно те ще посетят и новопостроената детска площадка в квартала. \r\n*** \r\nОт 11.00 часа в пресклуба на БТА ръководството на ПП АБВ ще даде пресконференция за оценка ефективността на органите за местно самоуправление, както и подготовката на Пловдив за „Европейска столица на културата – 2019“. \r\n*** \r\nОт 9.30 часа до 16.30 часа общинските съветници от ГЕРБ Георги Стоянов и Димитър Павлов ще проведат приемна за граждани.  \r\n*** \r\nОт 9.00 часа до 16.00 часа в РЗИ-Шумен ще се проведе кампания по безплатно и анонимно изследване на ХИВ/СПИН.", "date": "2018.09.03", "title": "Предстоящи събития в страната за 3 септември (Агенция „Фокус“)"}
{"url": "http://www.focus-news.net/news/2018/09/03/2562973/vitsepremierat-krasimir-karakachanov-mozhe-patriotite-da-imame-stari-razpravii-no-ne-sme-glupatsite-koito-shte-varnat-dps-vav-vlastta.html", "text": "Може патриотите да имаме стари разправии, но не сме глупаците, които ще върнат ДПС във властта. Това каза вицепремиерът и лидер на ВМРО Красимир Каракачанов по време на брифинг след заседанието на коалиционния съвет на ГЕРБ и „Обединени патриоти“, предаде репортер на  Агенция „Фокус“.    „Ние сме много емоционални, но вие какво искате – тройната коалиция, в която един ви говори за чипа, друг ви говори за някаква заедност, трети за някаква джендърска култура. По-добре е, когато ние дори публично поставяме проблемите“, каза Каракачанов.  \r\nДеница КИТАНОВА", "date": "2018.09.03", "title": "Вицепремиерът Красимир Каракачанов: Може патриотите да имаме стари разправии, но не сме глупаците, които ще върнат ДПС във властта"}
{"url": "http://www.focus-news.net/news/2018/09/03/2562589/api-vremenno-dvizhenieto-pri-km-25-v-posoka-sofiya-na-am-trakiya-se-osashtestvyava-samo-v-izprevarvashtata-lenta.html", "text": "Временно движението при км 25 в посока София на АМ \"Тракия\" се осъществява само в изпреварващата лента поради  аварирал тежкотоварен автомобил, съобщават от пресцентъра на  Агенция \"Пътна инфраструктура\" . \r\nШофьорите да се движат с повишено внимание и съобразена скорост, спазвайки указанията на служителите на \"Пътна  полиция\".", "date": "2018.09.03", "title": "АПИ: Временно движението при км 25 в посока София на АМ \"Тракия\" се осъществява само в изпреварващата лента"}
{"url": "http://www.focus-news.net/news/2018/09/03/2562588/vzglyad-sposobni-li-sa-spetssluzhbite-na-ukrayna-da-eliminirat-hora-ot-nivoto-na-aleksandar-zaharchenko.html", "text": "В Донецк са убедени, че зад убийството на лидера на самопровъзгласилата си Донецка народна република (ДНР) Александър Захарченко стоят силите за специални операции (ССО) на Украйна. Тази версия изглежда логична, защото най-големите мотиви за покушение се намират именно в Киев. Въпреки това, някои експерти считат, че украинските спецслужби не притежават достатъчно професионализъм, за да проведат подобна сложна операция. Наистина ли са слаби специалните служби на Русия, пише електронното издание на руския вестник  „Взгляд“ . \r\nВ неделя в Донецк беше проведена прощална церемония с лидера на ДНР Александър Захарченко. В нея взеха участие около 120 000 човека, сред които и депутатът от руската държавна Дума Наталия Поклонская, лидерът на Крим Сергей Аксенов и раненият министър на данъците на ДНР Александър Тимофеев. \r\nЗахарченко беше убит в петък в ресторант „Сепар“, разположен на булевард Пушкин в центъра на Донецк, на няколко стотин метра от резиденцията му. Бомба, заложена в автомобил паркиран до сградата, е избухнала около 17:30 часа. Захарченко е загинал на място, след като е получил смъртоносна рана в главата. Бил е убит и телохранителят на Захарченко, а ранен е бил министър Тимофеев. Общо са пострадали 11 човека, а шест са хоспитализирани. \r\nЗаподозрените са били задържани почти веднага, в автомобил, спрян в съседния булевард Богдан Хмелницки. На следващия ден съветникът на лидера на ДНР Александър Казаков заяви, че убийството на Захарченко е било организирано от ССО на Украйна. По думите му, задържаните са признали за това след взрива в Донецк. \r\nТази версия изглежда достатъчно логична. „На първо място трябва да си зададем въпроса, на кого е изгодна смъртта на Захарченко. Тя е изгодна единствено на Украйна, която го счита за терорист, извън закона. Но, естествено, нито една спецслужба няма да поеме отговорност за подобно нещо“, заяви за Взгляд докторът на юридическите науки и професор, полковник към Федералната служба за сигурност (ФСБ) в запас и бивш заместник-началник на ростовското управление на ФСБ Сергей Воронцов. \r\nВъпреки това, тази версия си има и критици. Например, медийният експерт Анатолий Шарий отбеляза, че лидерът на ДНР е бил много добре охраняван, а организирането на неговото убийство са могли да направят само високопрофесионални спецслужби, а украинските не спадат към тях и е малко вероятно да извършат толкова сложна операция. \r\n„Операциите по отстраняване – обикновено това са чисто професионални операции на специалните служби, които се подготвят и координират щателно“, заяви за Взгляд бившият началник на израелската спецслужба „Натив“ Яков Кедми. Той обясни, че за организациите е необходимо да проведат разузнаване и наблюдение, да подготвят обекта и материалите за взрива, да поставят устройството, да координират действията между всички членове на групата, да определят точните координати, къде ще бъде човекът, да обработят схемата за детонирането на устройството и безопасното оттегляне след това. Следователно, подобни операции трябва да се проведат от професионалисти, които притежават всички нужни умения за тайна работа под наблюдение, обобщи той. \r\nОще един важен нюанс се състои в това, че охраната на Захарченко е била надценена и считана за неуязвима. „Считам, че има грешна оценка на охранителната служба. Съмнявам се, че охраната на Захарченко е била толкова квалифицирана, колкото се твърди. В противен случай, тя нямаше да допусне терористичния акт. В допълнение ми се струва, че провеждането на подобна операция в намиращ се във война субект не представлява извънреден труд“, подчерта Воронцов. \r\nКедми отбеляза, че без да се знаят всички подробности за покушението на Захарченко, е трудно да се каже дали това е била професионална операция или е проработила заради някаква случайност. \r\nСпоред Воронцов, за противопоставянето на диверсионната активност на Украйна е необходимо подредено и качествено контраразузнаване и нормална работа по защитата на своите лидери. „Това е сложен въпрос, обаче, за малка територия с ограничени ресурси. Все пак, извършването на престъпление или терористичен акт е милиони пъти по-евтино, отколкото защитата на един човек“, заключи той.   Йонислав Дочев", "date": "2018.09.03", "title": "„Взгляд“: Способни ли са спецслужбите на Украйна да елиминират хора от нивото на Александър Захарченко"}
{"url": "http://www.focus-news.net/news/2018/09/03/2562587/izvestiya-v-sasht-smyatat-che-vizitata-na-petro-poroshenko-na-pogrebenieto-na-dzhon-makkeyn-e-poslanie-kam-vladimir-putin.html", "text": "Бившият постоянен представител на САЩ в ООН Саманта Пауър заяви, че наскоро починалият Джон МакКейн, който приживе се е занимавал самостоятелно с планирането на своето погребение, е оставил прощално послание на церемонията си към президента на Русия Владимир Путин, пише електронното издание на руския вестник  „Известия“ . \r\nПо думите ѝ МакКейн „не случайно“ е поканил президента на Украйна Петро Порошенко и го е поставил редом до генералния секретар на НАТО Йенс Столтенберг. \r\n„Това беше прощално послание към президента на Русия Владимир Путин и президента на САЩ Доналд Тръмп: Америка стои редом до своите приятели и съюзници“, заяви Пауър, цитирана от „Газета.ру“. \r\nНа 24 август по време на военен парад по случай Деня на независимостта на Украйна Порошенко заяви, че до 4 септември ще бъде регистриран проектозакон за укрепване на курса на страната за присъединяване към ЕС и НАТО. От своя страна, съветникът по национална сигурност на САЩ Джон Болтън, който в онзи момент се намираше в Киев, отбеляза, че перспективите на Украйна за влизане в Алианса зависят от изпълнението на политическите и военни условия от страна на държавата.  Йонислав Дочев", "date": "2018.09.03", "title": "„Известия“: В САЩ смятат, че визитата на Петро Порошенко на погребението на Джон МакКейн е послание към Владимир Путин"}
{"url": "http://www.focus-news.net/news/2018/09/03/2562590/nezavisimaya-gazeta-krayat-na-internatsionalizatsiyata-na-targoviyata.html", "text": "Президентът на САЩ Доналд Тръмп представи, в своята същност, ултиматум към Световната търговска организация (СТО). По думите му, САЩ изискват СТО да проведе задълбочена реформа. Конкретните ѝ параметри не се уточняват. Въпреки това, през месец юли се състояха преговори между Тръмп и председателя на Европейската комисия Жан-Клод Юнкер. След тях президентът обеща, че САЩ и ЕС ще пристъпят към съвместна работа над реформирането на СТО. Става дума за борба срещу определени „нечестни действия“ в търговията: трансферът на технологии, кражбата на интелектуална собственост, промишлените субсидии и „изкривяванията на пазара“, създаването на държавни компании и свръхпроизводството на стоки. В случай на отказ Вашингтон запазва правото си да излезе от СТО, пише руският доктор на политическите науки и доцент във факултета по световна политика на Московския държавен университет Алексей Фененко в статия за електронното издание на руския вестник  „Независимая газета“ . \r\nВероятно е САЩ да не направят формален изход от СТО. В началото на юли в портала „Axios“ се появи информация, че президентската администрация на Доналд Тръмп подготвя законопроект за въвеждане на мита върху вноса на стоки без одобрението на Конгреса. Може да се доверите или да не се доверите на информацията на „Axios“. Но приемането на такъв законопроект ще означава фактически изход на САЩ от СТО, тъй като това нарушава базовите ѝ норми: спазване на режима на свободна търговия и разрешаване на споровете на базата на арбитраж. \r\nРеволюционните изявления на Тръмп е трудно да бъдат оценени. От времената на Втората световна война САЩ представляват главния поддръжник на режима на свободна търговия. Още през 1947 година, с определящата роля на САЩ, е било създадено Генерално споразумение за тарифите и търговията (ГСТТ), предназначено за утвърждаване на този режим в световен мащаб (През 1995 година ГСТТ се превръща в СТО). В средата на 70-те години на 20 век САЩ, в рамките на Ямайските споразумения, въвеждат плаващите валутни курсове, което формира глобалния пазар за движение на капитали „Forex“. През 1989 година страните от Г-7 начело със САЩ приемат така наречения Вашингтонски консенсус: препоръки към страните от третия свят за провеждането на политики, най-важните от които са приемане на режима на свободна търговия и създаване на благоприятен инвестиционен климат, т.е. откритост към движението на капитали. \r\nВ момента САЩ сами започват да ревизират режима на свободна търговия. Изявленията на Тръмп подкрепят конкретни протекционистични мерки. От 1 юни САЩ започнаха да събират мита върху вноса на стомана и алуминий от ЕС в размер на 25 и 10 процента съответно. От 6 юли САЩ започнаха да прибират и 25 процента мита върху стоки от Китай на стойност 34 милиарда долара. Ако добавим това към американските санкции, въведени против Русия, Иран и Турция, то курса на ограничение на световната търговия се превръща в център на политиката на администрацията на Тръмп. \r\nОт гледна точка на американския производител, политиката на Тръмп е разбираема. Режимът на свободна търговия е бил установен в САЩ през 40-те години на 20 век, когато те произвеждат повече от 50 процента от световния БВП. Въпреки това от 70-те години започва изтичането на капитали от САЩ и държавите от Западна Европа в страни с по-малки производствени разходи. Индустриалният потенциал на самите САЩ се оказва подринат, а американската икономика се превръща от производителна, в икономика обслужваща други. През следващите 40 години САЩ реализират стратегия за взаимодействие със страните от Източна Азия (включително Китай) за вноса в тях на производството си. Финансовата криза от 2008-2009 година, в хода на която Китай и Индия изискват достъп до управлението на световните финансови потоци, показва предела на тези взаимодействия. Не Тръмп, а първата президентска администрация на Барак Обама (2009-2012) постави въпроса за реиндустриализация на САЩ, най-малкото за да съхрани базата за възпроизводство на американската военна мощ. \r\nДействията на администрацията на Тръмп обективно водят до съкращения в обема на световната търговия. Първо, те принуждават другите страни да въведат протекционистични мерки за защита на националните си производства. Второ, те провокират страните-жертви на американските санкции да приемат ответни мерки срещу доставките на американски стоки. Трето, те окуражават другите държави да създават собствени икономически обединения, основани не на доларовите разчети. Платежният съюз, формиран в рамките на БРИКС, е възможно да се превърне в първата стъпка в тази посока. \r\nНо такъв подход означава сериозно преразглеждане на проекта за глобализация. Наистина, ядрото на глобализацията представлява именно режима на свободна търговия и тясно свързаният с него режим на свободно придвижване на капитала. Ако мислено го премахнем, то глобализацията мигновено ще се лиши от своята материално-техническа база. Възстановяването на митническите граници автоматично ще доведе до възстановяването на пълноценните системи за пограничен контрол, а те ще ограничат свободата на придвижване на капитала, стоките и работната сила. Приоритет неизбежно ще бъде даден не на създаването на „инвестиционен климат“, а на развитието на национални икономически комплекси. Глобализацията ще бъде естествено заменена от свят на национално ориентирани икономики. \r\nИма подобен случай и в историята. В по-голямата част от 19 век (от края на Наполеоновите войни до Френско-пруската война) в света преобладава принципа на свободната търговия, разглеждащ свободното движение на капитали и стоки като самоценност. През 70-те години на 19 век Великите сили променят политиката си към протекционизъм, в рамките на който за самоценност се счита създаването на национални промишлени комплекси и съответната им защита от чуждестранни внос чрез високи митнически тарифи. След Втората световна война в света отново се утвърдява принципна на свободната търговия, който прераства в икономическа глобализация в края на 20 век. Вероятно, че в края на 10-те години на 21 век Великите (и не толкова велики) сили се връщат към нов рунд на протекционистични политики. Именно това позволява осъществяването на фантастичните научни и технологични пробиви между 1870 и 1945 година, на чиито плодове светът  се наслаждава и до днес. \r\nНо ще запазят ли САЩ икономическото си лидерство при отказ от глобализационния проект? В краткосрочна перспектива най-сериозният удар ще бъде нанесен по страните с експортно ориентирана икономика: Китай, Индия, Германия. Но в средносрочна перспектива сериозен удар ще получат и САЩ. Връщане към свят на национално ориентирани икономики ще подкопае основния източник на американската мощ – статута на долара като световна резервна валута и способността на Вашингтон да формира правилата на световната търговия чрез рязкото му намаление. САЩ остават със силна икономика, но е малко вероятно да останат „работилница на мира“ както през 40-те години на 20 век. А това означава, че американците ще трябва да си съперничат с други протекционистични системи.  Йонислав Дочев", "date": "2018.09.03", "title": "„Независимая газета“: Краят на интернационализацията на търговията"}
{"url": "http://www.focus-news.net/news/2018/09/03/2562591/blagoevgrad-na-teritoriyata-na-blagoevgradska-oblast-funktsionirat-72-zavedeniya-za-izvanbolnichna-pomosht.html", "text": "На територията на Благоевградска област функционират 72 заведения за извънболнична помощ. Това съобщи за  Радио „Фокус“-Пирин  Емилия Илиева, началник на отдел „Статистически изследвания“-Благоевград към Териториално статистическо бюро-Югозапад. По думите й в сравнение с 2016 година намалява както броят, така и легловият фонд на заведенията. Тя посочи, че сред извънболничните заведения с дейности по клинична медицина най-голям е броят и легловият фонд на медицинските центрове – 27 заведения с 19 легла. Илиева допълни, че в края на годината в региона функционират 22 самостоятелни медико-технически лаборатории и 19 самостоятелни медико-диагностични лаборатории. Съществуват и други лечебни и здравни заведения, сред които са центровете за спешна медицинска помощ, регионалните здравни инспекции, домовете за медико-социални грижи за деца, хосписите, националните центрове без легла, диализните центрове, както и центровете за трансфузионна хематология. Експертът уточни, че тези заведения са 4 с общо 23 легла. По думите й разпределението на другите лечебни и здравни заведения по видове е следното: 1 хоспис с 2 места за краткотраен престой, 1 дом за медико-социални грижи за деца с 23 легла, 1 регионална здравна инспекция и 1 център за спешна медицинска помощ. \r\nНатали СТЕФАНОВА", "date": "2018.09.03", "title": "Благоевград: На територията на Благоевградска област функционират 72 заведения за извънболнична помощ"}
{"url": "http://www.focus-news.net/news/2018/09/03/2562969/volen-siderov-ataka-nadyavame-se-da-si-vzemem-pouka-i-da-ne-se-pozvolyava-razturvaneto-na-upravlenieto.html", "text": "Надяваме се да си вземем поука и да направим така, че да не се позволява разтурването на управлението, което ще доведе до щети. Това каза лидерът на \"Атака\" и председател на ПГ на „Обединени патриоти“ Волен Сидеров по време на пресконференция след коалиционен съвет, предаде репортер на  Агенция „Фокус“.   „Цената, че продължаваме като коалиция, ще я платим пак ние“, каза той и заяви, че партньорите избират да продължат мандата. „Най-важното беше дали да продължим управлението или да се разпръснем и да отидем към избори, което означава да се хвърли страната в хаос и в неизвестност. Тежко е това, коeто днес взимаме като решение, не е лесно, защото трябва да преодолеем свои вътрешни качества и особености. Аз не искам да влизам в подробности, вие бяхте свидетели на разменени реплики и нападки. Кое е по-важното да останем управлението, за да не бъде страната в хаос или да се разтурим и да не знаем какво следва? Ние решихме, че второто е по-вредно за страната ни, за народа ни и цената, която сега ще платим за това решение ще я платим пак ние“, каза той.  \r\nДеница КИТАНОВА", "date": "2018.09.03", "title": "Волен Сидеров, \"Атака\": Надяваме се да си вземем поука и да не се позволява разтурването на управлението"}
{"url": "http://www.focus-news.net/news/2018/09/03/2562592/tass-si-dzinpin-izrazi-podkrepata-si-za-printsipna-na-multilateralizma-v-sveta.html", "text": "Президентът на Китай Си Дзипин призова за отстояване на принципна на мултилатерализъм в международните отношения, заяви самият той по време на среща с генералния секретар на ООН Антонио Гутериш в навечерието на откриването на форума „Китай – Африка“ в Пекин (3-4 септември), предава  ТАСС . \r\n„Светът се нуждае, както никога досега, от принципна на мултилатерализма и още по-силна ООН, докато надигащите се унилатерализъм и протекционизъм се опитват да подкопаят международния ред и системата на глобално управление“, заяви той в понеделник, цитиран от централната китайска телевизия. По думите му ООН е „флагът на мултилатерализма“. \r\nНай-фундаменталният принцип на мултилатерализма е решението на международните въпроси чрез консултации съгласни колективно съгласувани правила при съблюдаване на интересите и притесненията на всяка страна, добави китайският президент. \r\n„Китай очаква, че ООН ще играе водеща роля в поддържането на справедливостта и законността, отстояването на мира в целия свят и насърчаването на развитието, особено в задълбочаващото се международно сътрудничество и пред предизвикателствата, стоящи пред света“, заяви Си Дзипин, подчертавайки, че Китай „винаги твърдо подкрепя мултилатерализма и отстоява авторитета и функциите на ООН“.  Йонислав Дочев", "date": "2018.09.03", "title": "ТАСС: Си Дзинпин изрази подкрепата си за принципна на мултилатерализма в света"}
{"url": "http://www.focus-news.net/news/2018/09/03/2562593/ria-novosti-emanyuel-makron-zayavi-che-vladimir-putin-mechtae-da-demontira-es.html", "text": "Президентът на Франция Еманюел Макрон, разсъждавайки по време на интервю за шведския телевизионен канал „SVT“ за европейските ценности и различията между Франция и Русия заяви, че дискусиите с Москва са нужни и че уважава руския президент Владимир Путин, който, обаче, „мечтае за разпада на ЕС“, предава  РИА Новости . \r\n„Аз уважавам Владимир Путин и съм един от тези, които считат, че трябва да създадем нов подход към безопасността с Русия и имаме нужда от дискусия с нея. Но мечтата на Путин е да демонтира ЕС“, заяви френският президент по време на интервю в неделя за предаването за анализи „Agenda“ на шведската телевизия. \r\nЕдин от поводите за тези думи стана избирателната кампания в Швеция, която се провежда във връзка с парламентарните избори насрочени за 9 септември. Един от лидерите на антиимигрантската, също наречена в Швеция популистка социалконсервативна партия, „Демократи на Швеция“ Йими Окесон беше запитан кого предпочита – президента на Франция Еманюел Макрон или президента на Русия Владимир Путин. Окесон отказа да отговори на въпроса, заявявайки че не желае да прави избор. \r\nМакрон заяви, че Франция уважава правата на човека и че Швеция се „явява като една от страните със значителна демокрация“ и членка на ЕС. „Имам контакти с Путин постоянно и го уважавам, но Русия не представлява образец от гледна точка на правата на човека. Мисля, че Русия не може да бъде образец за шведите“, поясни френският президент.  Йонислав Дочев", "date": "2018.09.03", "title": "РИА Новости: Еманюел Макрон заяви, че Владимир Путин мечтае да „демонтира ЕС“"}
{"url": "http://www.focus-news.net/news/2018/09/03/2562596/sport-rafael-nadal-se-klasira-za-chetvartfinalite-na-us-open.html", "text": "Испанският тенисист Рафаел Надал се класира за четвъртфиналите на US Open побеждавайки Николоз Басилашвили с 6:3, 6:3, 6:7, 6:4 за три часа и 20 минути игра. Следващият противник на настоящия шампион на US Open ще бъде австриецът Доминик Тийм, който отстрани миналогодишния финалист Кевин Андерсън.", "date": "2018.09.03", "title": "Спорт: Рафаел Надал се класира за четвъртфиналите на US Open"}
{"url": "http://www.focus-news.net/news/2018/09/03/2562597/reuters-200-godishniyat-natsionalen-muzey-na-braziliya-v-rio-de-zhaneyro-e-bil-zasegnat-ot-golyam-pozhar.html", "text": "200-годишен музей в Рио де Жанейро е бил засегнат в неделя от масивен пожар, разкриват изображения на телевизионния канал „Globo“, заплашвайки колекцията в музея на повече от 20 милиона вещи, вариращи от археологически открития до исторически сувенири, предава  Reuters . \r\nСпоред уебсайта на „Globo“, все още няма потвърждения за потенциални фатални случаи, ранени, причини за пожара или размера на щетите на националния музей в Рио. \r\nПожарът е избухнал след края на работното време и изглежда, че все още бушува и дори се разраства в неделя вечерта. \r\nПредставители на пожарната служба не са отговори моментално за коментар.  Йонислав Дочев", "date": "2018.09.03", "title": "Reuters: 200-годишният национален музей на Бразилия в Рио де Жанейро е бил засегнат от голям пожар"}
{"url": "http://www.focus-news.net/news/2018/09/03/2562594/the-guardian-brekzit-bez-sporazumenie-izsledvane-preduprezhdava-za-znachitelen-kratkosrochen-udar-varhu-velikobritaniya.html", "text": "Краткосрочният удар на евентуален Брекзит без споразумение върху икономиката на Великобритания би бил „хаотичен и тежък“, застрашавайки работните места и разрушавайки търговските връзки, предупреждават експерти от мозъчния тръст „Великобритания в променяща се Европа“, пише британският вестник  The Guardian . \r\nБританският министър по въпросите за Брекзит Доминик Рааб заяви, че е уверен, че 80 процента от работата върху завършването на споразумението за излизане от ЕС вече е свършена, докато преговорите навлизат във финалния си етап. \r\nНо неговият министерски колега Лиъм Фокс наскоро намекна, че сценарият на никакво споразумение – който ще настъпи, ако преговорите се провалят или двете страни се съгласят да няма споразумение – е най-вероятният изход. \r\nВ обновена оценка от 30 страници за удара на евентуален Брекзит без споразумение, мозъчният тръст заяви в понеделник, че това ще означава „изчезването без заменяне на много от правилата, които поддържат британската икономика и регулаторната ѝ структура“. \r\nТехният анализ твърди, че в краткосрочен период: \r\n- Доставките на храни могат да бъдат временно прекъснати – търговията с говеждо може да се разпадне, например, тъй като Великобритания сериозно зависи на вноса от ЕС и ще бъде принудена да наложи мита, в съответствие с правилата на Световната търговска организация (СТО). \r\n- Европейските карти за здравни осигуровки, които позволяват на британските туристи да се възползват от безплатно здравеопазване в ЕС, ще бъдат невалидни от деня на Брекзит. \r\n- Почти сигурно ще трябва да има „втвърдяване на границата“ между Северна Ирландия и Република Ирландия, включително и някои „физически прояви“. \r\n- Статутът на законните договори и търговските споразумения с европейски компании ще бъде неясен, тъй като Великобритания ще се превърне в „трета държава“ за една нощ. \r\n- Увеличеното и несигурно време на обработване на стоки на границата ще бъде „почти сигурно“, рискувайки образуването на опашки в Довър (британски град, който е инфраструктурно свързан с Дюнкърк, Франция) и принуждаването на компаниите да преразгледат веригите си за доставки. \r\nВ дългосрочен план, експертите на „Великобритания в променяща се Европа“ твърдят, че Островът ще има време да нормализира търговския си статут и споразумения с ЕС могат да бъдат сключени, за да се разрешат много други практични предизвикателства. \r\n„Не трябва да се смята, че щетите, макар и реални, ще бъдат задължително дългосрочни“, се казва в доклада.  Йонислав Дочев", "date": "2018.09.03", "title": "The Guardian: Брекзит без споразумение: изследване предупреждава за значителен краткосрочен удар върху Великобритания"}
{"url": "http://www.focus-news.net/news/2018/09/03/2562595/the-independent-stotitsi-chinovnitsi-sa-napusnali-britanskoto-ministerstvo-za-brekzit-v-protsesa-na-izlizane-ot-es.html", "text": "Броят на чиновници, които са напуснали британското министерство по въпросите за Брекзит, докато са работи по излизането на Великобритания от Европейския съюз, е равен на повече от половината от общия му състав, пише британският вестник  The Independent . \r\nДанни, с които вестникът се е сдобил, разкриват че стотици държавни служители са сменили работата си, докато министерството се е опитвало да стъпи на краката си и да скалъпи преговорна позиция за Великобритания през последните две години. \r\nМасовото заминаване на служители означава, че средната възраст на останалите в министерството чиновници е 32, макар че на тях е възложена задачата да сключат комплексно споразумение, което може да промени Великобритания за цяло поколение. \r\nИнформацията, която е придобита от британските Либерални демократи, изглежда че потвърждава предишните информации за изключително висок оборот на служители в министерството за излизане от Европейския съюз (МИЕС), което критиците твърдят, че сочи към „дълбока нестабилност“ в сърцето на правителствената операция за Брекзит. \r\nСпоред точните данни, внушителните 357 чиновници са напуснали МИЕС за период от само две години. \r\nВъпреки това, общият брой служители в това министерство е 665, което разкрива, че процентът на напусналите е повече от 50 за този период. \r\nОт министерството поясняват, че в тези, които са напуснали, влизат и назначения с фиксиран период, служители на заем от други министерства, изпълнители и стажанти. \r\nНо детайлите не променят факта, който се разкрива в данните: че средната възраст на останалите на работа служители е 32. \r\nГоворител на МИЕС се оправда с това, че министерството е създадено като ограничена във времето операция с „ясен мандат за извършването на историческа задача“. \r\nТой заяви: „Имайки това предвид, мнозинството от нашите служители са назначени с договори с фиксиран период или са взети под наем от други министерства, а много от тях са привлечени като стажанти младежи. Много от тези, които напуснаха, се преместиха към други министерства, защото техният период на наем приключи. Само малка част действително напуснаха публичната администрация“. \r\nНо националната сметна палата е подчертала през декември 2017 година, че МИЕС работи с 9 процента от капацитета си на тримесечие, когато средният капацитет на публичната администрация е 9 процента на година.  Йонислав Дочев", "date": "2018.09.03", "title": "The Independent: Стотици чиновници са напуснали британското министерство за Брекзит в процеса на излизане от ЕС"}
{"url": "http://www.focus-news.net/news/2018/09/03/2562586/ria-novosti-mvnr-na-frantsiya-obyavi-pobeda-za-bashar-asad-v-siriya.html", "text": "Президентът Башар Асад е победил в гражданския конфликт в Сирия, заяви министърът на външните работи на Франция Жан-Ив Льо Дриан, предава  РИА Новости , като се позовава на „Sputnik“. \r\n„Асад спечели войната. Длъжни сме да го признаем“, подчерта френският външен министър. \r\nТой отбеляза, че президентът е спечелил войната в Сирия, но не и мира. Според Льо Дриан за това Дамаск има нужда от „политическо решение с участието на международни посредници“. \r\nЛьо Дриан поясни, че Дамаск е бил решен да освободи провинцията Идлиб от терористите. Въпреки това, дори ако правителствените сили успеят да върнат региона под свой контрол, това няма да реши проблема, който е провокирал конфликта, счита министърът. \r\nТой добави, че Франция ще допринесе за мирното решение на конфликта в Сирия в рамките на дискусията в Общото събрание на ООН.  Йонислав Дочев", "date": "2018.09.03", "title": "РИА Новости: МВнР на Франция обяви победа за Башар Асад в Сирия"}
{"url": "http://www.focus-news.net/news/2018/09/03/2562598/katastrofa-zatvori-za-nyakolko-chasa-glaven-pat-e-79-edin-chovek-postrada-obzor.html", "text": "Катастрофа затвори за няколко часа главен път Е-79, в участъка Струмяни – Сандански, при село Плоски. Инцидентът възникна около 7.30 часа. При пътнотранспортното произшествие пострада един човек, който е без опасност за живота. Той е транспортиран в МБАЛ „Югозападна болница“ – Сандански. До около 9.30 часа движението в района на инцидента бе ограничено и в двете посоки. За леките коли беше въведен обходен маршрут през селата Струмяни – Микрево – Драката – Вълково. Тежкотоварните автомобили обаче изчакваха на място, поради което се образува километрична колона от автомобили.", "date": "2018.09.03", "title": "Катастрофа затвори за няколко часа главен път Е-79, един човек пострада (ОБЗОР)"}
{"url": "http://www.focus-news.net/news/2018/09/03/2562972/tsvetan-tsvetanov-gerb-s-predstoyashtiya-esenen-sezon-shte-sazdadem-po-dobra-koordinatsiya-komunikatsiya-i-vzaimno-uvazhenie-sred-vsichki-v-koalitsiyata.html", "text": "С предстоящия есенен сезон ще създадем по-добра координация, комуникация и взаимно уважение сред всички в коалицията. Това каза заместник-председателят на ГЕРБ и председател на парламентарната група Цветан Цветанов по време на брифинг след заседанието на коалиционния съвет на ГЕРБ и „Обединени патриоти“, предаде репортер на  Агенция „Фокус“.  \"Който и да е от колегите от парламентарното мнозинство се обърне с някакви обиди, не смятам, че медиите са тези, чрез които трябва да водим този диалог. Днес имаше разум, имаше извод, че действително тази комуникация, която през последните няколко месеца се води чрез медиите не е най-доброто и не дава тази увереност“, заяви още Цветанов. Според него стабилността днес е най-важното, за да има успех едно управление. „Ние нямаме различни тълкувания относно изпълнението на 4-годишната си управленска програма“, каза още председателят на ПГ на ГЕРБ.  \r\nДеница КИТАНОВА", "date": "2018.09.03", "title": "Цветан Цветанов, ГЕРБ: С предстоящия есенен сезон ще създадем по-добра координация, комуникация и взаимно уважение сред всички в коалицията"}
{"url": "http://www.focus-news.net/news/2018/09/03/2562599/api-vazstanoveno-e-dvizhenieto-pri-km-25-v-posoka-sofiya-na-am-trakiya.html", "text": "Възстановено е движението при км 25 в посока София на АМ „Тракия“, съобщават от пресцентъра на  Агенция \"Пътна инфраструктура\" .", "date": "2018.09.03", "title": "АПИ: Възстановено е движението при км 25 в посока София на АМ „Тракия“"}
{"url": "http://www.focus-news.net/news/2018/09/03/2562601/sport-sampdoriya-pobedi-napoli-s-30-kato-domakin.html", "text": "Отборът на Сампдория победи Наполи с 3:0 като домакин в мач от третия кръг на италианската „Серия А“. Головете за домакините отбелязаха Грегоар Дефрел на два пъти и Фабио Куалярела. С този резултат Наполи остава на пета позиция с шест точки, докато Сампдория се изкачва до 13-та позиция с три точки.", "date": "2018.09.03", "title": "Спорт: Сампдория победи Наполи с 3:0 като домакин"}
{"url": "http://www.focus-news.net/news/2018/09/03/2562600/the-daily-express-privarzhenitsite-na-ostavaneto-startirat-nov-proekt-strah-za-da-natrupat-pari-ot-panikata-ot-brekzit-bez-sporazumenie-tvardi-britanski-ikonomist.html", "text": "Експертът по търговско право професор Дейвид Колинс заяви, че някои привърженици на оставането на Великобритания в Европейския съюз правят подвеждащи твърдения, за да всяват страх от провала в постигането на споразумение с ЕС и да натрупат пари от паниката на пазара. Колинс твърди, че предположенията, че стоките ще спрат на границата, ако няма споразумение, са грешни, пише британският евроскептичен ежедневник  The Daily Express . \r\nВеликобритания просто ще приеме правилата за търговия на Световната търговска организация (СТО), успокоява професорът. \r\nИкономисти като професор Патрик Минфърд твърдят, че този сценарий ще повиши брутния вътрешен продукт на Великобритания с около 600 милиарда паунда, в същото време оставяйки ЕС с дупка от 500 милиарда паунда. \r\nПишейки за консултативната група „Адвокати за Великобритания“, професор Колинс от градския университет в Лондон, отхвърли твърденията, че стоките ще бъдат спрени на границата. \r\nТой заяви: „Аргументът, който се прокарва, е че след Брекзит ЕС ще има правото да третира стоките от Великобритания като такива от трета държава. Този подход погазва санитарните, фитосанитарните и технически бариери на търговските споразумения на СТО, защото е своеволно. Тези споразумения казват, че безмитните бариери трябва да са базирани на нивото на научно определим риск в продукта, който няма да се промени след Брекзит. Нито пък регулациите, чрез които те се оценяват или дори идентичността на тези, които извършват оценките. Това беше една от целите на обединяването на регулациите на ЕС със законите на Великобритания след Брекзит чрез Евросъюза (Законът за изтегляне) от 2018 година“. \r\nБез да назовава имена, професор Колинс заяви, че малка група от привържениците на оставането „очакват да спечелят от неразборията, която ще настъпи на пазарите като последствие на надутата паника за апокалипсис при липсата на споразумение за излизане. \r\n„Тези, които ще се възползват от падането на паунда или сриването на стоковия пазар изпъкват“, поясни той.  Йонислав Дочев", "date": "2018.09.03", "title": "The Daily Express: Привържениците на оставането стартират нов „Проект страх“, за да натрупат пари от паниката от Брекзит без споразумение, твърди британски икономист"}
{"url": "http://www.focus-news.net/news/2018/09/03/2562604/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Краткосрочният удар на евентуален Брекзит без споразумение върху икономиката на Великобритания би бил „хаотичен и тежък“, застрашавайки работните места и разрушавайки търговските връзки, предупреждават експерти от мозъчния тръст „Великобритания в променяща се Европа“, пише британският вестник  The Guardian . \r\nБританският министър по въпросите за Брекзит Доминик Рааб заяви, че е уверен, че 80 процента от работата върху завършването на споразумението за излизане от ЕС вече е свършена, докато преговорите навлизат във финалния си етап. \r\nНо неговият министерски колега Лиъм Фокс наскоро намекна, че сценарият на никакво споразумение – който ще настъпи, ако преговорите се провалят или двете страни се съгласят да няма споразумение – е най-вероятният изход. \r\nВ обновена оценка от 30 страници за удара на евентуален Брекзит без споразумение, мозъчният тръст заяви в понеделник, че това ще означава „изчезването без заменяне на много от правилата, които поддържат британската икономика и регулаторната ѝ структура“. \r\nТехният анализ твърди, че в краткосрочен период: \r\n- Доставките на храни могат да бъдат временно прекъснати – търговията с говеждо може да се разпадне, например, тъй като Великобритания сериозно зависи на вноса от ЕС и ще бъде принудена да наложи мита, в съответствие с правилата на Световната търговска организация (СТО). \r\n- Европейските карти за здравни осигуровки, които позволяват на британските туристи да се възползват от безплатно здравеопазване в ЕС, ще бъдат невалидни от деня на Брекзит. \r\n- Почти сигурно ще трябва да има „втвърдяване на границата“ между Северна Ирландия и Република Ирландия, включително и някои „физически прояви“. \r\n- Статутът на законните договори и търговските споразумения с европейски компании ще бъде неясен, тъй като Великобритания ще се превърне в „трета държава“ за една нощ. \r\n- Увеличеното и несигурно време на обработване на стоки на границата ще бъде „почти сигурно“, рискувайки образуването на опашки в Довър (британски град, който е инфраструктурно свързан с Дюнкърк, Франция) и принуждаването на компаниите да преразгледат веригите си за доставки. \r\nВ дългосрочен план, експертите на „Великобритания в променяща се Европа“ твърдят, че Островът ще има време да нормализира търговския си статут и споразумения с ЕС могат да бъдат сключени, за да се разрешат много други практични предизвикателства. \r\n„Не трябва да се смята, че щетите, макар и реални, ще бъдат задължително дългосрочни“, се казва в доклада. \r\n***  Броят на чиновници, които са напуснали британското министерство по въпросите за Брекзит, докато са работи по излизането на Великобритания от Европейския съюз, е равен на повече от половината от общия му състав, пише британският вестник  The Independent . \r\nДанни, с които вестникът се е сдобил, разкриват че стотици държавни служители са сменили работата си, докато министерството се е опитвало да стъпи на краката си и да скалъпи преговорна позиция за Великобритания през последните две години. \r\nМасовото заминаване на служители означава, че средната възраст на останалите в министерството чиновници е 32, макар че на тях е възложена задачата да сключат комплексно споразумение, което може да промени Великобритания за цяло поколение. \r\nИнформацията, която е придобита от британските Либерални демократи, изглежда че потвърждава предишните информации за изключително висок оборот на служители в министерството за излизане от Европейския съюз (МИЕС), което критиците твърдят, че сочи към „дълбока нестабилност“ в сърцето на правителствената операция за Брекзит. \r\nСпоред точните данни, внушителните 357 чиновници са напуснали МИЕС за период от само две години. \r\nВъпреки това, общият брой служители в това министерство е 665, което разкрива, че процентът на напусналите е повече от 50 за този период. \r\nОт министерството поясняват, че в тези, които са напуснали, влизат и назначения с фиксиран период, служители на заем от други министерства, изпълнители и стажанти. \r\nНо детайлите не променят факта, който се разкрива в данните: че средната възраст на останалите на работа служители е 32. \r\nГоворител на МИЕС се оправда с това, че министерството е създадено като ограничена във времето операция с „ясен мандат за извършването на историческа задача“. \r\nТой заяви: „Имайки това предвид, мнозинството от нашите служители са назначени с договори с фиксиран период или са взети под наем от други министерства, а много от тях са привлечени като стажанти младежи. Много от тези, които напуснаха, се преместиха към други министерства, защото техният период на наем приключи. Само малка част действително напуснаха публичната администрация“. \r\nНо националната сметна палата е подчертала през декември 2017 година, че МИЕС работи с 9 процента от капацитета си на тримесечие, когато средният капацитет на публичната администрация е 9 процента на година. \r\n***  Експертът по търговско право професор Дейвид Колинс заяви, че някои привърженици на оставането на Великобритания в Европейския съюз правят подвеждащи твърдения, за да всяват страх от провала в постигането на споразумение с ЕС и да натрупат пари от паниката на пазара. Колинс твърди, че предположенията, че стоките ще спрат на границата, ако няма споразумение, са грешни, пише британският евроскептичен ежедневник  The Daily Express . \r\nВеликобритания просто ще приеме правилата за търговия на Световната търговска организация (СТО), успокоява професорът. \r\nИкономисти като професор Патрик Минфърд твърдят, че този сценарий ще повиши брутния вътрешен продукт на Великобритания с около 600 милиарда паунда, в същото време оставяйки ЕС с дупка от 500 милиарда паунда. \r\nПишейки за консултативната група „Адвокати за Великобритания“, професор Колинс от градския университет в Лондон, отхвърли твърденията, че стоките ще бъдат спрени на границата. \r\nТой заяви: „Аргументът, който се прокарва, е че след Брекзит ЕС ще има правото да третира стоките от Великобритания като такива от трета държава. Този подход погазва санитарните, фитосанитарните и технически бариери на търговските споразумения на СТО, защото е своеволно. Тези споразумения казват, че безмитните бариери трябва да са базирани на нивото на научно определим риск в продукта, който няма да се промени след Брекзит. Нито пък регулациите, чрез които те се оценяват или дори идентичността на тези, които извършват оценките. Това беше една от целите на обединяването на регулациите на ЕС със законите на Великобритания след Брекзит чрез Евросъюза (Законът за изтегляне) от 2018 година“. \r\nБез да назовава имена, професор Колинс заяви, че малка група от привържениците на оставането „очакват да спечелят от неразборията, която ще настъпи на пазарите като последствие на надутата паника за апокалипсис при липсата на споразумение за излизане. \r\n„Тези, които ще се възползват от падането на паунда или сриването на стоковия пазар изпъкват“, поясни той. \r\n***", "date": "2018.09.03", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/09/03/2562970/tsvetan-tsvetanov-gerb-koalitsionnoto-sporazumenie-se-izpalnyava.html", "text": "Коалиционното споразумение се изпълнява. Това каза заместник-председателят на ГЕРБ и председател на парламентарната група Цветан Цветанов по време на брифинг след заседанието на коалиционния съвет на ГЕРБ и „Обединени патриоти“, предаде репортер на  Агенция „Фокус“.   По отношение на оставките на тримата министри, Цветанов заяви: \"Това, което се случи с тези оставки, не означава, че е стартирана процедурата по точка 6 в коалиционното споразумение“. Цветанов уточни: „Към настоящия момент има подадени оставки, няма решение и няма стартирана процедура съгласно правилника за организацията и дейността на Народното събрание“. Той посочи, че явно коалиционните партньори са имали различно тълкувание. Председателят на ПГ на ГЕРБ заяви, че този разговор ще бъде продължен в понеделник, когато ще говорят персонално за всяка от оставките, които ще бъдат подадени.  \r\nДеница КИТАНОВА", "date": "2018.09.03", "title": "Цветан Цветанов, ГЕРБ: Коалиционното споразумение се изпълнява"}
{"url": "http://www.focus-news.net/news/2018/09/03/2562605/ria-novosti-ministarat-na-otbranata-na-velikobritaniya-predupredi-za-teroristichna-zaplaha-ot-afganistan.html", "text": "Министърът на отбраната на Великобритания Гавин Уилямсън заяви, че страната му е заплашена от терористичната групировка „Ислямска държава“ от Афганистан и техните съмишленици в цялата Европа, предава  РИА Новости . \r\n„За пореден път виждаме терористичните групировки, действащи в Афганистан, и доказателствата за линията им на контакт не само с Великобритания, но и с цяла континентална Европа“, заяви той в интервю за телевизионния канал „Sky News“ по време на визитата си в Афганистан. \r\n„Виждаме истинска заплаха от страна на тези групировки по адрес на Великобритания“, добави министърът, отбелязвайки, че Лондон е длъжен да действа за предотвратяването на подобни атаки.  Йонислав Дочев", "date": "2018.09.03", "title": "РИА Новости: Министърът на отбраната на Великобритания предупреди за терористична заплаха от Афганистан"}
{"url": "http://www.focus-news.net/news/2018/09/03/2562607/kodeksat-za-borba-s-dezinformatsiyata-onlayn-tryabva-da-bade-gotov-do-kraya-na-mesetsa-obzor.html", "text": "Кодексът за борба с дезинформацията онлайн, който ще важи за цяла Европа, се очаква да бъде готов през септември. Това обяви пред журналисти във Варна комисарят по цифровата икономика и общество Мария Габриел. „Първата версия, която ми беше представена от социалните медии, заедно с рекламодателите и Борда от журналисти и неправителствени организации, не отговаряше на очакванията ми“, коментира тя, като допълни, че очаква конкретни мерки за прозрачност, за борбата с фалшивите акаунти, за алгоритмите и начина, по който те оказват влияние върху информирания ни избор. По думите й през септември те трябва да бъдат представен в окончателен вариант. „Давам им срок до октомври да покажат, че можем да имаме резултати. Ако това не се случи, си запазвам правото декември да изляза с анализ и да предложим следващи мерки, включително и такива от регулаторен характер“, заяви еврокомисарят. Тя уточни, че кодексът ще действа в цяла Европа. „Когато става въпрос за работа с данни на европейски граждани, независимо къде се намира седалището на компанията или на социалната медия, те трябва да отговарят на критерии“, посочи Мария Габриел. „Както при защитата на личните данни поставихме най-високите критерии в света, така бихме искали да бъде и с фалшивите новини“, коментира тя. По думите й за няколко месеца фалшивите новини или дезинформацията онлайн са се превърнали в един от приоритетите в политическия дневен ред на Европа. Еврокомисарят допълни, че фалшивите новини засягат всеки един от нас и рушат доверието между гражданите и институциите.  \r\nТя подчерта, че киберсигурността също е приоритет в нейната работа, тъй като за последните две години кибератаките са се увеличили с над 300%, а до 2021 г. загубите от тях ще достигнат 6 милиарда евро. „Киберсигурността ще продължава да бъде водеща тема. За нас е най-важно, че ЕК ясно адресира този проблем“, посочи Мария Габриел и припомни, че по време на Българското председателство е постигната обща позиция на Съвета по темата. „За първи път предлагаме европейска система за сертифициране на продукти. За мен като потребител е важно да знам на какво ниво на сигурност отговаря продуктът, който си купувам. За фирмите и за бизнеса също ще бъде толкова важно, когато един сертификат е валиден за една държава членка, да бъде валиден за целия ЕС“, посочи тя. „Ще продължим да работим и по съставянето на мрежа от центрове, в които киберсигурността да бъде водещ фактор. Да привлечем експерти и да се работи върху това да се изпреварват част от действията“, каза още еврокомисарят.", "date": "2018.09.03", "title": "Кодексът за борба с дезинформацията онлайн трябва да бъде готов до края на месеца (ОБЗОР)"}
{"url": "http://www.focus-news.net/news/2018/09/03/2562608/pregled-na-mezhdunarodnite-novini-do-6-chasa-agentsiya-fokus.html", "text": "„Независимо дали се радваме или сме доволни, че Скопие и Атина ще решат проблема си, това със сигурност това е добра новина за Белград и за Сърбия. Но нямам право да говоря или да не говоря за когото и да е на референдума, защото това ще бъде несправедливо и директна намеса във вътрешните работи, а ние уважаваме Македония“, заяви президентът на Сърбия Александър Вучич след срещата си с македонския премиер Зоран Заев, която се проведе на граничния пункт Табановце-Прешево, предава македонската информационна агенция  „Макфакс“ . \r\nСпоред сръбския президент, всичко, което допринася за стабилността на региона, като решаването на спора между Скопие и Атина, е добре за целия регион. \r\nТой добави, че Сърбия винаги ще реагира позитивно, ако съседите решават проблемите си и се договарят и изрази увереност, че това ще бъде приветствано. Сърбия и Македония са приятелски държави, стратегически близки и не е от такова значение, ако понякога имат тактически несъгласия или нещо подобно. Сърбия смята македонския народ и държава за искрено приятелски и ще направи така, че тези отношения да бъдат изпълнени с конкретно съдържание, добави Вучич. \r\nТой се отблагодари на Заев за позицията по отношение на разговорите между Белград и Прищина, тъй като целта трябва да бъде стабилност, мир и дългосрочно решение. \r\n***  „Съюз за Сърбия“, политически блок който обединява десет опозиционни политически партии и движения, беше формално основан в неделя вечер в Белград, с подписването на договор и приемането на програма от 30 точки, предава скопската електронна медия  „Плюс Инфо“ . \r\nМежду основните точки на програмата на „Съюза за Сърбия“ са създаването на условия за честни избори, борбата против престъпността, противопоставянето на членството на Прищина в ООН, нова икономическа политика, работна заетост за младите граждани и борбата против бедността. \r\nИнициативата за формиране на „Съюз за Сърбия“ е подета от Драган Джилас, а засега членки на „Съюза“ са Демократическата партия (Зоран Лутовац), Народната партия (Вук Йеремич), Левица на Сърбия (Борко Стефанович), Здрава Сърбия (Милан Стаматович), Заедно за Сърбия (Небойша Зеленович), Синдикатът Слога (Желко Веселинович), ДВЕРИ (Бошко Обрадович), Движението за възраждане (Янко Веселинович) и движението „Татковина“ (Славиша Ристич). \r\nВ съвместното изявление, лидерите на опозиционния блок заявиха, че са събрали не само, за да сменят властта, която се предвожда от президента на Сърбия и лидер на Сръбската прогресивна партия Александър Вучич, но и за „промяна на политиката на унижение на всички граждани на Сърбия“. \r\n„Затова преминаваме от думи към работа и приехме около 30 програмни точки, от чието изпълнение зависи нормалният живот на всеки гражданин. Борбата против политиката на бедността, провеждана от сегашното правителство, свободните избори, независимите медии, инвестирането във вътрешната икономика, мерките за повишаване на раждаемостта и подкрепа на семействата и въпросът за Косово (в статията Косово и Метохия). Във всичко това няма място за нашите идеологически различия, което дава надежда, че в Сърбия може да настъпи промяна“, се казва в съобщението им. \r\n***  Около 400 затворници са успели да избягат в неделя след бунт в затвор в южните покрайнини на либийската столица Триполи, обявиха от полицията, предава  AFP . \r\n„Задържаните са успели да отворят портите чрез сила и да избягат“, се казва в съобщението на полицията, без да се уточнява за какви престъпления са били държани затворниците. \r\n***  САЩ, които насърчават своя план за решение на близкоизточния въпрос, са предложили на палестинците създаването на конфедерация с Йордания, съобщава израелският телевизионен „Канал 10“, позовавайки се на срещата между неправителствена организация от Израел и палестинския президент Махмуд Абас в неделя в Рамала, предава  ТАСС . \r\nПо информация на телевизията, старшият съветник и зет на президента на САЩ Джаред Къшнър и специалният представител на вашингтонската администрация за международни преговори Джейсън Грийнблат са предложили на Абас „да се откаже от идеите за палестинска държава в полза на конфедерация с Йордания“. \r\nМеждувременно, по информация на телевизионния канал „Ал-Маядин“, Абас е отговорил на предложението заявявайки: „Готов съм да се съглася, но при условие, че Израел е част от конфедерацията“. \r\nПо данни на информационния портал „i24news“, Йордания е заявила, че въпросът за конфедерация „не е тема на дискусия“. \r\n***  11 политически групи в Ирак, включително тези водени от шиитския духовник Муктада ал Садр и министър-председателя Хайдер ал Абади, обявиха в неделя формирането на алианс, който ще бъде най-големият блок в новоизбрания парламент и ще има абсолютно мнозинство в него, предава  Reuters . \r\nАлиансът включва 177 депутати от 16 избирателни листи, разкрива документ, публикуван от иракската държавна агенция. Блокът вече се намира в челна позиция за формирането на следващото правителство на страната. \r\nПарламентът на Ирак съдържа общо 329 места, което означава, че алиансът ще има нужното абсолютно мнозинство за формиране на управление. Първото събрание на парламента е насрочено за понеделник, когато ще бъде избран нов председател и ще започне процесът на формиране на правителство. \r\n***  Президентът Башар Асад е победил в гражданския конфликт в Сирия, заяви министърът на външните работи на Франция Жан-Ив Льо Дриан, предава  РИА Новости , като се позовава на „Sputnik“. \r\n„Асад спечели войната. Длъжни сме да го признаем“, подчерта френският външен министър. \r\nТой отбеляза, че президентът е спечелил войната в Сирия, но не и мира. Според Льо Дриан за това Дамаск има нужда от „политическо решение с участието на международни посредници“. \r\nЛьо Дриан поясни, че Дамаск е бил решен да освободи провинцията Идлиб от терористите. Въпреки това, дори ако правителствените сили успеят да върнат региона под свой контрол, това няма да реши проблема, който е провокирал конфликта, счита министърът. \r\nТой добави, че Франция ще допринесе за мирното решение на конфликта в Сирия в рамките на дискусията в Общото събрание на ООН. \r\n***  Бившият постоянен представител на САЩ в ООН Саманта Пауър заяви, че наскоро починалият Джон МакКейн, който приживе се е занимавал самостоятелно с планирането на своето погребение, е оставил прощално послание на церемонията си към президента на Русия Владимир Путин, пише електронното издание на руския вестник  „Известия“ . \r\nПо думите ѝ МакКейн „не случайно“ е поканил президента на Украйна Петро Порошенко и го е поставил редом до генералния секретар на НАТО Йенс Столтенберг. \r\n„Това беше прощално послание към президента на Русия Владимир Путин и президента на САЩ Доналд Тръмп: Америка стои редом до своите приятели и съюзници“, заяви Пауър, цитирана от „Газета.ру“. \r\nНа 24 август по време на военен парад по случай Деня на независимостта на Украйна Порошенко заяви, че до 4 септември ще бъде регистриран проектозакон за укрепване на курса на страната за присъединяване към ЕС и НАТО. От своя страна, съветникът по национална сигурност на САЩ Джон Болтън, който в онзи момент се намираше в Киев, отбеляза, че перспективите на Украйна за влизане в Алианса зависят от изпълнението на политическите и военни условия от страна на държавата. \r\n***  Министърът на отбраната на Великобритания Гавин Уилямсън заяви, че страната му е заплашена от терористичната групировка „Ислямска държава“ от Афганистан и техните съмишленици в цялата Европа, предава  РИА Новости . \r\n„За пореден път виждаме терористичните групировки, действащи в Афганистан, и доказателствата за линията им на контакт не само с Великобритания, но и с цяла континентална Европа“, заяви той в интервю за телевизионния канал „Sky News“ по време на визитата си в Афганистан. \r\n„Виждаме истинска заплаха от страна на тези групировки по адрес на Великобритания“, добави министърът, отбелязвайки, че Лондон е длъжен да действа за предотвратяването на подобни атаки. \r\n***", "date": "2018.09.03", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/09/03/2562603/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на САЩ Доналд Тръмп представи, в своята същност, ултиматум към Световната търговска организация (СТО). По думите му, САЩ изискват СТО да проведе задълбочена реформа. Конкретните ѝ параметри не се уточняват. Въпреки това, през месец юли се състояха преговори между Тръмп и председателя на Европейската комисия Жан-Клод Юнкер. След тях президентът обеща, че САЩ и ЕС ще пристъпят към съвместна работа над реформирането на СТО. Става дума за борба срещу определени „нечестни действия“ в търговията: трансферът на технологии, кражбата на интелектуална собственост, промишлените субсидии и „изкривяванията на пазара“, създаването на държавни компании и свръхпроизводството на стоки. В случай на отказ Вашингтон запазва правото си да излезе от СТО, пише руският доктор на политическите науки и доцент във факултета по световна политика на Московския държавен университет Алексей Фененко в статия за електронното издание на руския вестник  „Независимая газета“ . \r\nВероятно е САЩ да не направят формален изход от СТО. В началото на юли в портала „Axios“ се появи информация, че президентската администрация на Доналд Тръмп подготвя законопроект за въвеждане на мита върху вноса на стоки без одобрението на Конгреса. Може да се доверите или да не се доверите на информацията на „Axios“. Но приемането на такъв законопроект ще означава фактически изход на САЩ от СТО, тъй като това нарушава базовите ѝ норми: спазване на режима на свободна търговия и разрешаване на споровете на базата на арбитраж. \r\nРеволюционните изявления на Тръмп е трудно да бъдат оценени. От времената на Втората световна война САЩ представляват главния поддръжник на режима на свободна търговия. Още през 1947 година, с определящата роля на САЩ, е било създадено Генерално споразумение за тарифите и търговията (ГСТТ), предназначено за утвърждаване на този режим в световен мащаб (През 1995 година ГСТТ се превръща в СТО). В средата на 70-те години на 20 век САЩ, в рамките на Ямайските споразумения, въвеждат плаващите валутни курсове, което формира глобалния пазар за движение на капитали „Forex“. През 1989 година страните от Г-7 начело със САЩ приемат така наречения Вашингтонски консенсус: препоръки към страните от третия свят за провеждането на политики, най-важните от които са приемане на режима на свободна търговия и създаване на благоприятен инвестиционен климат, т.е. откритост към движението на капитали. \r\nВ момента САЩ сами започват да ревизират режима на свободна търговия. Изявленията на Тръмп подкрепят конкретни протекционистични мерки. От 1 юни САЩ започнаха да събират мита върху вноса на стомана и алуминий от ЕС в размер на 25 и 10 процента съответно. От 6 юли САЩ започнаха да прибират и 25 процента мита върху стоки от Китай на стойност 34 милиарда долара. Ако добавим това към американските санкции, въведени против Русия, Иран и Турция, то курса на ограничение на световната търговия се превръща в център на политиката на администрацията на Тръмп. \r\nОт гледна точка на американския производител, политиката на Тръмп е разбираема. Режимът на свободна търговия е бил установен в САЩ през 40-те години на 20 век, когато те произвеждат повече от 50 процента от световния БВП. Въпреки това от 70-те години започва изтичането на капитали от САЩ и държавите от Западна Европа в страни с по-малки производствени разходи. Индустриалният потенциал на самите САЩ се оказва подринат, а американската икономика се превръща от производителна, в икономика обслужваща други. През следващите 40 години САЩ реализират стратегия за взаимодействие със страните от Източна Азия (включително Китай) за вноса в тях на производството си. Финансовата криза от 2008-2009 година, в хода на която Китай и Индия изискват достъп до управлението на световните финансови потоци, показва предела на тези взаимодействия. Не Тръмп, а първата президентска администрация на Барак Обама (2009-2012) постави въпроса за реиндустриализация на САЩ, най-малкото за да съхрани базата за възпроизводство на американската военна мощ. \r\nДействията на администрацията на Тръмп обективно водят до съкращения в обема на световната търговия. Първо, те принуждават другите страни да въведат протекционистични мерки за защита на националните си производства. Второ, те провокират страните-жертви на американските санкции да приемат ответни мерки срещу доставките на американски стоки. Трето, те окуражават другите държави да създават собствени икономически обединения, основани не на доларовите разчети. Платежният съюз, формиран в рамките на БРИКС, е възможно да се превърне в първата стъпка в тази посока. \r\nНо такъв подход означава сериозно преразглеждане на проекта за глобализация. Наистина, ядрото на глобализацията представлява именно режима на свободна търговия и тясно свързаният с него режим на свободно придвижване на капитала. Ако мислено го премахнем, то глобализацията мигновено ще се лиши от своята материално-техническа база. Възстановяването на митническите граници автоматично ще доведе до възстановяването на пълноценните системи за пограничен контрол, а те ще ограничат свободата на придвижване на капитала, стоките и работната сила. Приоритет неизбежно ще бъде даден не на създаването на „инвестиционен климат“, а на развитието на национални икономически комплекси. Глобализацията ще бъде естествено заменена от свят на национално ориентирани икономики. \r\nИма подобен случай и в историята. В по-голямата част от 19 век (от края на Наполеоновите войни до Френско-пруската война) в света преобладава принципа на свободната търговия, разглеждащ свободното движение на капитали и стоки като самоценност. През 70-те години на 19 век Великите сили променят политиката си към протекционизъм, в рамките на който за самоценност се счита създаването на национални промишлени комплекси и съответната им защита от чуждестранни внос чрез високи митнически тарифи. След Втората световна война в света отново се утвърдява принципна на свободната търговия, който прераства в икономическа глобализация в края на 20 век. Вероятно, че в края на 10-те години на 21 век Великите (и не толкова велики) сили се връщат към нов рунд на протекционистични политики. Именно това позволява осъществяването на фантастичните научни и технологични пробиви между 1870 и 1945 година, на чиито плодове светът  се наслаждава и до днес. \r\nНо ще запазят ли САЩ икономическото си лидерство при отказ от глобализационния проект? В краткосрочна перспектива най-сериозният удар ще бъде нанесен по страните с експортно ориентирана икономика: Китай, Индия, Германия. Но в средносрочна перспектива сериозен удар ще получат и САЩ. Връщане към свят на национално ориентирани икономики ще подкопае основния източник на американската мощ – статута на долара като световна резервна валута и способността на Вашингтон да формира правилата на световната търговия чрез рязкото му намаление. САЩ остават със силна икономика, но е малко вероятно да останат „работилница на мира“ както през 40-те години на 20 век. А това означава, че американците ще трябва да си съперничат с други протекционистични системи. \r\n***  В Донецк са убедени, че зад убийството на лидера на самопровъзгласилата си Донецка народна република (ДНР) Александър Захарченко стоят силите за специални операции (ССО) на Украйна. Тази версия изглежда логична, защото най-големите мотиви за покушение се намират именно в Киев. Въпреки това, някои експерти считат, че украинските спецслужби не притежават достатъчно професионализъм, за да проведат подобна сложна операция. Наистина ли са слаби специалните служби на Русия, пише електронното издание на руския вестник  „Взгляд“ . \r\nВ неделя в Донецк беше проведена прощална церемония с лидера на ДНР Александър Захарченко. В нея взеха участие около 120 000 човека, сред които и депутатът от руската държавна Дума Наталия Поклонская, лидерът на Крим Сергей Аксенов и раненият министър на данъците на ДНР Александър Тимофеев. \r\nЗахарченко беше убит в петък в ресторант „Сепар“, разположен на булевард Пушкин в центъра на Донецк, на няколко стотин метра от резиденцията му. Бомба, заложена в автомобил паркиран до сградата, е избухнала около 17:30 часа. Захарченко е загинал на място, след като е получил смъртоносна рана в главата. Бил е убит и телохранителят на Захарченко, а ранен е бил министър Тимофеев. Общо са пострадали 11 човека, а шест са хоспитализирани. \r\nЗаподозрените са били задържани почти веднага, в автомобил, спрян в съседния булевард Богдан Хмелницки. На следващия ден съветникът на лидера на ДНР Александър Казаков заяви, че убийството на Захарченко е било организирано от ССО на Украйна. По думите му, задържаните са признали за това след взрива в Донецк. \r\nТази версия изглежда достатъчно логична. „На първо място трябва да си зададем въпроса, на кого е изгодна смъртта на Захарченко. Тя е изгодна единствено на Украйна, която го счита за терорист, извън закона. Но, естествено, нито една спецслужба няма да поеме отговорност за подобно нещо“, заяви за Взгляд докторът на юридическите науки и професор, полковник към Федералната служба за сигурност (ФСБ) в запас и бивш заместник-началник на ростовското управление на ФСБ Сергей Воронцов. \r\nВъпреки това, тази версия си има и критици. Например, медийният експерт Анатолий Шарий отбеляза, че лидерът на ДНР е бил много добре охраняван, а организирането на неговото убийство са могли да направят само високопрофесионални спецслужби, а украинските не спадат към тях и е малко вероятно да извършат толкова сложна операция. \r\n„Операциите по отстраняване – обикновено това са чисто професионални операции на специалните служби, които се подготвят и координират щателно“, заяви за Взгляд бившият началник на израелската спецслужба „Натив“ Яков Кедми. Той обясни, че за организациите е необходимо да проведат разузнаване и наблюдение, да подготвят обекта и материалите за взрива, да поставят устройството, да координират действията между всички членове на групата, да определят точните координати, къде ще бъде човекът, да обработят схемата за детонирането на устройството и безопасното оттегляне след това. Следователно, подобни операции трябва да се проведат от професионалисти, които притежават всички нужни умения за тайна работа под наблюдение, обобщи той. \r\nОще един важен нюанс се състои в това, че охраната на Захарченко е била надценена и считана за неуязвима. „Считам, че има грешна оценка на охранителната служба. Съмнявам се, че охраната на Захарченко е била толкова квалифицирана, колкото се твърди. В противен случай, тя нямаше да допусне терористичния акт. В допълнение ми се струва, че провеждането на подобна операция в намиращ се във война субект не представлява извънреден труд“, подчерта Воронцов. \r\nКедми отбеляза, че без да се знаят всички подробности за покушението на Захарченко, е трудно да се каже дали това е била професионална операция или е проработила заради някаква случайност. \r\nСпоред Воронцов, за противопоставянето на диверсионната активност на Украйна е необходимо подредено и качествено контраразузнаване и нормална работа по защитата на своите лидери. „Това е сложен въпрос, обаче, за малка територия с ограничени ресурси. Все пак, извършването на престъпление или терористичен акт е милиони пъти по-евтино, отколкото защитата на един човек“, заключи той. \r\n***  Бившият постоянен представител на САЩ в ООН Саманта Пауър заяви, че наскоро починалият Джон МакКейн, който приживе се е занимавал самостоятелно с планирането на своето погребение, е оставил прощално послание на церемонията си към президента на Русия Владимир Путин, пише електронното издание на руския вестник  „Известия“ . \r\nПо думите ѝ МакКейн „не случайно“ е поканил президента на Украйна Петро Порошенко и го е поставил редом до генералния секретар на НАТО Йенс Столтенберг. \r\n„Това беше прощално послание към президента на Русия Владимир Путин и президента на САЩ Доналд Тръмп: Америка стои редом до своите приятели и съюзници“, заяви Пауър, цитирана от „Газета.ру“. \r\nНа 24 август по време на военен парад по случай Деня на независимостта на Украйна Порошенко заяви, че до 4 септември ще бъде регистриран проектозакон за укрепване на курса на страната за присъединяване към ЕС и НАТО. От своя страна, съветникът по национална сигурност на САЩ Джон Болтън, който в онзи момент се намираше в Киев, отбеляза, че перспективите на Украйна за влизане в Алианса зависят от изпълнението на политическите и военни условия от страна на държавата. \r\n***", "date": "2018.09.03", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/09/03/2562602/tass-otkrivaneto-na-mezhdukoreyskiya-punkt-za-vrazka-v-kesan-mozhe-da-se-sastoi-oshte-v-sryada.html", "text": "Откриването на междукорейския пункт за връзка в севернокорейския град Кесън може да се състои още на 5 септември, съобщи в понеделник телевизионният канал „YTN“ позовавайки се на информирани източници в правителството на Южна Корея, предава  ТАСС . \r\nОфисът за връзка може да се открие в идната сряда, когато в Пхенян на посещение ще бъде специалният посланик на президента на Южна Корея Чон И-йон, се казва в съобщението. \r\nПо данни на телевизионния канал, посланикът ще гостува в Пхенян, за да обсъди подготовката на предстоящата среща на върха между президента Мун Дже-ин и лидера на Северна Корея Ким Чен-ун, както и въпросите на денуклеаризацията.  Йонислав Дочев", "date": "2018.09.03", "title": "ТАСС: Откриването на междукорейския пункт за връзка в Кесън може да се състои още в сряда"}
{"url": "http://www.focus-news.net/news/2018/09/03/2562609/sputnik-katar-obmislya-multimiliardna-investitsiya-v-germanskiya-biznes.html", "text": "Катар може да обяви скоро нови мултимилиардни инвестиции в германски компании. Според германския вестник „Handelsblatt“, емирът на Катар Тамим бин Хамад ал Тани ще направи изявление по време на предстоящата среща с канцлера на Германия Ангела Меркел в Берлин в петък, предава  Sputnik . \r\n„В момента разглеждаме няколко проекта. Нашият ангажимент е добър за германската и за катарската икономика“, заяви катарският финансов министър Али Шариф Емади пред вестника. \r\nКатар вече притежава дял от германските компании „Фолксваген“, „Дойче банк“, „Сименс“, „Хошчеф“ и „Соларуорлд“. \r\nПрез изминалата година Саудитска Арабия, Египет, Бахрейн и ОАЕ скъсаха дипломатическите си отношения с Катар, обвинявайки го за това, че подкрепя тероризъм и се меси в техните вътрешни работи. Чрез Кувейт, който действа като посредник в кризата, четирите арабски държави връчиха ултиматум, съдържащ 13 искания към Доха, но страната отказа да се съобрази с тях. \r\nГерманският канцлер Ангела Меркел заяви, че Германия няма да действа като посредник в катарската криза и призова членовете на Съвета за сътрудничество на арабските държави от Персийския залив да заработят заедно, за да намерят решение на кризата.  Йонислав Дочев", "date": "2018.09.03", "title": "Sputnik: Катар обмисля мултимилиардна инвестиция в германския бизнес"}
{"url": "http://www.focus-news.net/news/2018/09/03/2562610/tass-prezidentat-na-filipinite-se-izvini-za-dumite-si-po-adres-na-barak-obama.html", "text": "Президентът на Филипините Родриго Дутерте се извини за предишните си изказвания по адрес на бившия американски държавен глава Барак Обама, заяви самият той по време на среща с филипинската общност в Ерусалим, цитира думите му телевизионният канал „ABC-CBN“, предава  ТАСС . \r\n„Поднасям извиненията си това, което говорих за него. Също така прощавам на Обама за неговите изказвания по адрес на битката, която нашето правителство води срещу наркокартелите“, заяви Дутерте, който пристигна на визита в Израел в неделя. \r\nВ същото време, филипинският лидер счита бившия американския президент за „студена личност, за разлика от сегашния глава на Белия дом“. „Доналд Тръмп е мой голям приятел, ние сме на една и съща вълна“, добави Дутерте.  Йонислав Дочев", "date": "2018.09.03", "title": "ТАСС: Президентът на Филипините се извини за думите си по адрес на Барак Обама"}
{"url": "http://www.focus-news.net/news/2018/09/03/2562611/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-турската граница на ГКПП „Капитан Андреево“ трафикът е интензивен на изход за товарни автомобили. На българо-румънската граница на ГКПП „Дунав мост“ и ГКПП „Дунав мост 2“ трафикът е интензивен на изход за товарни автомобили. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.09.03", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/09/03/2562614/predstoyashti-mezhdunarodni-sabitiya-za-3-septemvri-agentsiya-fokus.html", "text": "В германския град Кемниц ще се проведе концерт-митинг срещу расизма и ксенофобията. \r\n***  Президентът на Китай Си Дзинпин ще бъде домакин на форум на високо равнище, посветен на китайско-африканското сътрудничество. \r\n***  Първо заседание на парламента на Ирак в новия му състав. \r\n***  В Руанда ще се проведат парламентарни избори. \r\n***  Аржентинското правителство ще разкрие програма за бюджетни ограничения, целяща стабилизацията на икономиката. \r\n***", "date": "2018.09.03", "title": "Предстоящи международни събития за 3 септември (Агенция \"Фокус\")"}
{"url": "http://www.focus-news.net/news/2018/09/03/2562616/nimh-maksimalnite-temperaturi-shte-sa-predimno-mezhdu-29-i-34-v-sofiya-okolo-29.html", "text": "Атмосферното налягане ще се понижи и ще бъде по-ниско от средното за месеца. Днес ще бъде предимно слънчево. В следобедните часове и през нощта над западната половина от страната ще се развива купеста и купесто-дъждовна облачност и на места там ще има валежи и гръмотевици. Ще духа слаб, в Източна България и Дунавската равнина - до умерен вятър от изток-североизток. Максималните температури ще са предимно между 29° и 34°, в София около 29°. Това каза за  Агенция „Фокус“  дежурният синоптик от НИМХ Христо Христов. \r\nНад Черноморието ще бъде слънчево. Ще духа слаб до умерен изток-североизточен вятър. Максималните температури ще са между 28° и 30°. Температурата на морската вода е 26°-27°. Вълнението на морето ще бъде 2-3 бала. \r\nВ планините ще бъде предимно слънчево. В следобедните часове ще се развива купеста и купесто-дъждовна облачност и на места в западните масиви ще има краткотрайни валежи, има условия и за гръмотевична дейност. Ще духа до умерен вятър с източна компонента. Максималната температура на височина 1200 метра ще е около 22°, на 2000 метра – около 15°.", "date": "2018.09.03", "title": "НИМХ: Максималните температури ще са предимно между 29° и 34°, в София около 29°"}
{"url": "http://www.focus-news.net/news/2018/09/03/2562606/afp-yaponiya-shte-prekrati-vnosa-na-iranski-petrola-zaradi-natisk-ot-sasht.html", "text": "Големите търговци на едро в Япония се подготвят за прекратяването на вноса на суров петрол от Иран през октомври, заради страховете, че Вашингтон ще санкционира държави, които внасят ирански суров петрол, предава  AFP , като се позовава на информация на местна медия. \r\nПрезидентът на САЩ Доналд Тръмп през месец май обяви, че изтегля страната си от ядреното споразумение с Иран и през изминалия месец започна да възобновява санкции, които блокират други страни от това да търгуват с Иран. \r\nВтората фаза на санкциите, насочени срещу иранската индустрия на суров петрол и банков сектор ще започне на 5 ноевмри. \r\nЯпония търси вратичка, която ще ѝ позволи да продължи да внася ирански петрол, но това изглежда малко вероятно, агенция „Jiji Press“ и други местни медии коментират в последните дни. \r\nКато резултат, японските петролни компании се подготвят да прекратят вноса на ирански суров петрол и разглеждат начини за увеличение на петрола от други места, за да покрият недостига, който предстои. \r\nОфициално лице от търговското министерство в Токио потвърди в понеделник, че Япония е поставила въпроса за възможност за продължаване на вноса на ирански петрол пред САЩ, но отказа да коментира повече. \r\nВносителите на петрол също отказаха да потвърдят, че планират прекратяване на иранския внос. \r\n„Казваме от известно време, че ще наблюдаваме правителственото решение (за иранския внос на петрол), но не можем да коментираме повече, тъй като не оповестяваме информация относно индивидуална търговия“, заяви говорител на търговската компания на едро „Showa“ Шел Секию пред AFP в понеделник.  Йонислав Дочев", "date": "2018.09.03", "title": "AFP: Япония ще прекрати вноса на ирански петрола заради натиск от САЩ"}
{"url": "http://www.focus-news.net/news/2018/09/03/2562615/predstoyashti-sabitiya-v-stranata-za-3-septemvri-agentsiya-fokus.html", "text": "*** \r\nВ 10.00 часа ще бъде открита новата учебна година във Военна академия „Г. С. Раковски“. На церемонията ще присъстват министърът на отбраната Красимир Каракачанов и началникът на отбраната генерал-лейтенант Андрей Боцев.  \r\n*** \r\nОт 8.30 часа до 21.00 часа пред Народното събрание ще се проведе протест с искане за публично оповестяване на цялата информация, съдържаща се в концесионните договори за добив на подземни природни богатства. Протестът е и срещу повсеместната корупция при разходването на публични средства, злоупотребите в ИА „Автомобилна администрация“ и др.  \r\n*** \r\nОт 11.00 часа до 13.00 часа в Централното фоайе в Ректората ще се проведе Ден на отворените врати на магистърските програми на Алма матер.  \r\n*** \r\nОт 11.00 часа в зала „Арена Армеец“ ще бъде открита нова зала, построена за Световното първенство по художествена гимнастика.  \r\n*** \r\nОт 12.00 часа в централата на НФСБ в София, на „Раковска” 134, НИК на НФСБ ще изрази окончателната си позиция за коалиционните взаимоотношения. \r\n*** \r\nОт 13.00 часа в зала 1 на хотел „Маринела“ Кубрат Пулев и Хюи Фюри застават пред българските медии за предстоящия исторически мач на 27 октомври, който ще излъчи официалния претендент за световната титла на IBF. \r\n*** \r\nОт 14.00 часа в Университетската Ботаническа градина (гр. София, ул. „Московска“ 49) ще се проведе събитие, посветено на земеделието на тема: „Пътят на храната: от семенцето до чинията“. \r\n*** \r\nОт 18.00 часа в резиденция „Лозенец“ главният изпълнителен директор на „Български пощи” ЕАД Деян Дънешки ще пусне в употреба издание на тема: „140 години Военномедицинска помощ на Българските въоръжени сили“ – илюстрована пощенска карта със стандартен знак за цена на пощенската услуга и специален пощенски печат. В церемонията ще вземе участие бригаден генерал професор д-р Венцислав Мутафчийски, д.м.н., FACS – началник на ВМА. \r\n*** \r\nОт 19.00 часа до 21.00 часа на пл. „Св. Александър Невски“ от страната на ул. „15-и ноември“ ще се проведе протест на жителите на ж.к. „Овча купел“ срещу неправомерното и прекомерно застрояване в междублоковите пространства.  \r\n*** \r\nОт 09.30 часа над 30 деца – състезатели и представители на плувен клуб „Пирин“ – Благоевград ще се включат в почистване на Природен парк „Рилски манастир“.  \r\n*** \r\nОт 12.00 часа в кабинет 106 в сградата на общинската администрация кметът на Благоевград Атанас Камбитов ще даде пресконференция.  \r\n*** \r\nОт 19.00 часа в шапитото на цирка (бул. \"Цар Освободител\" до бензиностанция „Кава Петрол“) ще се проведе национално турне на „Палячи“. Калуди Калудов ще отпразнува във Варна 40 години на сцената в ролята на Канио от операта „Палячи“ на Леонкавало. \r\n*** \r\nОт 13.30 часа в централата на БСП на ул. „Македония“ 33 народният представител проф. Анелия Клисарова ще проведе приемна за граждани.  \r\n***    \r\nОт 09.00 часа в Спортното училище „Г. С. Раковски“ ще бъде открита новата учебна година.  \r\n*** \r\nОт 8.00 часа в Народното читалище „Йордан Йовков – 1870 г.“ ще се проведе летен детски център за игри и забавления.  \r\n*** \r\nОт 10.00 часа в хотел \"България\" председателят на Движение \"Възраждане\" Костадин Костадинов ще даде пресконференция във връзка с инцидента в село Славеево с народния представител от \"Обединени патриоти\" Йордан Апостолов и ВиК проблемите в Добрич. \r\n*** \r\nОт 18.00 часа и от 19.00 часа на тенис кортовете ще се проведе открит урок на каварненският възпитаник Стефан Трифонов за всички любители на този спорт.  \r\n*** \r\nВ 9.30 часа в местността „Бачкова чешма“ в землище на Рилския манастир ще се проведе кампания по почистването на Природен парк „Рилски манастир“.  \r\n*** \r\nОт 9.00 часа в зала 2 на Окръжния съд ще се гледа делото срещу Васил А., обвинен в нарушаване на правилата за движение по пътищата при шофиране на моторно превозно средство.  \r\n*** \r\nОт 9.30 часа в зала 12 на Районния съд ще се гледа делото срещу Габриела М., обвинена в шофиране с концентрация на алкохол в кръвта 1.38 промила.  \r\n*** \r\nОт 10.30 часа в ДГ „Ралица“ в кв. „Коматево“, където са изградени 4 нови детски площадки, ще гостуват кметът на Община Пловдив инж. Иван Тотев и кметът на Район „Южен“ Борислав Инчев. По-късно те ще посетят и новопостроената детска площадка в квартала. \r\n*** \r\nОт 11.00 часа в пресклуба на БТА ръководството на ПП АБВ ще даде пресконференция за оценка ефективността на органите за местно самоуправление, както и подготовката на Пловдив за „Европейска столица на културата – 2019“. \r\n*** \r\nОт 9.30 часа до 16.30 часа общинските съветници от ГЕРБ Георги Стоянов и Димитър Павлов ще проведат приемна за граждани.  \r\n*** \r\nОт 9.00 часа до 16.00 часа в РЗИ - Шумен ще се проведе кампания по безплатно и анонимно изследване на ХИВ/СПИН.", "date": "2018.09.03", "title": "Предстоящи събития в страната за 3 септември (Агенция „Фокус“)"}
{"url": "http://www.focus-news.net/news/2018/09/03/2562617/premierat-boyko-borisov-e-na-ofitsialno-poseshtenie-v-cherna-gora.html", "text": "Министър-председателят Бойко Борисов е на официално посещение в Черна гора, съобщиха от  правителствената информационна служба . В Подгорица премиерът Борисов провежда срещи с министър-председателя на Черна гора Душко Маркович, с президента Мило Джуканович и с председателя на Скупщината Иван Брайович. По време на разговорите се обсъждат напредъкът по европейската перспектива на страните от Западните Балкани и регионалното и двустранно сътрудничество. Министър-председателят Бойко Борисов ще бъде награден с орден „Черна гора“ с лента от президента на западнобалканската държава.", "date": "2018.09.03", "title": "Премиерът Бойко Борисов е на официално посещение в Черна гора"}
{"url": "http://www.focus-news.net/news/2018/09/03/2562613/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес преди обяд ще бъде слънчево. След обяд ще се развива купеста и купесто-дъждовна облачност и главно в западната половина от страната краткотрайно ще превали, в отделни райони е възможно и да прегърми. Ще духа слаб, в Източна България и Дунавската равнина - до умерен вятър от изток-североизток. Максималните температури ще са предимно между 29° и 34°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт Бургас: \r\nДвижението от км  308+107 до км 359+475 в участъка Деветак-Ветрен се извършват ремонтни дейности – косене на тревни площи.Организацията на движение е сигнализирана с пътни знаци и конуси. Срок до 30.10.2018 г. \r\nОбласт софия: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520км 37+920. Движението се извършва двупосочно в платното посока Варна. Срок до 15.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nДвижението по АМ \"Хемус\" от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно. Срок 30.09.2018 г. \r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 30.09.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.  Транзитното движение  в посока Кърджали  и обратно се пренасочва през ПВ „Орфей“ в гр. Хасково по обходен маршрут  както следва: \r\nОт начало гр. Хасково  - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5  / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 07.09.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 07.09.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Пазарджик: \r\nДвижението по с. Габровица – с. Момина клисура, от км 151+000 до км 156+000 се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 03.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 е в една лента, поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ –5391: Движение с повишено внимание по път от км 0+000 до км 6+000 в участъка „Трояново-Аспарухово” се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ –7306: Движение с повишено внимание по път от км 8+000 до км 9+500 в участъка „Черница-Сунгурларе-Чубра” се осъществява в една лента на определени участъци поради ремонтни дейности  на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич - Калоян от км 8+988  до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. \r\nОбходен маршрут: По уличната мрежа на гр. Козлодуй. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 10.09.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nПът III-1306: Движението по път III-1306 в участък с. Сухаче – с. Върбица от км 30+000 до км 35+000 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 03.09.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 07.09.2018 г. \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 07.09.2018 г.; \r\nПът ІІІ-107:Движението по път III-107 в района на Рилски манастир от км 27+600 до км 27+800 се осъществява в една лента поради извършване на ремонтни дейности по обрушване на ската и отсичане на дървета по откоса. Движението ще  бъде затваряно за кратки периоди от 10 мин. Участъкът е сигнализиран с пътни знаци. Ремонтните дейности ще се извършват за времето от  08:00 до 14:00 ч. до 07.09.18 г. \r\nПът ІІІ-602: Движението по път ІІI-602 Бабино – Бобов дол в участъка от км 27+000 до км 27+200 се осъществява в една лента поради, локални ремонтни дейности на асфалтовата настилка. Сигнализирано с пътни знаци. Срок до 07.09.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут през с. Конче – с. Токачка – гр. Крумовград. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 30.09.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 15.09.2018 г. \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 05.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 15.09.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 05.09.2018 г. \r\nПът ІІ-63: Движението по път ІІ-63 Забел – Главановци от км 55+000 до км 56+200 се осъществява в една лента поради ремонтни дейности на асфалтовата настилка. Срок до 03.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 ще се осъществява в едната лента, поради ремонтни дейности. Срок до 07.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 05.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание, поради монтаж на СПО. Срок до 09.09.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 07.09.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 07.09.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86., а за автомобили с маса над 12 т да се използва маршрута гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 07.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 10.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.09.03", "title": "Актуална пътна обстановка"}
{"url": "http://www.focus-news.net/news/2018/09/03/2562621/sofiya-vavezhda-se-vremenna-organizatsiya-na-dvizhenieto-za-uchastak-ot-ulparva-balgarska-armiya.html", "text": "Въвежда се временна организация на движението за участък от ул.„Първа българска армия”. Това съобщиха от пресцентъра на  Столична община . Забранява се влизането на пътни превозни средства  до 15.10.2018 г. по северната половина от пътното платно на ул. „Първа българска армия”, в участък от ул. „Проф. Иван Георгов\" до бул. „Илиянци\". Движението ще се извършва двупосочно по една лента в посока по южната половина от пътното платно на ул. “Първа българска армия”, в същия участък.  \r\nДо 24.00 часа на 15.10.2018 г. временно се измества автобусна спирка по маршрута на автобусни линии № 100, с код 2148 „УЛ. ПРОФ. И. ГЕОРГОВ” на ул. „Първа българска армия”, с 37 метра назад в посока ул. „Проф. Иван Георгов\".", "date": "2018.09.03", "title": "София: Въвежда се временна организация на движението за участък от ул.„Първа българска армия”"}
{"url": "http://www.focus-news.net/news/2018/09/03/2562623/rakovodstvoto-na-pp-abv-shte-dade-preskonferentsiya-v-plovdiv.html", "text": "Днес ръководството на ПП АБВ ще даде пресконференция в Пловдив, съобщиха от пресцентъра на  партията . Събитието ще се проведе от 11.00 часа в пресклуба на БТА. На пресконференцията ръководството на АБВ ще оцени ефективността на органите за местно самоуправление, както и подготовката на Пловдив за „Европейска столица на културата – 2019“.", "date": "2018.09.03", "title": "Ръководството на ПП АБВ ще даде пресконференция в Пловдив"}
{"url": "http://www.focus-news.net/news/2018/09/03/2562622/afp-mianmar-osadi-dvama-zhurnalisti-na-reuters-za-7-godini-zaradi-narushenie-zakon-za-darzhavnata-tayna.html", "text": "Двама журналисти на американската агенция „Reuters“ са били осъдени на седем години затвор в понеделник в Мианмар за това, че са нарушили закон за държавна тайна по време на репортажите им за кризата с рохингите, обяви съдия в Мианмар, цитиран от  AFP . \r\n„Тъй като те са извършили нарушение според закона за държавната тайна, са осъдени на седем години затвор“, заяви съдия Йе Луин пред съда.  Йонислав Дочев", "date": "2018.09.03", "title": "AFP: Мианмар осъди двама журналисти на „Reuters“ за 7 години заради нарушение закон за държавната тайна"}
{"url": "http://www.focus-news.net/news/2018/09/03/2562612/voa-senator-dzhon-makkeyn-beshe-pogreban-v-amerikanskata-voennomorska-akademiya.html", "text": "Сенатор Джон МакКейн от Аризона беше погребан в неделя в колежа, който е завършил – американската военноморска академия в Анаполис, Мериленд, след пет дена на възпоменания към него като военен герой, висшестоящ държавник и американски патриот, предава радио  Voice of America . \r\nФиналното място на МакКейн е редом до дългогодишния му приятел и съученик от академията, Адмирал Чък Ларосн, който почина през 2014 година. \r\nЧастна възпоменателна служба е била извършена в параклиса на академията, последвана от шествие към тревистото гробно място, гледащо към реката Севърн. Стотици хора се наредиха на пътя водещ към Анаполис, за да отдадат почит на МакКейн.  Йонислав Дочев", "date": "2018.09.03", "title": "VOA: Сенатор Джон МакКейн беше погребан в американската военноморска академия"}
{"url": "http://www.focus-news.net/news/2018/09/03/2562624/api-dvizhenieto-se-osashtestvyava-samo-v-aktivnata-lenta-pri-km-382-v-posoka-varna-am-hemus-poradi-pochistvane-na-patnoto-platno-ot-razpilyan-tovar.html", "text": "Движението се осъществява само в активната лента при км 382 в посока Варна АМ \"Хемус\" поради почистване на пътното платно от разпилян товар. Това съобщоха от пресцентъра на  Агенция \"Пътна инфраструктура\"  (АПИ). Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.09.03", "title": "АПИ: Движението се осъществява само в активната лента при км 382 в посока Варна АМ \"Хемус\" поради почистване на пътното платно от разпилян товар"}
{"url": "http://www.focus-news.net/news/2018/09/03/2562618/tass-pravitelstvoto-na-yaponiya-pregovarya-za-sreshta-mezhdu-shindzo-abe-i-vladimir-putin-na-iif.html", "text": "Правителството на Япония преговаря за среща между министър-председателя на страната Шиндзо Абе и президента на Русия Владимир Путин по време на четвъртия Източен икономически форум (ИИФ) във Владивосток, макар и дневният ред на срещата все още да не е определен, заяви в понеделник генералният секретар на кабинета на министрите на Япония Йошихиде Суга по време на редовната си пресконференция в Токио, предава  ТАСС . \r\n„Ако обстоятелствата позволяват премиерът (Шиндзо) Абе трябва да присъства на Източния икономически форум на 11 септември. Преговаряме за провеждането на среща там между лидерите на Япония и Русия, макар и конкретен дневен ред към този момент да не е определен“, заяви той. \r\nКакто съобщи агенция „Kyodo“ японската страна разглежда и възможността за среща във Владивосток с китайския президент Си Дзинпин.  Йонислав Дочев", "date": "2018.09.03", "title": "ТАСС: Правителството на Япония преговаря за среща между Шиндзо Абе и Владимир Путин на ИИФ"}
{"url": "http://www.focus-news.net/news/2018/09/03/2562625/ministar-krasimir-karakachanov-i-general-leytenant-andrey-botsev-shte-uchastvat-v-otkrivaneto-na-novata-uchebna-godina-vav-voenna-akademiya-g-s-rakovski.html", "text": "Министърът на отбраната Красимир Каракачанов и началникът на отбраната генерал-лейтенант Андрей Боцев ще участват днес в откриването на новата учебна година във Военна академия „Г. С. Раковски“. Това съобщиха от пресцентъра на  Министерство на отбраната . По традиция те ще изнесат първите академични лекции пред командно-преподавателския и слушателския състав на академията.  \r\nПреди 1300 години българският кан Тервел печели битката със сарацините при Константинопол и спасява България и цяла Европа от нашествието им. Министър Каракачанов ще изнесе своя лекция на тема „Победата на кан Тервел при Константинопол през 718 г.”  \r\nЛекцията на началника на отбраната генерал Андрей Боцев е на тема: „Предизвикателства и перспективи за развитието и изграждането на Въоръжените сили на Република България в условията на динамично променящата се военностратегическа среда за сигурност”. \r\nПрез учебна 2017/2018 година във Военна академия ще започнат своето обучение 103 слушатели в различни специалности.", "date": "2018.09.03", "title": "Министър Красимир Каракачанов и генерал-лейтенант Андрей Боцев ще участват в откриването на новата учебна година във Военна академия „Г. С. Раковски“"}
{"url": "http://www.focus-news.net/news/2018/09/03/2562619/nfsb-shte-obyavi-dali-shte-ostane-vav-vlastta.html", "text": "Националният фронт за спасение на България (НФСБ) ще обяви дали ще остане във властта. Националният изпълнителен комитет (НИК) на партията ще изрази окончателната си позиция за коалиционните взаимоотношения с декларация на брифинг в централата на партията в София от 12.00 часа. Решението на НФСБ ще бъде обявено след двудневно съвещание на изпълнителния комитет, което се проведе в Бургас през уикенда. Причина за него бяха поисканите от премиера Бойко Борисов оставки на министрите Николай Нанков, Валентин Радев и Ивайло Московски заради трагичния инцидент край Своге, при който загинаха 17 души. Лидерът на НФСБ и вицепремиер Валери Симеонов обяви, че те не са били съгласувани с партията му, както предполага коалиционно споразумение на управляващите. В своя позиция след заседанието на НИК от НФСБ заявиха, че ще гласуват против оставките на тримата министри, тъй като „нито един от тримата няма пряка вина за катастрофата край Своге“.  От партията посочи също и, че са „против едноличния стил на управление на Борисов по отношение на кадрите, който не е съгласуван с коалиционите партньори и който е в противоречие с т. 6 от Коалиционното споразумение“. Според НФСБ нелогичната смяна на министри, заместник-министри и държавни служители създава професионален дефицит и бойкотира изпълнението на програмата. \r\nМеждувременно в рамките на днешния ден се очаква ГЕРБ и Обединените патриоти да обсъдят вариантите за заместници на тримата министри в кабинета.", "date": "2018.09.03", "title": "НФСБ ще обяви дали ще остане във властта"}
{"url": "http://www.focus-news.net/news/2018/09/03/2562620/api-zapochva-remontat-na-uchastaka-ot-patya-svoge-sofiya.html", "text": "Днес започва ремонтът на участъка от път II-16 Своге – София, където стана тежкият пътен инцидент с автобус. Това съобщиха от пресцентъра на  Агенция „Пътна инфраструктура“ . Отсечката първо ще се фрезова, а след това ще се преасфалтира. Досега предприемането на ремонтни дейности беше невъзможно поради извършваните процесуално-следствени работи.  \r\nВ останалите участъци от път II-16, в които са констатирани дефекти, до момента Изпълнителят Сдружение „Трейс Своге“ е извършил следните строително-монтажни работи: изкърпени са всички дупки и неравности от км 23+000 до км 52+000. Това е участъкът малко след тунел \"Елисейна\" до град  Своге. \r\nРемонтирани са и две пропадания при км 71+000 - след разклона за село Ромча, и при км 73+000 - в Искърскотото дефиле.   \r\nСлужители на ОПУ - София са направили оглед на всички пътни знаци и където е било необходимо е премахната избуялата от дъждовете растителност за осигуряване на по-добра видимост за шофьорите.", "date": "2018.09.03", "title": "АПИ: Започва ремонтът на участъка от пътя Своге - София"}
{"url": "http://www.focus-news.net/news/2018/09/03/2562626/denyat-3-septemvri-v-balgarskata-istoriya.html", "text": "През 1944 г. премиерът Константин Муравиев спира изпълнението на всички смъртни присъди.  \r\nПрез 1903 г. Вселенският патриарх Йоаким III с послание настоява Турция възможно най-бързо да потуши въстанието и да възстанови реда в Македония. На тази дата през 1877 г. по време на Руско-турската освободителна война румънският княз Карол е назначен за главнокомандващ на руско-румънските части при Плевен. Ловеч за втори път.   \r\n2006 г. \r\nРежисьорът Александър Морфов печелина наградата \"Аполон Токсофорос\". Статуетката се връчва ежегодно на известени български творци по време на празниците на изкуствата в Созопол. \r\n2006 г.  \r\nВ Трекляно е открита паметна плоча на загиналите във войните. В района е поставена и морена с монтирана каменна плоча с надпис, в памет на капитан Симо Соколов. Той е водач на Шопското въстание, проведено по време на Руско-турската освободителна война. Капитанът е роден в село Разнатовци, което днес е в Република Сърбия. \r\n2006 г.  \r\nДве четвърти и едно пето място печелят българките в шестия и последен турнир от Златната лига по лека атлетика в Берлин. Ваня Стамболова завършва четвърта в спринта на 400 метра за жени с време 51.11 секунди. Венелина Венева остана четвърта в скока на височина. Тезджан Наимова се нарежда на пето място в спринта на 100 метра. \r\n1980 г. \r\nОт 3 до 7 септември председателят на Комитета за култура Людмила Живкова е на посещение в Швеция. \r\n1979 г. \r\nНа делово посещение в България пристига министърът на външните работи на Турция Гюндюз Йокчюн. \r\n1974 г. \r\nВ Пловдив е пткрит XXX юбилеен международен мострен панаир.В изложението са представени фирми от 24 страни от Европа, Америка и Азия. \r\n1944 г. \r\nПремиерът Константин Муравиев спира изпълнението на всички смъртни присъди. \r\nЗемеделският лидер и общественик Константин Муравиев е активен участник в българския политически живот в първата половина на XX в. Участник е в делегацията по сключване на мирния договор в Ньой (1919 г.), министър е в правителствата на БЗНС (1923 г.) и на Народния блок (1931-1934 г.), както и министър-председател на последното правителство на свободна България (2 – 9 септември 1944 г.). Т. нар. “Народен съд” го осъжда на доживотна присъда, излежавана в Софийския, Сливенския, Шуменския и Пазарджишкия затвори, от където е освободен през 1955 г. По време на Унгарските събития 1956 г. Муравиев е изпратен в лагера “Белене”, където е затворен без присъда до 1960 г. Умира в София на 31 януари 1965 г. \r\n1916 г. \r\nВ хода на Първата световна война конната дивизия на ген. Иван Колев удържа победа над основните сили на XIX румънска дивизия при с. Кочмар, с. Гешаново. \r\nНа 3 септември усилена бригада на XIX пехотна румънска дивизия се насочва от Добрич към Тутракан, за да окаже помощ на неговите защитници. Ген. Колев взема решение да ги атакува. При с. Кочмар авангардът на румънците е спрян от пехотните подразделения. Още незалегнали, румънските батальони са атакувани във фланг от I бригада на конната дивизия и са принудени да се предадат. Малко по-късно движещите се на няколко километра назад основни сили са атакувани от кавалеристите от IV бригада. Атаката е мълниеносна и толкова изненадваща, че румънците не могат да се развърнат и са принудени да напуснат неорганизирано бойното поле, без да окажат съпротива. \r\n1903 г. \r\nВселенският патриарх Йоаким III с послание настоява Турция възможно най-бързо да потуши въстанието и да възстанови реда в Македония. \r\nИлинденско-Преображенското въстание е масово народно въстание, организирано и ръководено от Вътрешната македоно-одринска революционна организация. Въстанието е връхна точка в националноосвободителното движение на Македония и Одринско, които по силата на Берлинския договор остават в пределите на Османската империя. \r\n1877 г. \r\nПо време на Руско-турската освободителна война румънският княз Карол е назначен за главнокомандващ на руско-румънските части при Плевен. В същия ден руски отряд, командван от генерал-майор А. Имеретински, освобождава Ловеч за втори път. На тази дата са родени: \r\n1950 г. \r\nРоден е Васил Найденов - български поп-изпълнител, пианист. Завършва Eстрадния отдел при БДК, специалност \"Пиано\" (1973 г.). Работи като пианист и певец в различни групи от 1969 г.: \"Златни струни\", оркестъра на Б. Киров, \"Диана Експрес\", \"Тангра\". От 1979 г. е солист. Известност му носят песента \"Предутрин\", I награда на \"Златния Орфей\" (1979 г.) и песента от филма \"Адаптация\" (музика М. Щерев), обявена за \"Мелодия на годината\" (1979 г.). През 80-те години на ХХ в. песните му отново печелят награди на различни фестивали и конкурси: \"Телефонна любов\" (1982 г.) и \"Сбогом казах\" (1985 г.) са обявени за \"Мелодия на годината\"; I награда на \"Златния Орфей\" (1981 г.), II награда на \"Шлагерфестивал\", Дрезден (1981 г.), II награда на фестивала \"Гала\", Хавана (1982 г.). Участва на фестивалите в Сопот (Полша, 1980 г.) и Кнок (Белгия, 1983 г.). Автор е на музиката за някои от песните, които изпълнява. Васил Найденов участва в два филма: \"Телевизионна любов\" (1982 г.) и \"Като в песен\" (1983 г.). Дискография: \"Адаптация\" (1980 г.), \"Телефонна любов\" (1982 г.), \"Чудо\" (1983 г.), \"Междучасие\" (1985 г.) и др. \r\n1893 г. \r\nРоден е Денчо Стефанов Марчевски - български писател белетрист. Учи в Априловската гимназия в Габрово и в Учителския институт в Русе. Работи като учител. Автор е на книги за деца и юноши: “Самички” (1923 г.), “Морското момче” (1938 г.), “Между три морета” (1943 г.), “Момчето с акордеона” (1953 г.), “Край старата ракла” (1968 г.) и др. Повече от творбите му на исторически теми са писани с педагогическа цел. Умира на 14 май 1973 г. в София. \r\n1891 г. \r\nРоден е д-р Любомир Николов Владикин - български юрист, белетрист. Син е на Н. Владикин и е племенник на Евстатий Пелагонийски (с мирянско име Г. Д. Димитракев). Завършва право в София, след което специализира държавни науки във Виена и Вюрцбург. Професор е в Софийския университет по общо държавно и българско конституционно право (1932 г.); почетен доктор е на университетите в Атина, Букурещ, Загреб, Виена, Рим, Париж и Осло. След 9 септември 1944 г. емигрира в чужбина. Съчинения: \"Регентството като държавноправен институт\" (1927 г.), \"Българското престолонаследие\" (1930 г.), \"Основите на царската власт и престолонаследието\" (1931 г.), \"Френският стопански съвет\" (1934 г.), \"Царевград Търнов\" (1928 г.), \"Между Царевец и Трапезица\" (1931 г.), \"История на Търновската конституция\" (1994 г.) и др. Умира на 22 май 1948 г. в Мюнхен. На тази дата умират: \r\n1970 г. \r\nУмира Васил Гендов (Васил Димов Хаджигендов) - български актьор и режисьор. Гендов е инициатор за създаване на съюза на кинодейците в България (1931 г.), както и на Музея на българската кинематография (1948 г.). Създател е на първия български игрален филм \"Българан е галант\" (1915 г.). \r\n1965 г. \r\nУмира проф. Александър Колев Бурмов - български историк, изследовател на на Средновековието и Възраждането. Един от най-добрите специалисти по изследване дейността на БРЦК и на личностите, свързани с революцията, на делото на Левски, Раковски, Ботев, Каравелов, Бачо Киро, Матей Миткалото, Атанас Узунов и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.03", "title": "Денят 3 септември в българската история"}
{"url": "http://www.focus-news.net/news/2018/09/03/2562627/sofiya-vavezhda-se-organizatsiya-na-dvizhenieto-za-podmyana-na-dilatatsionni-fugi-na-most-po-bul-hristofor-kolumb.html", "text": "Въвежда се организация на движението за подмяна на дилатационни фуги на мост по бул. „Христофор Колумб“. Това съобщиха от пресцентъра на  Столична община . \r\nДо 24.00 часа на 12.09.2018 г. се забранява влизането на пътни превозни средства по бул. „Христофор Колумб“, в участъка от бул. „Асен Йорданов“ до ул. „Неделчо Бончев“.  \r\nВременно се променят разписания на автобусите, като до 24.00 часа на 12.09.2018 г. маршрутът на автобусна линия № 10 се променя, както следва (в посока кв. Бусманци – кв. Димитър Миленков): по ул. Неделчо Бончев до кръговото кръстовище ул. Неделчо Бончев - бул. Христофор Колумб – ул. Източна тангента, обръщане посоката на движение на кръговото кръстовище, по ул. Неделчо Бончев, наляво по ул. 5010 към кв. Абдовица в посока кв. „Бусманци“.  \r\nЗа маршрута на автобусна линия № 10 се закриват спирки с кодове:  \r\n-0833 „КВ. Д. МИЛЕНКОВ“;  \r\n-0488 и 0489 „ПРОМИШЛЕНА ЗОНА“;  \r\n-1348 и 1349 „НАЧАЛО КВ Д. МИЛЕНКОВ“;  \r\n-0825 и 0826 „ГАРА ИСКЪР“; .8.10.14.604.  \r\n-1406 и 1411 „28-МИ ПОЩЕНСКИ КЛОН“;  \r\n-0025 и 0028 „28-МИ ДКЦ“;  \r\n-1629 и 1632 „БУЛ. КРЪСТЬО ПАСТУХОВ“;  \r\n-0604 и 0608 „Ж.К. ДРУЖБА-1“;  \r\n-1451 „РАЗКЛОНА ЗА ЛЕТИЩЕТО“;  \r\n-1452 „РАЗКЛОНА ЗА ЛЕТИЩЕТО“;  \r\n-0090 „ТЕХНОТЕСТ“;  \r\nПроменя се маршрутът на автобусна линия № 14, както следва (в посока Автостанция Изток - гара Искър): след транспортния подлез (под жп линията) между ул. 5010 и бул. Искърско шосе наляво по отклонението за кв. Димитър Миленков (по маршрута на автобусна линия № 10), обръщане на посоката на движение в обръщателното колело в кв. „Димитър Миленков“, връщане по отклонението за кв. „Димитър Миленков“, наляво по бул. „Искърско шосе“, надясно по ул. 5002, надясно по бул. „Искърско шосе“, наляво по бул. „Христофор Колумб“, наляво по ул. „Кап. Димитър Списаревски“, наляво по ул. „Кръстю Пастухов“, надясно по бул. „Искърско шосе“, наляво по ул. 5002, наляво по бул. „Искърско шосе“, надясно по отклонението за кв. „Димитър Миленков“, обръщане на посоката на движение в обръщателното колело в кв.“Димитър Миленков“, връщане по отклонението за кв. „Димитър Миленков“ до бул. „Искърско шосе“ и надясно по маршрута си в посока автостанция Изток.  \r\nЗа маршрута на автобусна линия № 14 се закриват спирки с кодове:  \r\n1452 „РАЗКЛОНА ЗА ЛЕТИЩЕТО“  \r\n-0089 „ТЕХНОТЕСТ“;  \r\n-1578 „ТЮФ“; .10.14  \r\n-1744 „УЛ. ПОДПОР. ЙОРДАН ТОДОРОВ“;  \r\n-0722 „УЛ. 5007“;  \r\n-0724 „УЛ. ПОРУЧИК ХР. ТОПРАКЧИЕВ“  \r\n-2479 „УЛ. 5010“;  \r\nПроменят се маршрутите на автобусни линии № 84, 184 и 384, както следва (в посока Летище София Терминал 1/2): след кръстовище бул. Христофор Колумб - бул. Искърско шосе, надясно по бул. „Искърско шосе“, наляво по ул. „5002“, по бул. „Искърско шосе“, наляво по пътната връзка между бул. „Искърско шосе“ и ул. „5010“, по ул. „Неделчо Бончев“, надясно по бул.“Христофор Колумб“ и по маршрутите си в посока Летище София Терминал 1 и2, двупосочно.  \r\nЗа маршрутите на автобусни линии №№ 84, 184 и 384 се закриват спирки с кодове:  \r\n-1452 „РАЗКЛОНА ЗА ЛЕТИЩЕТО“  \r\n-0090 „ТЕХНОТЕСТ“;  \r\nАвтобусни линии №№ 10, 14, 84, 184 и 384 ще спират на всички съществуващи автобусни спирки в променените участъци на маршрутите", "date": "2018.09.03", "title": "София: Въвежда се организация на движението за подмяна на дилатационни фуги на мост по бул. „Христофор Колумб“"}
{"url": "http://www.focus-news.net/news/2018/09/03/2562629/mzhg-zapochva-priemat-na-zayavleniya-za-podpomagane-na-zemedelskite-stopani-chrez-otstapka-ot-stoynostta-na-aktsiza-varhu-gazyola.html", "text": "От днес започва приемът на заявления за подпомагане по отношение на гориво, закупено през 2017 година. Това съобщиха от пресцентъра на  Министерството на земеделието, храните и горите . Приемът ще продължи до 21 септември 2018 г. Земеделските стопани следва да подадат заявления в общинските служби „Земеделие”, заедно с копия от и опис на фактурите за закупено гориво.  \r\nМярката представлява схема за подпомагане на земеделските стопани, регистрирани по реда на Закона за подпомагане на земеделските производители, и цели създаване на облекчени условия за използваното от тях гориво за механизирани дейности в първичното селскостопанско производство, чрез прилагане на намалена акцизна ставка на газьола.  \r\nБюджетът на помощта се определя със Закона за държавния бюджет и за 2018 г. е 84 млн. лева. Ставката на литър ще бъде определена на по-късен етап, на базата на бюджета и сбора от индивидуалните годишни квоти на земеделските стопани.  \r\nДокументите по отношение на прилагането на схемата и образците могат да бъдат видени тук -  . \r\nПреди подаване на заявленията е добре земеделските стопани да обърнат внимание на най-често допусканите грешки при попълване на описите за закупено гориво, с оглед тяхното избягване. Инструкция за попълването на описите може да видите тук -  .", "date": "2018.09.03", "title": "МЗХГ: Започва приемът на заявления за подпомагане на земеделските стопани чрез отстъпка от стойността на акциза върху газьола"}
{"url": "http://www.focus-news.net/news/2018/09/03/2562628/ria-novosti-hayko-maas-sravni-sasht-sas-zmiya.html", "text": "Министърът на външните работи на Германия Хайко Маас призова Европейския съюз да се откаже от принципа на единодушно приемане на решения, за да не бъде „като заек пред боа“ заради санкциите, наложени от САЩ, заяви самият той в интервю за германския ежедневник „Bild“, предава  РИА Новости . \r\nМаас, коментирайки отношенията между Европа и САЩ, разкритикува американския лидер Доналд Тръмп за изказванията му, че Евросъюзът представлява враг за САЩ. \r\n„В случая на икономически санкции или мита, не трябва да стоим като заек пред боа“, заяви външният министър. \r\nТой също така увери, че не е ставало дума за разединение в Европа, напомняйки за сплотената реакция на ЕС срещу въведените от Вашингтон мита и изхода на САЩ от иранското ядрено споразумение. \r\nВ същото време Маас отбеляза необходимостта за промяна на процедурата за приемане на важни външнополитически решения в ЕС, тъй като действащият регламент, основан на единодушието, способства за, по негово мнение, нарастване на напрежението в самия Блок.  Йонислав Дочев", "date": "2018.09.03", "title": "РИА Новости: Хайко Маас сравни САЩ със змия"}
{"url": "http://www.focus-news.net/news/2018/09/03/2562632/api-zapochvat-vazstanovitelnite-deynosti-v-uchastak-ot-pat--862-plovdiv-lilkovo.html", "text": "От днес до 5 септември ще се извършват дейности по аварийно възстановяване с трошенокаменна настилка на участък от път III-862 Пловдив - Лилково, по направлението от село Лилково към разклона за село Дедево. Това съобщиха от пресцентъра на  Агенция \"Пътна инфраструктура\" . Дейностите включват разчистване на срутища, попълване с трошен камък на настилката, почистване на водостоци и канавки.  \r\nДвижението на автомобилите няма да се ограничава, но е възможно трафикът да бъде затруднен от работещата техника, тъй като движението ще се пропуска на интервали. \r\nНеобходимо е шофьорите да карат внимателно и да не извършват рискови маневри в участъка, който е със стеснен габарит.", "date": "2018.09.03", "title": "АПИ: Започват възстановителните дейности в участък от път III-862 Пловдив - Лилково"}
{"url": "http://www.focus-news.net/news/2018/09/03/2562630/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Нормално интензивно е движението по главен път Е-79 и автомагистрала „Струма“ в участъка от областта. Това каза за  Радио „Фокус“ – Пирин  дежурният служител в Областно пътно управление - Благоевград. Няма ремонтни дейности на територията на областта. Няма регистрирани тежки пътни инциденти през изминалата нощ. \r\nОт Областно пътно управление отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.09.03", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/09/03/2562637/dobrich-po-tri-patni-otsechki-v-oblastta-se-izvarshva-remont-na-asfaltova-nastilka.html", "text": "По три пътни отсечки в областта се извършва ремонт на асфалтова настилка -Добрич-Варна, Добрич-Силистра и по Околовръстния път на Добрич, предаде кореспондентът на  Радио „Фокус” – Варна . До края на септември продължава ремонтът на част от Околовръстния път на Добрич. Движението по част от път II-71 Добрич-Силистра се осъществява с повишено внимание поради ремонтни дейности на асфалтовата настилка в два участъка. По направленията в ремонт движението е регулирано с пътни знаци. Срокът за приключване на ремонта по пътя за Варна е 30 ноември, а на отсечката Добрич – Силистра  – 22 септември. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. В периода от днес до 9 септември по ЛОТ 3 ще се работи в кв. „Строител“,  по ул. „Самарско знаме“, ул. „Никола Петков“, ул. „Ясна поляна“ и „Русалка“ и в кв. „Изгрев“. На сайта на Общината е публикувана актуална информация за графика на работа и кои улици обхваща. В Добрич времето е слънчево и ясно, духа слаб вятър, температурата е 17 градуса.  \r\nЖулиета НИКОЛОВА", "date": "2018.09.03", "title": "Добрич: По три пътни отсечки в областта се извършва ремонт на асфалтова настилка"}
{"url": "http://www.focus-news.net/news/2018/09/03/2562635/denyat-3-septemvri-v-svetovnata-istoriya.html", "text": "На тази дата през 1974 г. е създадена гръцката социалдемократическа партия ПАСОК. Неин основател е Андреа Папандреу, син на известния гръцки либерален лидер Георгиус Папандреу.  \r\nПрез 1954 г. - в САЩ е въведено смъртно наказание за шпионаж в мирно време. \r\n2017 г.  \r\nИзвършен е шести по ред ядрен опит от Корейската народно-демократична република (КНДР). \r\n2017 г.  \r\nФранкфурт евакуира 60 000 души, за да обезвреди бомбата от Втората световна война. \r\n2017 г.  \r\nНа 90 годишна възраст умира американският поет Джон Ашбъри. \r\n2016 г. \r\nПровежда се най-голямото протестно шествие в човешката история. Над 180 милиона души в Индия протестират срещу плановете за икономическа приватизация на премиера Нарендра Моди. \r\n2015 г. \r\nПрезидентът на Гватемала Ото Перес Молина подава оставка след лишаване от имунитет и издаване на заповед за ареста му. \r\n2014 г. \r\nПрезидентът на САЩ Барак Обама се обяви за засилване на военното присъствие в Прибалтика . \r\n2013 г. \r\nВ Бирмингам се открива най-голямата библиотека в Европа. \r\n2011 г. \r\nНовоизбраният президент на Сао Томе и Принсипи Мануел Пинто да Коща встъпи официално в длъжност. \r\n1976 г. \r\nАмериканската космическа сонда \"Вайкинг - 2\" каца на Марс и започва да предава ТВ изображения. \r\n1974 г. \r\nСъздадена е гръцката социалдемократическа партия ПАСОК. \r\n1954 г. \r\nВ САЩ е въведено смъртно наказание за шпионаж в мирно време. \r\n1941 г. \r\nВ газова камера в концлагера Освенцим е пуснат първият газ “Циклон Б”. \r\nОсвиенцим е най-големият концлагер (1940-1945 г.), създаден от германски нацисти, Разположен е в околностите на едноименния град до Краков. В него са умъртвени или са загинали от глад и болести около 4 милиона души, предимно евреи и поляци. \r\n1939 г. \r\nПо време на Втората световна война (1939-1945 г.) Англия, Франция, Австралия и Нова Зеландия обявяват война на Германия. \r\n1925 г. \r\nПри буря над Охайо се разбива американският дирижабъл \"Шенъндоу\", първият летателен апарат с хелий. \r\n1918 г. \r\nВ хода на Първата световна война силите на Антантата отблъскват немските войски отвъд линията \"Хинденбург\". \r\n1905 г. \r\nВ Барселона по време на военноморски парад при бомбен взрив загиват около 30 човека. \r\n1878 г. \r\nКрай бреговете на Англия потъва корабът “Принцеса Алиса”, в резултат на което загиват 645 човека. \r\n1828 г. \r\nЖенят се Александър Грибоедов и Нина Чавчавадзе. \r\nАлександър Грибоедов е руски писател и дипломат. През 1826 г. е следствен по делото за декабристите. \r\n1783 г. \r\nПодписан е Парижкият мир между Великобритания и 13 нейни северноамерикански колонии. С този мир завършва американската война за независимост. Великобритания признава независимостта на САЩ. \r\nВойната за независимост на Северна Америка (1775-1783 г.) избухва заради задълбочаващия се конфликт между метрополията и 13 английски колонии. На 19 април 1775 г. военните действия започват при Лексингтън и Конкорд. На 4 юли 1776 г. американският Конгрес приема декларацията за независимостта на Съединените щати. През началния период британските войски имат надмощие, но победата на американците в битката при Саратога (октомври 1777 г.) води до обрат в хода на войната. През 1778 г. се създава френско-американски съюз, към който се присъединява Испания (1779 г.). По инициатива на Русия европейските държави обявяват благоприятен за САЩ неутралитет. Към американската армия, командвана от Джордж Вашингтон, се присъединяват и доброволци от европейските държави. На 19 октомври 1781 г. капитулацията на английската армия при Йорктаун слага край на войната. През 1783 г. с подписването на Парижкия мирен договор бившата метрополия признава независимостта на САЩ. \r\n1346 г. \r\nАнглийските войски обсаждат френския град Кале. Битката е по време на Стогодишната война - въоръжен конфликт между Англия и Франция, продължил от 1337 г. до 1453 г. \r\n1189 г. \r\nРичард I Лъвското сърце е коронован за крал на Англия. \r\nРичард I е роден на 8 септември 1157 г. Син е на краля на Англия Хенри II Плантагенет и херцогиня Елеонора Аквитанска. Ръководи Третия кръстоносен поход. Завладява остров Кипър. Освен титлата крал на Англия, в периода 1189 – 1199 г. Ричард I e херцог на Аквитания, херцог на Нормандия и граф Анжуйски, Турски и Менски, а в периода 1169-1189 г. се нарича и граф де Поатие. Умира на 6 април 1199 г. На тази дата са родени: \r\n1965 г. \r\nРоден е Чарли Шийн (Чарлз Ървин Естевес) - американски актьор. Играе в “Апокалипсис сега” (1979 г.), Взвод” (1986 г.), “Ничия земя” (1987 г.), “Смотаняци I, II” (1991 г., 1993 г.) и др. \r\n1927 г. \r\nРоден е Алес Адамович (псевдоним на Александър Михайлович) - белоруски и руски писател, литературен критик. Завършва Филологическия факултет на Минския университет (1950 г.). В периода 1964-1966 г. е доцент в МГУ; член-кореспондент е на Белоруската Академия на науките. Автор е на множество публицистични и литературно-критични статии, монографии, на сценарии за филми (\"Иди и виж\", режисьор Е. Климов), на романите \"Партизани\" (в 2 т.; 1960-1963 г.), \"Хатинска повест\" (1974 г.), \"Блокадна книга\" (1977-1981 г., съавтор с Д. Гранин), \"Последен пасторал\" (1987 г.) и др. Умира на 26 януари 1994 г. в Москва. На тази дата умират: \r\n1969 г. \r\nУмира Хо Ши Мин - виетнамски политик, държавник, президент и министър-председател (1946-1955 г.) От 1951 г. е председател на Централния комитет на Виетнамската партия на трудещите се. \r\n1667 г. \r\nУмира Алонсо Кано - испански скулптор, представител на барока. Учи в Севиля (от 1616 г.), работи в Севиля (до 1637 г.), Мадрид, Валенсия, Гранада (от 1652 г.). Създава множество скулптурни произведения, статуи и бюстове за църкви в Севиля (1628-1638 г.) и Гранада (1658-1660 г.). \r\n1658 г. \r\nУмира Оливър Кромуел - деец на Английската буржоазна революция от ХVII в., ръководител на индепендентите. Роден е на 25 април 1599 г. в Хантингдън. През 1640 г. е избран в Дългия парламент. Той е един от главните организатори на парламентарната армия, която удържа победа над кралската армия в Първата (1642-1646 г.) и Втората (1648 г.) граждански войни. Като се опира на армията, през 1648 г. изгонва от парламента презвитерианите, съдейства за провъзгласяването на републиката (1649 г.). От 1650 г. е лорд-генерал (главнокомандващ въоръжените сили). Смазва движенията на левелерите, дигерите, освободителните движения в Ирландия и Шотландия. През 1653 г. установява едноличен военен режим. \r\n1634 г. \r\nУмира Едуард Кок - английски политик, юрист. Роден е на 1 февруари 1552 г. в Малхам Норфлок. През 20-те години на ХVII в. е един от лидерите на парламентарната опозиция, организирана срещу абсолютизма на Стюартите. Коментатор е на английското общо право (common law). Опирайки се върху средновековни юридически документи (преди всичко Великата харта на свободите) и обичаи, се опитва да обоснове идеята за ограничаване на кралските прерогативи и установяването на конституционна монархия. Кок е един от авторите на “Петиция за правото” (1628 г.), изискваща от краля гаранции за редица лични и имуществени права. Заради различни свои изказвания (произволните данъци, незаконните арести и др.) е преследван и затворен (1621 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.03", "title": "Денят 3 септември в световната история"}
{"url": "http://www.focus-news.net/news/2018/09/03/2562633/negovo-preosveshtenstvo-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-sv-arhangeli-vav-voennata-akademiya.html", "text": "С благословението на Негово светейшество Българския патриарх и Софийски митрополит Неофит, в столичния храм \"Св. Архангели\", във Военната академия \"Г.С. Раковски\" ще бъде отслужена архиерейска света Литургия, предаде репортер на  Агенция \"Фокус\" . Тя ще бъде оглавена от Негово преосвещенство Белоградчишкият епископ Поликарп - викарий на Софийския митрополит. Начало: 08.00 часа. След това, от 10.00 часа, епископ Поликарп ще отслужи Тържествен водосвет  във връзка с началото на учебната година във Военната академия.  \r\nНикола Петков", "date": "2018.09.03", "title": "Негово преосвещенство Белоградчишкият епископ Поликарп ще оглави архиерейска света Литургия в храм \"Св. Архангели\" във Военната академия"}
{"url": "http://www.focus-news.net/news/2018/09/03/2562634/sofiya-vavezhda-se-vremenna-organizatsiya-na-dvizhenieto-za-rehabilitatsiya-na-bul-arsenalski-v-uchastaka-ot-bul-cherni-vrah-do-bul-petko-karavelov.html", "text": "Въвежда се временна организация на движението за рехабилитация на бул. „Арсеналски“ в участъка от бул. „Черни връх“ до бул. „Петко Каравелов“. Това съобщиха от пресцентъра на  Столична община . Забранява се влизането на пътни превозни средства, престоят и паркирането, както следва:  \r\n- от 00.00 часа днес до 24.00 часа на 5 септември 2018 г. по южната половина от пътното платно на бул. „Арсеналски“, в участъка от ул. „Богатица“ до бул. „Черни връх“, като се осигури преминаването през кръстовищата при ул. „Милевска планина“, ул. „Борис Пожаров“, ул. „Църноок“, ул. „Никола Козлев“, ул. „Зорница“ и се осигури ползването на спирка с код 1345 „ПК СПАРТАК“ по маршрута на автобусна линия № 102;  \r\n- от 00.00 часа на 6 септември 2018 г. до 24.00 часа на 9 септември 2018 г. по южната половина от пътното платно на бул. „Арсеналски“, в участъка от ул. „Богатица“ до бул. „Черни връх“, включително и през кръстовищата при ул. „Милевска планина“, ул. „Борис Пожаров“, ул. „Църноок“, ул. „Никола Козлев“ и ул. „Зорница“;  \r\n- от 00.00 часа днес до 24.00 часа на 9 септември 2018 г. се закриват местата за почасово платено паркиране и изместване на местата за платено паркиране „служебен абонамент”.  \r\n- от 00.00 часа на 6 септември 2018 г. до 24.00 часа на 9 септември 2018 г. се измества автобусна спирка с код 1345 „ПК СПАРТАК“ на бул. „Арсеналски“ (за автобусна линия № 102), успоредно на съществуващото ѝ положение в активната лента за движение, в посока бул. „Черни връх“.", "date": "2018.09.03", "title": "София: Въвежда се временна организация на движението за рехабилитация на бул. „Арсеналски“ в участъка от бул. „Черни връх“ до бул. „Петко Каравелов“"}
{"url": "http://www.focus-news.net/news/2018/09/03/2562636/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Без проблеми се осъществява преминаването на автомобили през ГКПП „Кулата“. Това съобщиха за  Радио „Фокус“ - Пирин  от „Гранична полиция“. С нормална натовареност е и движението на ГКПП „Маказа“ и в двете посоки. Без забавяне се осъществява преминаването на ГКПП „Илинден“. Нормално интензивно е движението и на останалите гранични пунктове с Република Гърция. \r\nНатали СТЕФАНОВА", "date": "2018.09.03", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/09/03/2562640/sport-serina-uilyams-e-na-chetvartfinal-na-us-open-sled-pobeda-nad-kaya-kanepi.html", "text": "Серина Уилямс победи естонката Кая Канепи с 2:1 сета (в отделните части 6:0, 4:6, 6:3) и се класира на четвъртфиналите на Откритото първенство на САЩ. Носителката на 23 титли от Големия шлем в следващия кръг ще играе с чехкинята Каролина Плишкова, която елиминира Ашли Барти с 2:0 сета.", "date": "2018.09.03", "title": "Спорт: Серина Уилямс е на четвъртфинал на US Open след победа над Кая Канепи"}
{"url": "http://www.focus-news.net/news/2018/09/03/2562638/blagoevgrad-zavarshi-obnovyavaneto-na-filiala-na-detska-gradina-sveta-bogoroditsa.html", "text": "Завърши обновяването на филиала на Детска градина №2 „Света Богородица“. Обновената база с подменено оборудване на детската градина ще посрещне днес децата за новата учебна година. Това съобщиха от  Община Благоевград . Детското заведение е ремонтирано както отвътре, така и отвън.  \r\nВсяка година материалната база се обновява и реновира според нуждите на детските заведения по инициатива на кмета на Благоевград д-р Атанас Камбитов. Целта е децата да получат близка до домашната среда, да се отглеждат и възпитават в добри условия, да са в защитена и благоприятна за тях обстановка.  \r\nПродължават дейностите по обновяването на всички детски градини и ясли, за да могат всички те да посрещнат децата на Благоевград.", "date": "2018.09.03", "title": "Благоевград: Завърши обновяването на филиала на Детска градина „Света Богородица“"}
{"url": "http://www.focus-news.net/news/2018/09/03/2562639/plovdiv-dvizhenieto-po-patya-yugovo-laki-shte-se-osashtestvyava-v-edna-lenta-poradi-propadane-na-chast-ot-patnoto-platno.html", "text": "Натоварено е движението по участъка на автомагистрала „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. Интензивен трафик се отчита също по направленията Пловдив - Карлово, Пловдив - Асеновград и Пловдив - Пещера. Водачите трябва да шофират с повишено внимание и съобразена скорост, както и да не предприемат рискови маневри, за да не се създават предпоставки за възникването на пътни инциденти. Пътните настилки на територията на областта са сухи и нормално проходими. Опасност от падащи камъни има по пътищата Бачково - Нареченски бани, Кричим - Девин и Юговско ханче - Югово - Лъки. Остава валидно ограничението за преминаване на камиони по-високи от 4 метра през тунелите по пътя Асеновград - Смолян. Обходният маршрут за водачите е по пътя Кричим - Девин. Забранено е и преминаването на тежкотоварни моторни превозни средства над 12 тона по пътя Поповица - Болярци. До 30 септември движението по пътя Югово - Лъки ще се осъществява в една лента поради пропадане на част от пътното платно. Движението в проблемния участък се регулира с пътни знаци. До 2 ноември преминаването по пътя Пловдив - Асеновград ще се извършва двупосочно в едното платно поради ремонтни дейности. \r\nТрафикът на територията на град Пловдив е интензивен към този час на деня. Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“. Интензивен трафик се отчита и по всички входно-изходни артерии. Пътищата на територията на града са сухи и нормално проходими. \r\nТони МИХАЙЛОВ", "date": "2018.09.03", "title": "Пловдив: Движението по пътя Югово - Лъки ще се осъществява в една лента поради пропадане на част от пътното платно"}
{"url": "http://www.focus-news.net/news/2018/09/03/2562631/d-r-damyan-iliev-babh-afrikanskata-chuma-se-razprostranyava-nay-barzo-chrez-hranata-stopanite-na-industrialnite-firmi-da-zakolyat-prasetata-si-predi-da-ima-zabolyavane.html", "text": "Заболяването най-бързо се разпространява чрез храната – свинско месо или продукти, които са от животни, които са заклани и са били в стадий, в който не е било достатъчно ясно дали са болни. Така продуктът може да измине много километри и заболяването рязко да се разпространи. Това каза изпълнителният директор на БАБХ д-р Дамян Илиев в предаването \"Здравей, България\" по  Нова телевизия  във връзка с първия случай на чума по свинете у нас в района на в село Тутраканци край Провадия. Д-р Илиев уточни, че в този район са умъртвени 83 животни. Той отправи апел към стопаните на индустриалните фирми да заколят прасетата си и да ги сложат във фризерите преди да има заболяване. \r\n„Ако има заболяване, опасността е да заколят прасета, които са болни, и това да доведе до разнасяне на заболяването”, поясни д-р Илиев.", "date": "2018.09.03", "title": "Д-р Дамян Илиев, БАБХ: Африканската чума се разпространява най-бързо чрез храната, стопаните на индустриалните фирми да заколят прасетата си преди да има заболяване"}
{"url": "http://www.focus-news.net/news/2018/09/03/2562641/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес, съобщиха от  пресцентъра на дружеството . Във връзка с изпълнение на инвестиционен проект за реконструкция на уличен водопровод на ул. „Народно хоро“ кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: по ул. „Народно хоро“ от ул. „Буземска“ до ул. „Крушовски връх“; по ул. „Брезовица“ от ул. „Народно хоро“ до ул. „Буземска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народно хоро“ ъгъла с ул. „Брезов рид“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с монтаж на спирателен кран на бул. „Сливница“, с. Кътина, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Сливница“, ул. „Сини вир“, ул. „Пирамидите“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“, ъгъла с ул. „Сини вир“. Във връзка с подмяна на сградно водопроводно отклонение на ул. „Егреците“, вилна зона „Беловодски път“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: по ул. „Стар Беловодски път“ от ул. „Беловодски път“ до ул. „Егреците“, ул. „Малкото копито“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стар Беловодски път “ ъгъла с ул. „Малкото копито“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.03", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/09/03/2562642/veliko-tarnovo-dvizhenieto-se-izvarshva-v-edna-lenta-prez-prohoda-tvarditsa-elena-ot-km-47-do-km-48-poradi-propadane-na-patnoto-platno-i-nalichie-na-svlachishte.html", "text": "Натоварено е движението по основните улици и булеварди във Велико Търново в началото на работния ден, предаде репортер на  Радио „Фокус” – Велико Търново . Времето e слънчево. Температурата на въздуха е 16 градуса. По-натоварен е трафикът по бул. „България“, ул. „Никола Габровски“ и ул. „Васил Левски“, която е отворена за двупосочно движение. Интензивно е движението и на пътен възел „Качица“ и ул. „Магистрална“. Всички светофарни уредби в града работят нормално. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението се осъществява в една лента през прохода Твърдица – Елена от км 47 до км 48 поради пропадане на пътното платно и наличие на свлачище. \r\nНадежда КРЪСТЕВА", "date": "2018.09.03", "title": "Велико Търново: Движението се извършва в една лента през прохода Твърдица – Елена от км 47 до км 48 поради пропадане на пътното платно и наличие на свлачище"}
{"url": "http://www.focus-news.net/news/2018/09/03/2562643/pazardzhik-vavedeno-e-ogranichenie-za-tovarni-avtomobil-nad-10-tona-po-transportniya-most-v-selo-boshulya.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление - Пазарджик. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.09.03", "title": "Пазарджик: Въведено е ограничение за товарни автомобил над 10 тона по транспортния мост в село Бошуля"}
{"url": "http://www.focus-news.net/news/2018/09/03/2562645/burgas-motorist-e-s-opasnost-za-zhivota-sled-kato-se-e-blasnal-v-avtomobil-v-zhk-meden-rudnik.html", "text": "Моторист е с опасност за живота, след като се е блъснал в задната част на автомобил в жк. „Меден Рудник“. Инцидентът е станал през изминалото денонощие. Това съобщи за  Радио „Фокус“ - Бургас  дежурният от ОДМВР - Бургас. Общо 4 катастрофи са регистрирани за изминалото денонощие. При останалите инциденти няма пострадали. \r\nДеница ДИМИТРОВА", "date": "2018.09.03", "title": "Бургас: Моторист е с опасност за живота, след като се е блъснал в автомобил в жк. „Меден Рудник“"}
{"url": "http://www.focus-news.net/news/2018/09/03/2562646/sofiya-vavezhda-se-vremenna-organizatsiya-na-dvizhenieto-za-zasnemane-na-kadri-ot-film.html", "text": "Въвежда се временна организация на движението за заснемане на кадри от филма „Ръце на крадец, сърце на музикант”. Това съобщиха от пресцентъра на  Столична община . \r\nОт 07.00 до 19.00 часа днес се забранява престоят и паркирането на пътни превозни средства, с изключение на автомобилите на снимачния екип, на паркинга при вход А3 на Национален дворец на културата ((в близост да вход А3).", "date": "2018.09.03", "title": "София: Въвежда се временна организация на движението за заснемане на кадри от филм"}
{"url": "http://www.focus-news.net/news/2018/09/03/2562649/pregled-na-osnovnite-temi-v-dobrudzhanskiya-pechat.html", "text": "„Пожарникари от Добрич извадиха 13-годишен от пропаст“, съобщава на първа страница вестник  „Нова добруджанска трибуна“ . Инцидентът е станал преди седмица по ул. „Тодор Каблешков“. Мястото е превърнато в нерегламентирано сметище, има изхвърлени бетонни плочи, сухи треви, клони, отпадъци от желязо. Детето е извадено с помощта на екип на Пожарната. Здравният министър е обещал съдействие за закупуване на скенер за Многопрофилната болница за активно лечение в Добрич, съобщава изданието. В средата на август скенерът в добричката болница се повреди. Средствата, необходими за ремонта му, надхвърлят 250 000 лв. За поскъпване на хляба съобщава всекидневникът. Всички заводи и частни производители в Добричка област са вдигнали цената на хляба в средата на август. В търговските мрежи хлябът вече се продава за 1,10 лв. Повишаване цената на брашното е основна причина за поскъпването. 740 лв. за тон е достигнала цената на брашното. 1050 лв. за тон е на специалните брашна. 48-часов филмов маратон „Красив Добрич“ ще се състои на 21 и 23 септември, съобщава изданието. Организатори са Община град Добрич и българска онлайн платформа за развлекателна индустрия. Три отличени творчески екипа ще получат парични премии – съответно 1500 лв., 750 лв. и 500 лв. Продукциите, спечелили награди, ще бъдат представени на следващото издание на международния филмов фестивал Берлинаре през февруари 2019 година.  \r\n„46 пехотен Добрички полк“ впечатли публика и организатори във „Времена и епохи“, съобщава на първа страница вестник  „Добруджанска трибуна“ . Регионалният клуб към Народно дружество „Традиция“ е взел участие в международен фестивал в Москва. В групата, представила се на фестивала са взели участие представители и на други български клубове за реконструкция – от Панагюрище, Велики Преслав, Търговище и Шумен. „Националната награда „Дора Габе“ ще бъде връчена за четвърти път“, съобщава изданието. Това ще се случи през месец октомври по повод 13-ата годишнина от рождението на голямата поетеса. Процедурата за номинации е приключила в края на август. Освен наградата се присъждат и други отличия – за принос в научното изследване на творчеството на Дора Габе и за принос в превода на художествени произведения. „На мегдана в Албена“ – с кукери и ревю на български носии“, съобщава всекидневникът. Над 20 групи ще участват в четвъртия Международен фестивал на любителското фолклорно изкуство „Морско надиграване и надпяване - На мегдана в Албена“. Изключителна атракция ще бъде кукерската група при читалище „Изгрев 1958 г.“ от село Джинот. Групата е създадена преди 50 години. Във фестивала ще има и чуждестранни участници – от Румъния и Кипър. Самостоятелни концерти ще изнесат Любомир Петров, Здравко Мандаджиев и Ивелина Колева. „Слаб мач и равенство на „Дружба“, съобщава всекидневникът на спортната си страница. Срещата между футболните отбори на „Добруджа“ и „Монтана“ е завършила 0:0. Била е наблюдавана от 850 зрители на стадион „Дружба“. Срещата е от VI –я кръг на първенството във Втора лига. Поместени са и мненията на двамата треньори след мача – на Диян Божилов „Добруджа“ и Ферарио Спасов „Монтана“.", "date": "2018.09.03", "title": "Преглед на основните теми в добруджанския печат"}
{"url": "http://www.focus-news.net/news/2018/09/03/2562648/blagoevgrad-kmetat-na-obshtinata-d-r-atanas-kambitov-shte-dade-preskonferentsiya.html", "text": "Кметът на Община Благоевград д-р Атанас Камбитов ще даде пресконференция. Това съобщиха от пресцентъра на  Общината . Пресконференцията ще се проведе от 12.00 часа в кабинет 101 в сградата на общинската администрация.", "date": "2018.09.03", "title": "Благоевград: Кметът на Общината д-р Атанас Камбитов ще даде пресконференция"}
{"url": "http://www.focus-news.net/news/2018/09/03/2562651/sofiya-otkrita-beseda-pod-nadslov-modernizam-i-pravoslavie-ii-chast-shte-se-provede-v-enoriyskiya-tsentar-pri-hram-sv-sv-kiril-i-metodiy.html", "text": "Открита беседа под надслов \"Модернизъм и Православие\" - II част, ще се проведе в Енорийския център при храм \"Св. св. Кирил и Методий\", предаде репортер на  Агенция \"Фокус\" . \r\nГост - лектор отново ще бъде отец Сергей Павлов - духовник в столичния храм \"Св. вмчк Мина\", ж.к. \"Модерно предградие\". \r\nЛекцията ще е продължение на изнесената през месец август от о. Сергей беседа на тема \"ПРАВОСЛАВИЕ И МОДЕРНИЗЪМ\". \r\nБеседата ще състои от 18.30 часа в лекционната зала на Енорийския център при храм \"Св. св. Кирил и Методий\",  ул. \"Г. Вашингтон\" № 47, гр. София. Входът за беседата е свободен. \r\n Никола Петков", "date": "2018.09.03", "title": "София: Открита беседа под надслов \"Модернизъм и Православие\" - II част, ще се проведе в Енорийския център при храм \"Св. св. Кирил и Методий\""}
{"url": "http://www.focus-news.net/news/2018/09/03/2562650/sofiya-vavezhda-se-vremenna-organizatsiya-na-dvizhenieto-zaradi-tseremoniya-po-vrachvane-na-akreditivni-pisma-na-prezidenta.html", "text": "Въвежда се организация на движението в София по повод връчване на акредитивни писма на президента на Република България на 3 септември 2018 г. Това съобщиха от пресцентъра на  Столична община . \r\nОт 09.30 часа до приключване на церемонията на се осигурява паркирането на автобусите на участниците в церемонията на бул. „Цар Освободител” до сградата на Народно събрание 2.  \r\nОт 09.30 до 12.30 часа се забрани престоят, паркирането и влизането на пътни превозни средства по ул. „Леге” между ул. „Съборна” и пл. „Атанас Буров”.", "date": "2018.09.03", "title": "София: Въвежда се временна организация на движението заради церемония по връчване на акредитивни писма на президента"}
{"url": "http://www.focus-news.net/news/2018/09/03/2562652/gabrovo-dvizhenieto-tryabva-da-se-osashtestvyava-s-povisheno-vnimanie-po-pat-gabrovo-stomanetsite-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е слънчево. Температурата на въздуха е 15°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Мястото е сигнализирано с пътен знак В15 „Забранено влизането на пътни превозни средства с ширина, включително на товара, по-голяма от 3.30 м”. Обходният маршрут за МПС над 3.30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. На път Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 30 септември 2018 г. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 август. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.09.03", "title": "Габрово: Движението трябва да се осъществява с повишено внимание по път Габрово – Стоманеците поради пропаднал участък"}
{"url": "http://www.focus-news.net/news/2018/09/03/2562653/blagoevgrad-vremenno-dvizhenieto-se-izvarshva-v-edna-lenta-po-pat--19-simitli-razlog-v-rayona-na-simitli-poradi-patnotransportno-proizshestvie.html", "text": "Временно движението се извършва в една лента по път IІ-19 Симитли – Разлог в района на Симитли поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на служителите на „Пътна полиция\".", "date": "2018.09.03", "title": "Благоевград: Временно движението се извършва в една лента по път IІ-19 Симитли – Разлог в района на Симитли поради пътнотранспортно произшествие"}
{"url": "http://www.focus-news.net/news/2018/09/03/2562655/ria-novosti-beliyat-dom-pusna-suvenirna-moneta-v-chest-na-sreshtata-mezhdu-putin-i-tramp-v-helzinki.html", "text": "Сувенирният магазин на Белия Дом пусна паметна монета в чест на състоялата се среща между президентите на Русия и САЩ Владимир Путин и Доналд Тръмп в Хелзинки. Нейната стойност е 100 долара. По-рано аналогична монета беше пусната по случай срещата на Тръмп със севернокорейския лидер Ким Чен-ун, предава  РИА Новости . \r\nНа сайта на магазина за сувенири все още не е публикувана снимка на монетата. Журналистът Кенет Фогел публикува на своя „Туитър“ нейна снимка с текст: „Ние не знаем за какво точно са говорили Тръмп и Путин. Но мога да съобщя, че екипът по комуникациите на Белия Дом действително е пуснал паметна монета в честа на това събитие“. \r\nПревод и редакция:", "date": "2018.09.03", "title": "РИА Новости: Белият Дом пусна сувенирна монета в чест на срещата между Путин и Тръмп в Хелзинки"}
{"url": "http://www.focus-news.net/news/2018/09/03/2562657/pazardzhik-v-sportnoto-uchilishte-v-grada-shte-bade-ofitsialno-otkrita-uchebnata-20182019-godina.html", "text": "В Спортното училище в града ще бъде официално открита учебната 2018/2019 година. Това съобщиха за  Радио „Фокус“ – Пазарджик  от учебното заведение. Церемонията по откриването на учебната година ще се състои в 9.30 часа днес. Общо 232 са учениците през тази година, като те ще се обучават в 11 паралелки. Шест от специалностите са нови, а спортните дисциплини са 14  – футбол, волейбол, джудо, бокс, бадминтон, плуване, петобой, баскетбол, тенис на корт, лека атлетика, колоездене, карате, кикбокс и художествена гимнастика. За учениците в Спортното училище има осигурено безплатно общежитие и хранене в ученически стол. \r\nСпортното училище в Пазарджик е открито през 1972 година, закрито е през 1994 година. След решение на Общинския съвет и заповед на министъра на образованието то отново е открито през август 2016 година. Първият прием на ученици е за учебната 2017/2018 година. \r\nАлбена ЖИЛЕКОВА", "date": "2018.09.03", "title": "Пазарджик: В Спортното училище в града ще бъде официално открита учебната 2018/2019 година"}
{"url": "http://www.focus-news.net/news/2018/09/03/2562644/volen-siderov-s-i-bez-nfsb-shte-varvim-napred-kogato-si-stisnal-rakata-si-s-nyakoy-tryabva-da-si-korekten-a-ne-da-se-darzhish-kato-oshtipana-moma.html", "text": "С и без НФСБ ще вървим напред - когато си стиснал ръката си с някой трябва да си коректен, а не да се държиш като ощипана мома. Това заяви председателят на ПГ „Обединени патриоти“ и лидер на ПП „Атака“ Волен Сидеров в предаването „Тази сутрин“ по  bTV  във връзка с критиките на вицепремиера Валери Симеонов към правителството на Бойко Борисов и предстоящата среща между ОП и ГЕРБ. „Не съм притеснен за съдбата на управлението. С и без НФСБ ще вървим напред. Ние сме се споразумели. Когато си се разбрал, стиснал си си ръката с някой трябва да си коректен и да се държиш мъжки, не като ощипана мома“, коментира той. Сидеров заяви, че ако Симеонов реши да излиза от властта ще се справят и без него. „Да не би да е крепител наземното кълбо? Можем и без други министри, без други вицепремиери. Важно е да се изпълнява това, за което сме се споразумели – програма за управление на България“, каза още Волен Сидеров.  \r\nПо думите му Симеонов като лидер на НФСБ нарушава коалиционното споразумение, след като се събира на тайна среща да решава дали да остава във властта. Сидеров поясни, че твърденията на Валери Симеонов, че Бойко Борисов управлява еднолично са неверни. Той допълни, че ще настоява Цветан Цветанов и министрите на ГЕРБ да кажат дали премиерът управлява еднолично.  \r\nСпоред Волен Сидеров изказванията и действията на Валери Симеонов са изнудване или предотвратяване на някаква лоша новина за самия вицепремиер.  \r\n„Чувам, че за постове настоява. Ако това е начинът да си извоюва министерски пост, аз съм против - или на овакантените, или някакъв друг. Ние знаем за неговата титанична битка с министър Николина Ангелкова“, посочи той и поясни, че скоро по данни на прокуратурата няма данни за престъпление. Сидеров попита кой носи отговорност в такъв случай, след като сме видели министрите Нанков, Радев и Московски са понесли отговорност, въпреки че не са пряко отговорни. \r\n„Как ще поеме отговорност вицепремиерът Симеонов за това, че набеждава един от министрите в престъпление, а компетентният орган казва, че няма престъпление?“, попита Сидеров.", "date": "2018.09.03", "title": "Волен Сидеров: С и без НФСБ ще вървим напред - когато си стиснал ръката си с някой трябва да си коректен, а не да се държиш като ощипана мома"}
{"url": "http://www.focus-news.net/news/2018/09/03/2562654/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще говорим за хуманитарните дейности и политики, осъществявани от страна на Община Кюстендил. Наш събеседник ще бъде зам.-кметът с ресор „Култура, образование, туризъм, младежки дейности и спорт“ Светослав Василев. С него ще разговаряме за младежките политики и спортните прояви, осъществявани през годината в Кюстендил и региона. Празникът на плодородието и Националната награда за принос в музикалното изкуство „Академик Марин Големинов“ са основните акценти в културния календар на Община Кюстендил за месец септември. Подробностите ще научим от Дима Укалска, началник на отдел „Култура и духовно развитие“ към Община Кюстендил. В предаването ще ви разкажем и за платформата и мобилното приложение „Аз обичам България“, в които е включен и районът на Кюстендил. Потребителите на тези безплатни услуги могат да планират с два клика на техния телефон своите почивки, своите маршрути, местата, които искат да посетят. По темата ще разговаряме с Ива Брусарска, главен експерт „Маркетинг“ към отдел „Туризъм“ в Община Кюстендил. Музейният комплекс „Свети Георги“ в Кюстендил е включен в туристическата платформа. Това е обект, който през последните години добива все по-голяма популярност сред жителите и гостите на града. Той включва възстановените и реставрирани средновековна черква и възрожденско училище, както и адаптирано между тях дворно пространство. За този комплекс ще разговаряме с Явор Митов, историк към Регионален исторически музей – Кюстендил. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.09.03", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/09/03/2562647/greek-reporter-erdogan-zayavi-che-turtsiya-shte-zasili-prisastvieto-si-v-egeysko-more.html", "text": "„От Кипър до Егейско море, във всички райони ние имаме проблеми около нашите национални интереси и ще водим активна политика за засилване на присъствието ни в региона“, заяви турският президент Реджеп Таийп Ердоган, цитиран от  базирания в САЩ портал Greek Reporter . \r\nСъгласно информацията на телевизия SKAI, Ердоган е подчертал, че страната му ще бъде по-активна в района на Егейско море. \r\n„Нашето присъствие в региона не означава само военно присъствие, но и провеждане на действия, които ще повдигнат авторитета на нашата страна“, е обяснил турският президент. \r\nПревод и редакция:", "date": "2018.09.03", "title": "Greek Reporter: Ердоган заяви, че Турция „ще засили присъствието си в Егейско море“"}
{"url": "http://www.focus-news.net/news/2018/09/03/2562656/pregled-na-osnovnite-temi-v-starozagorskiya-pechat.html", "text": "„Липсата на ракетна площадка в Гълъбово затруднило въздействието върху стихията, унищожила електропроводи в „Марица изток“ е челото на вестник  „Старозагорски новини” . 41 активни въздействия, при които са изстреляни 2661 противоградови ракети. Това е статистиката на Регионалната дирекция \"Борба с градушките\" - Стара Загора, за сезон 2018 г. Остава близо месец до неговия край, но специалистите вече са категорични, че това е най-активният сезон за последните години. За сравнение в 2014 г., която е последната с подобни свръх показатели, са били проведени също 41 активни въздействия върху градоносни облаци, но общият брой на използваните ракети за разбиването на облаците е било едва 2173. \"Тазгодишният сезон се характеризира с развитието на няколко свръх клетки, които преминаха през територията на РД \"Борба с градушките\" - Стара Загора. В отделни случаи, за да повлияем на бурята, изстрелвахме по над 250 ракети, което сами разбирате, е внушително количество\", обясни за \"Старозагорски новини\" директорът на полигона в село Петрово Диана Иванова. Тя коментира и опустошителната стихия от 27 август (понеделник), в резултат на която бяха унищожени четири 110 kV електропровода на територията на \"Марица изток\". За оказване на въздействие върху бурята са били изстреляни 6 ракети. Те не са успели да спасят електропроводите на ЕСО, както и изводите средно напрежение на ЕVN, но пък земеделските площи в района на Гълъбово са били опазени от градушка. \"На 27 август вечерта при регистриране на радара на конвективна облачност веднага реагирахме и започнахме въздействие в нощно време. Истината е, че в района на Гълъбово нямаме площадка, което затрудни възможността да въздействаме на клетката. За щастие, наред с кампанията по обособяване на РД \"Борба с градушките\" в Хасково се предвижда до 2 години да бъдат изградени наши площадки в Раднево и Гълъбово. Въпреки тази липса мощната купесто-дъждовна облачност бе ограничена до силен вятър и проливен дъжд. За съжаление се стигна до щети, които нямаше как да предотвратим преди\", коментира Диана Иванова.  \r\n„Сливите в Змейово узряха и цъфнаха едновременно“ е следващо заглавие в старозагорския ежедневник. Сливите в старозагорското село Змейово едновременно узряха и... цъфнаха. Природната аномалия е незапомнена досега не само в Старозагорски регион. Листата на различни сортове сливови дървета масово изпокапали още преди плодовете да са узрели. След това обаче дърветата се разлистили отново и дали цвят, редом до наедрелите плодове.  \r\n„Директорът на ОДБХ - Стара Загора, съветва: Собствениците на немаркирани свине трябва да започнат веднага да ги колят“, пише още вестникът. \"Собствениците на свине, които не са регистрирани, т.е. маркирани и тези които ги отглеждат в селски дворове, неотговарящи на хигиенните нормативни изисквания, най-добре ще е още от днес да започнат да ги колят\". Това посъветва директорът на Областна дирекция по безопасност на храните (ОДБХ) в Стара Загора д-р Дамян Миков. Причината е откритото и потвърдено огнище на Африканска чума по домашните свине в провадийското село Тутраканци на 31 август, където вече са евтанизирани около 70 домашни свине. Към настоящия момент никой от ветеринарните специалисти не е наясно как високопатогенната инфекциозна болест по свинете е навлязла от Румъния в България, въпреки почти изградената ограда на границата. \"За разлика от чумата по дребните преживни животни, която се предава при контакт с болно животно, начините на заразяване с Африканска чума по свинете са много, в това число и от заразени фуражи, хранителни отпадъци и насекоми, които не могат да бъдат ограничени. Затова е и съветът ми към собствениците на домашни свине, които не са регистрирани - да започнат веднага да ги колят. Те няма да получат обезщетение при евтаназия, но за сметка на това могат да станат източник на зараза, която ще засегне големите промишлени свинекомплекси в района\", обясни д-р Миков. Той уточни, че в Старозагорска област в с. Боздуганово и с. Пъстрен се намират най-големите за Южна България свинекомплекси с капацитет от десетки хиляди животни. И тъй като за Африканската чума по свинете няма ваксина, нито други методи за справяне със заболяването, единственият начин е евтаназията, при което преките и косвените загуби ще бъдат изключително големи, в това число и безработица на заети по ферми и фуражни заводи.  \r\nЗаради откритото огнище на Африканска чума при домашните свине в Провадийско ново заседание на Областната епизоотична комисия не се предвижда, но тази седмица трябва да бъде финализирано събирането на информация за броя на отглежданите при домашни условия свине, чиято задача бе възложена на селските кметове и кметски наместници от Старозагорска област.", "date": "2018.09.03", "title": "Преглед на основните теми в старозагорския печат"}
{"url": "http://www.focus-news.net/news/2018/09/03/2562659/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. И на трите пункта няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.09.03", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/09/03/2562658/shumen-zabraneno-e-dvizhenieto-na-tovarni-avtomobili-nad-10-tona-po-patya-radko-dimitrievo-drumevo-obhodat-e-shumen-ovcharovo-drumevo.html", "text": "Интензивен е трафикът в централната градска част в Шумен, на входовете и изходите на града, както и в посока индустриалната зона, предаде репортер на  Радио „Фокус“ - Шумен . Интензивен е трафикът по републиканските пътища в посока Русе и Бургас, както и по автомагистрала „Хемус“. Стационарна камера за контрол на скоростта е разположена в близост до бензиностанцията в района на 7-ми км на главен път София - Варна край Шумен. Сред натоварените и рискови участъци по трасето са кръговото кръстовище на 7 км и кръстовището за кв. „Макак“. Върбишки проход е затворен. По пътя Радко Димитриево - Друмево е в сила забраната за движение на товарни автомобили над 10 тона, обходът е Шумен - Овчарово - Друмево. Пътните настилки в областта са сухи. Видимостта е нормална. \r\nИвелина ИВАНОВА", "date": "2018.09.03", "title": "Шумен: Забранено е движението на товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево"}
{"url": "http://www.focus-news.net/news/2018/09/03/2562661/new-europe-nad-84-ot-evropeytsite-iskat-da-ostanat-na-permanentno-lyatno-vreme.html", "text": "Европейската комисия публикува предварителните резултати от допитване до гражданите на Европейския съюз за това дали искат да продължи разделянето на годината на лятно и зимно часово време, които показват, че над 84% искат перманентно оставане на лятно часово време, пише  електронното издание New Europe . \r\nВ онлайн анкетата, която се е провела от 4 юли до 16 август, са участвали 4.6 милиона респонденти от всички 28 страни-членки, което е рекорд за допитванията на ЕК. \r\n„Милиони европейци използваха публичното допитване, за да се чуят гласовете им. Посланието е ясно: 84% от тях не искат да променят часовника повече. Сега ще предприемем съответстващи действия и ще подготвим предложение до Европейския парламент и Съвета на ЕС, които след това ще решават заедно“, заяви Европейският комисар по транспорта Виолета Булк. \r\nС окончателните резултати от публичната консултация, които трябва да бъдат публикувани през следващите седмици, Комисията ще направи предложение на ЕП и Съвета с план за промяна на сегашното положение с промяната на времето. \r\nПревод и редакция:", "date": "2018.09.03", "title": "New Europe: Над 84% от европейците искат да останат на перманентно „лятно време“"}
{"url": "http://www.focus-news.net/news/2018/09/03/2562662/mvr-27-dushi-sa-postradali-pri-katastrofi-v-stranata-prez-izminaloto-denonoshtie.html", "text": "27 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 23 тежки пътнотранспортни произшествия. В София са регистрирани 35 леки и две тежки катастрофи, при които са пострадали трима души.", "date": "2018.09.03", "title": "МВР: 27 души са пострадали при катастрофи в страната през изминалото денонощие"}
{"url": "http://www.focus-news.net/news/2018/09/03/2562664/sliven-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ - Сливен ще проведат приемни за граждани. Това съобщиха от пресцентъра на  ПП ГЕРБ . Приемен ден от 09.30 до 16.30 часа ще имат Георги Стоянов и Димитър Павлов. Предварително записване се прави на тел. 044/63 32 23.", "date": "2018.09.03", "title": "Сливен: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/09/03/2562665/blagoevgrad-verizhna-katastrofa-s-4-avtomobila-e-stanala-na-pat-ii-19-v-rayona-na-simitli-nyama-postradali.html", "text": "Верижна катастрофа с 4 автомобила е станала след Симитли на второкласен път-19 Симитли - Гоце Делчев. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма пострадали, щетите са само материални. Причините за инцидента се изясняват. Движението в района се осъществява само в една лента и се регулира от служители на „Пътна полиция“ докато автомобилите бъдат изтеглени от пътното платно. Шофьорите да се движат с повишено внимание и съобразена скорост. \r\nНатали СТЕФАНОВА", "date": "2018.09.03", "title": "Благоевград: Верижна катастрофа с 4 автомобила е станала на път II-19 в района на Симитли, няма пострадали"}
{"url": "http://www.focus-news.net/news/2018/09/03/2562663/pregled-na-osnovnite-temi-v-burgaskiya-pechat.html", "text": "„Побойниците от „Сакса“: Не сме участвали в мелето, записите са манипулирани“ е водещото заглавие в днешното издание на вестник  „Черноморски фар“ . „Двама остават под стража, един с домашен арест“, пояснява материалът. Трима от четиримата обвинени за побоя в бургаското заведение „Сакса бийч“ се явиха пред Районен съд – Бургас в заседание, което да определи мерките им за неотклонение. „Три щъркела донесоха западноилска треска“ е още една тема от днешното издание на ежедневника. Според материала жена от Бургаско е заболяла от болестта. „Втори скандален акт срещу бургаския фоторепортер“ е друго заглавие от първата страница на вестника. Само в рамките на два месеца фоторепортерът на „Черноморски фар“ Борислав Пенков става жертва на вандалски акт. В момента той води дело за побоя, който му беше нанесен през ноември миналата година. „Изцяло подмениха родилните легла в УМБАЛ – Бургас“ и „Зелената лавина премина и през Карнобат“ са други заглавия от първата страница на вестника.", "date": "2018.09.03", "title": "Преглед на основните теми в бургаския печат"}
{"url": "http://www.focus-news.net/news/2018/09/03/2562670/burgas-2-000-evro-i-debitna-karta-sa-otkradnati-ot-40-godishna-belgiyska-turistka.html", "text": "2 000 евро и дебитна карта са откраднати от 40-годишна белгийска туристка, отседнала в Слънчев бряг. Това съобщиха от пресцентъра на  ОДМВР - Бургас . Сигналът за кражбата е подаден на 1 септември т.г. в Районно управление – Несебър. Получено е съобщение от 40-годишна белгийска туристка, отседнала в Слънчев бряг, за това, че около 10.20 часа в Стария Несебър установила липсата на портфейла си, съдържащ сумата от 2 000 евро, дебитна карта и лични документи. Работата по случая продължава от служители на Районно управление – Несебър.", "date": "2018.09.03", "title": "Бургас: 2 000 евро и дебитна карта са откраднати от 40-годишна белгийска туристка"}
{"url": "http://www.focus-news.net/news/2018/09/03/2562667/blagoevgrad-nad-30-detsa-shte-se-vklyuchat-v-pochistvane-na-priroden-park-rilski-manastir.html", "text": "Над 30 деца – състезатели и представители на плувен клуб „Пирин“ – Благоевград ще се включат днес в почистване на Природен парк „Рилски манастир“. Това съобщиха от пресцентъра на  РИОСВ - Благоевград . Инициативата е на Регионална инспекция по околната среда и водите – Благоевград, в партньорство с Дирекция на Природен парк „Рилски манастир“ и Община Рила. Събитието е част от планираните дейности на екоинспекцията в рамките на кампанията „Да изчистим България заедно“. \r\nУсилията на служителите и доброволците от плувния клуб ще бъдат насочени към силно замърсените в момента места за отдих и къмпингуване в Рила планина, по пътя от Рилски манастир към м. „Кирилова поляна“. Отпадъците ще бъдат събирани разделно с цел минимизиране на количествата предназначени за депониране. \r\nЧували и ръкавици за всички участници са осигурени от РИОСВ – Благоевград. Събитието ще започне в 09.30 часа от местност Бачкова чешма в землището на Рилския манастир.", "date": "2018.09.03", "title": "Благоевград: Над 30 деца ще се включат в почистване на Природен парк „Рилски манастир“"}
{"url": "http://www.focus-news.net/news/2018/09/03/2562666/dobrich-petkratniyat-republikanski-shampion-na-balgariya-stefan-trifonov-shte-provede-otkrit-tenis-urok-v-kavarna.html", "text": "На тенис кортовете в град Каварна, каварненският възпитаник Стефан Трифонов ще проведе открит урок за всички любители на този спорт. Това съобщиха от пресцентъра на  Община Каварна . Урокът ще се проведе на два етапа, като всички желаещи деца ще могат да вземат участие от 18.00 часа, а всички любители - от 19.00 часа.  \r\nСтефан Трифонов е роден в град Каварна и прави първите си стъпки в играта на кортовете в града, а негов първи треньор е Тодор Добрев. Той е петкратен републикански шампион на България и номер 1 в ранглистата за 12, 14, 16 и 18-годишни. Взимал е участия на Европейски и Световни първенства, както и на турнир от най-висока категория-US Open. През кариерата си Стефан Трифонов е побеждавал някой от водещите тенисисти в света: Доминик Тийм, Борна Чорич и Дамир Джумхур. В момента Трифонов е треньор в тенис академия в Брюксел.", "date": "2018.09.03", "title": "Добрич: Петкратният републикански шампион на България Стефан Трифонов ще проведе открит тенис урок в Каварна"}
{"url": "http://www.focus-news.net/news/2018/09/03/2562668/kyustendil-dvizhenieto-se-osashtestvyava-v-edna-lenta-v-uchastak-ot-patya-bobov-dol-babino-zaradi-remonti-na-asfaltovata-nastilka.html", "text": "Движението се осъществява в една лента в участък от пътя Бобов дол – Бабино заради ремонти на асфалтовата настилка. Това съобщи за  Радио „Фокус” – Кюстендил  дежурният в Областно пътно управление – Кюстендил. Локалните ремонти на асфалтовата настилка се извършват при километър 27. Участъкът е сигнализиран с пътни знаци. Дейностите ще продължат до 7 септември. Поради ремонтни дейности е предприето краткотрайно спиране на движението по пътя Рила – Рилски манастир. Временната организация на движение е при километър 27 от пътя. Движението се извършва само в едната лента поради извършване на ремонтни дейности по обрушване на ската и отсичане на дървета по откоса. Пътят се затваря за кратки периоди от по 10 минути. Участъкът е сигнализиран с пътни знаци. Ремонтните дейности продължават до 7 септември. Движението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци. Срокът е до 7 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.03", "title": "Кюстендил: Движението се осъществява в една лента в участък от пътя Бобов дол – Бабино заради ремонти на асфалтовата настилка"}
{"url": "http://www.focus-news.net/news/2018/09/03/2562669/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-patishta-v-oblastta.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Заради пресечения релеф на областта е повишена опасността от падащи камъни и свличане на земни маси по всички пътища в областта. Водачите трябва да шофират с повишено внимание и съобразена скорост. През нощта не са постъпвали сигнали за инциденти по пътищата в областта. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково в отсечката от новопостроения път при строителството на язовир „Цанков камък“ трябва да се осъществява с повишено внимание и съобразно създадената организация на движение поради опасност от паднали камъни и свлечени земни маси върху платното за движение. Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Остава затворен пътят Смолян – Мадан край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. Движението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.09.03", "title": "Смолян: Повишена е опасността от падащи камъни и свличане на земни маси по всички пътища в областта"}
{"url": "http://www.focus-news.net/news/2018/09/03/2562671/aleksi-stratiev-ekspert-po-patna-bezopasnost-za-zasilvane-na-bezopasnostta-po-patishtata-sa-nuzhni-promeni-v-zakonodatelstvoto-koito-da-reglamentirat-novi-zadalzheniya.html", "text": "За засилване на безопасността по пътищата са нужни промени в законодателството, които да регламентират нови задължения. Това каза за сутрешния блок „Добро утро, България“ на  Радио „Фокус“  експертът по пътна безопасност комисар Алекси Стратиев. Според него ще е нужно време на специалистите за анализ на законодателството, касаещо пътната безопасност, тъй като всеки един закон съдържа десетки подзаконови актове. „Ако законът за задължително наличие на колани в автобусите влезе в сила, това ще ограничи автобусния транспорт, тъй като половината автобуси у нас не отговарят на това изискване“. Комисар Стратиев подходи песимистично към идеята, че създаването нов държавен орган ще е в състояние да спре войната по пътищата. „Подобен орган преди десетилетия имаше и се наричаше Централна комисия по безопасността на движението, тя се помещаваше в самия Министерски съвет и беше към него и тогава загиналите бяха два пъти повече. След това се трансформира в тази държавна обществена комисия по безопасността на движението, която също е към Министерски съвет. Но доста странно звучат изказванията на неправителствените организации, че това ще бъде надзорен орган. Тоест, това ще бъде втора прокуратура по пътната безопасност ли, не мога да разбера. Така че са доста необмислени тези идеи. По-скоро трябва да се помисли върху законодателството, но не създаването на нови органи“, коментира комисар Алекси Стратиев. Той добави, че пътната безопасност зависи най-вече от хората и държавата. Трябва да бъдат наложени режими както за държавните институции, така и за гражданите, които са участници в движението. И тогава, когато законът бъде нарушен, да следват строги санкции, коментира Стратиев.", "date": "2018.09.03", "title": "Алекси Стратиев, експерт по пътна безопасност: За засилване на безопасността по пътищата са нужни промени в законодателството, които да регламентират нови задължения"}
{"url": "http://www.focus-news.net/news/2018/09/03/2562673/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за  Агенция “Фокус”  от Планинска спасителна служба (ПСС) при БЧК. Преобладава слънчево време, по билата духа слаб до умерен вятър, навсякъде е тихо, ясно и спокойно. Сутрешните температури варират от 8 до 17 градуса. От лифтовите съоръжения работят 2-ра и 4-та линия в Пампорово, кабинковият и Ситняковският лифт в Боровец и Банско, Драгалевският лифт на Витоша.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.03", "title": "ПСС: Отлични са условията за туризъм в планините"}
{"url": "http://www.focus-news.net/news/2018/09/03/2562672/pazardzhik-shte-bade-napravena-parva-kopka-za-remonta-na-sgradata-na-profesionalna-gimnaziya-po-gorsko-stopanstvo-hristo-botev-vav-velingrad.html", "text": "Във Велинград ще бъде направена първа копка по проекта за ремонт на сградата на Професионална гимназия по горско стопанство „Христо Ботев“. Това съобщи за  Радио „Фокус“ – Пазарджик  Бояна Кирилова от Общината. Проектът е „Обновяване и доизграждане на материално-техническата база на Професионална гимназия по горско стопанство „Христо Ботев“ – Велинград“, финансиран по Оперативна програма „Региони в растеж“ и съфинансирана от Европейския съюз, чрез Европейския фонд за регионално развитие. Първата копка ще бъде предшествана от Пресконференция във фоайето на учебното заведение, където ще бъде представен и самият проект.", "date": "2018.09.03", "title": "Пазарджик: Ще бъде направена първа копка за ремонта на сградата на Професионална гимназия по горско стопанство „Христо Ботев“ във Велинград"}
{"url": "http://www.focus-news.net/news/2018/09/03/2562660/valentin-radev-ne-iskah-revolyutsiya-v-mvr-a-neshtata-da-se-sluchvat-postepenno.html", "text": "Решихме да подадем оставки, защото така се прави. Това е политическата отговорност. Това каза министърът на вътрешните работи в оставка Валентин Радев в предаването „Здравей, България“ по  Нова телевизия . По думите му хората са очаквали нещо да се случи. „Направихме много, но въпреки това стана тази трагедия. Винаги си мисля обаче колко спасихме и какво направихме, за да не се случва това“, посочи Радев. Министърът на вътрешните работи в оставка каза, че не знае дали и други министри ще подадат оставки след неговата и тези на Ивайло Московски и Николай Нанков. \r\nПо думите му той още в началото е заявил, че не иска революция в МВР, а нещата да се случват постепенно. „Това и направихме“, каза той. „Във ведомството трябва да се случат бавни и устойчиви промени и работих точно за това“, обясни още Радев. Той уточни, че много пъти му е била искана оставката. „Преглъщах и знаех, че правя правилни неща”, заяви министърът на вътрешните работи в оставка. Той не коментира кой ще наследи мястото му в министерството. Според него много неща от работата в МВР са останали зад кадър, които са устойчиви и е хубаво те да бъдат продължени.", "date": "2018.09.03", "title": "Валентин Радев: Не исках революция в МВР, а нещата да се случват постепенно"}
{"url": "http://www.focus-news.net/news/2018/09/03/2562674/kyustendil-sportnoto-uchilishte-vasil-levski-tarzhestveno-shte-otkrie-novata-uchebna-godina.html", "text": "Спортното училище в града ще открие новата учебна година. Това съобщи за  Радио „Фокус” – Кюстендил  директорът на учебното заведение Любомир Анчев. Официалното откриване е насрочено за 10.00 часа в двора на училището. На тържеството са поканени да присъстват представители на Община Кюстендил, на Областната администрация, Регионалното управление на образованието и спортното министерство. По традиция спортно училище „Васил Левски” започва първо новата учебна година. „Грижите за доброто обучение и възпитание са поверени на преподаватели, учители по спорт, треньори и възпитатели с богат опит и доказан професионализъм”, каза Любомир Анчев. \r\nВенцеслав ИЛЧЕВ", "date": "2018.09.03", "title": "Кюстендил: Спортното училище „Васил Левски” тържествено ще открие новата учебна година"}
{"url": "http://www.focus-news.net/news/2018/09/03/2562681/pss-provedena-e-aktsiya-v-stara-planina-po-svalyane-na-turist-poluchil-travma-v-kolyanoto.html", "text": "Турист е получил лека травма в коляното, след което се е наложило екип на планинска служба да се включи в свалянето му от хижа \"Ехо\" в Стара планина, в която е бил настанен. Това съобщиха за  Агенция “Фокус”  от Планинска спасителна служба (ПСС) при БЧК. Акцията е приключила в 22.00 часа снощи, в нея са се включили 8 души. Това е единствения регистриран инцидент с турист за последното денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.03", "title": "ПСС: Проведена е акция в Стара планина по сваляне на турист, получил травма в коляното"}
{"url": "http://www.focus-news.net/news/2018/09/03/2562676/lovech-dvizhenieto-se-osashtestvyava-v-edna-lenta-po-pat-4-ablanitsa-mikre-v-rayona-na-selo-golets-poradi-patnotransportno-proizshestvie.html", "text": "Движението се осъществява в една лента по път I-4 Абланица - Микре в района на село Голец поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на служителите на „Пътна полиция\".", "date": "2018.09.03", "title": "Ловеч: Движението се осъществява в една лента по път I-4 Абланица - Микре в района на село Голец поради пътнотранспортно произшествие"}
{"url": "http://www.focus-news.net/news/2018/09/03/2562679/pazardzhik-natovaren-e-trafikat-po-glaven-pat-i-8-belovo-pazardzhik-plovdiv.html", "text": "Натоварен е трафикът по главен път I-8 Белово - Пазарджик - Пловдив, предаде репортер на  Радио „Фокус“ – Пазарджик . Полицейски патрул е разположен на ханче \"Септември\" като се следи за спазване ограниченията на скоростта. На входа на Пазарджик в района на кръговите кръстовища на моста на река Марица се образуват колони от автомобили. Натоварен е и трафикът за Пловдив. \r\nВаня НИКОЛОВА", "date": "2018.09.03", "title": "Пазарджик: Натоварен е трафикът по главен път I-8 Белово - Пазарджик - Пловдив"}
{"url": "http://www.focus-news.net/news/2018/09/03/2562678/pregled-na-osnovnite-temi-v-shumenskiya-pechat.html", "text": "„Мирослав Ангелов и Еди Сивов безапелационно победиха в рали „Стари столици 2018“ е водещото заглавие във вестник  „Шуменска заря“ . Пилотът Мирослав Ангелов и неговият навигатор Еди Сивов от АСК „Мегапорт“ (Велико Търново) с автомобил „Шкода Фабия R5“ безапелационно финишираха с победи и в деветте етапа на завършилото вчера 49-о издание на рали „Стари столици“. Те са безспорни лидери и в генералното класиране на рали шампионата, в който до сега са победители и в четирите му състезания. На екипажа сега предстои участие в рали „Сърбия“. „35 000 лева е готова да даде община Шумен за хигиенни материали“, пише още изданието. Обществена поръчка за доставка на хигиенни материали е обявена на сайта на общинската администрация, в секция „Профил на купувача“. Възложителят е обявил, че поръчката е, за да се обезпечи нормалната и безпрепятствена работа на детски, здравни и социални заведения, администрация и други общински структури. Целта е да се постигне подходяща среда с добре поддържана хигиена. „Спешната и неотложна медицинска помощ на едно място“, пише вестникът. Неотложната медицинска помощ, която се помещава в сградата на ДКЦ – I, се мести в МБАЛ. От 1 октомври кабинетът ще започне да функционира. Той ще се намира до кабинетите на Спешната помощ. Смисълът на съществуването на кабинета е, че през нощта и в почивните дни здравно осигурените пациенти да получават медицинска помощ. Тя е за тези от тях, чийто лекари са сключили договор. Сега вместо да ходят в поликлиниката, нуждаещите се от неотложна помощ ще ходят в болницата. “Руски писатели желаят по-активни контакти с шуменските си колеги“ е друго заглавие във вестника. За поредна година Шумен бе домакин на Дните на руската култура. Организатор на проявата бе Международният съюз на писателите „Св. св. Кирил и Методий“ с председател проф. д-р Ивайло Петров, а домакин Регионалната библиотека „Стилиян Чилингиров“. „Президентът Радев се очаква за откриването на учебната година в университета“ е друг акцент от страниците на ежедневника.  На откриването на учебната година на 10 септември от 10,30 ч. в Шуменския университет „Епископ Константин Преславски“ е поканен и ще присъства президентът на Република България Румен Радев. До момента над 85% от обявените 1 141 места по планприема в университета вече са заети. „Вариант 5“ спечели купите „Шуменска крепост“ и „СиВен“, информира всекидневникът. Клубът по ориентиране „Вариант 5“ от Търговище спечели купите „Шуменска крепост“ и „СиВен“ в завършилото вчера 27-о издание на състезанието по спортно ориентиране в района на бившия ученически лагер „Ивански“, разположен в природния парк „Шуменско плато“.", "date": "2018.09.03", "title": "Преглед на основните теми в шуменския печат"}
{"url": "http://www.focus-news.net/news/2018/09/03/2562680/plovdiv-prodalzhava-pochistvaneto-na-dazhdopriemnite-shahti-v-grada.html", "text": "Продължава почистването по график на дъждоприемните шахти в Пловдив. Това съобщиха за  Радио „Фокус“ – Пловдив  от ОП „Чистота“. Днес екипите ще почистват съоръженията по бул. „Дунав“, бул. „България“ (в отсечката между бул. „Цар Борис III Обединител“ и ул. „Брезовска“) в района на СУ „Пейо Крачолов Яворов“ и парк-хотел „Санкт Петербург“. На 4 септември ще бъдат почистени дъждоприемните шахти по бул. „Александър Стамболийски“ и ул. „Стефан Стамболов“, като ще продължи и работата по бул. „България“ и трите подлеза. На 5 септември ще се работи по бул. „Васил Априлов“ в зоната между ул. „Победа“, бул. „Марица-север“ и северозападна страна на железопътната линия. В последния работен ден на тази седмица екипите ще почистват дъждоприемните шахти по бул. „Цар Борис III Обединител“, подлеза на кръстовището между бул. „Шести септември“ и бул. „Цар Борис III Обединител“ в зоната между бул. „Северен“, бул. „Марица-север“, бул. „Цар Борис III Обединител“, бул. „Дунав“ и ул. „Васил Левски“. От ОП „Чистота“ призовават гражданите да сигнализират за проблеми със запушени шахти, липсващи или счупени капаци. \r\nТони МИХАЙЛОВ", "date": "2018.09.03", "title": "Пловдив: Продължава почистването на дъждоприемните шахти в града"}
{"url": "http://www.focus-news.net/news/2018/09/03/2562682/sliven-tri-sela-ot-oblastta-sa-bez-voda-zaradi-remont-na-glaven-vodoprovod.html", "text": "Три новозагорски села са без вода днес, съобщиха от  водоснабдителното дружество , обслужващо областта. Поради ремонт на главен водопровод до 16.00 часа няма вода в селата Млекарево, Бял Кладенец и Радецки. При възможност водоподаването ще бъде възстановено по-рано, не е изключена повишена мътност на водата.", "date": "2018.09.03", "title": "Сливен: Три села от областта са без вода заради ремонт на главен водопровод"}
{"url": "http://www.focus-news.net/news/2018/09/03/2562684/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.09.03", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/09/03/2562686/gd-natsionalna-politsiya-shte-provede-spetsializirana-operatsiya-v-ramkite-na-initsiativata-evropeyski-den-bez-zaginali-na-patya-edward-na-19-septemvri.html", "text": "ГД „Национална полиция” ще проведе специализирана операция в рамките на инициативата „Европейски ден без загинали на пътя - EDWARD\" на 19 септември. Това съобщиха от пресцентъра на  ГДНП . За трета поредна година по инициатива на Европейската мрежа на службите на пътна полиция - ТИСПОЛ, в рамките на Европейската седмица на мобилността, сред страните членки на мрежата и нейните партньори се осъществява проектът „#ProjectEDWARD\" (European Day Without A Road Death) c наименование за Република България - Операция „Европейски ден без загинали на пътя - EDWARD\". Проектът е подкрепен от Европейската комисия, като през 2018 г. е планирано операцията да се проведе на 19 септември, а целта е в този ден да няма загинали при пътни инциденти. \r\nКато пълноправен член на ТИСПОЛ Министерството на вътрешните работи прие поканата на Европейската мрежа на службите на пътна полиция за участие на страната ни в проекта EDWARD. Мотото на операцията за Република България за 2018 г. е „Безопасни мобилни комбинации за живот\" и е в контекста на темата на Европейската седмица на мобилността (16 - 22 септември 2018 г.) „Мултимодалност\" с мото „Комбинирай, движи се!\" За главен координатор по изпълнението на операцията за страната ни е определена Главна дирекция „Национална полиция\". \r\nКъм момента на страницата на EDWARD е активен т.нар. „брояч\" на деня. отчитащ оставащите дни до 19 септември. Идеята е в периода преди операцията всички участници в движението по пътищата да помислят дори само за няколко минути за рисковете, с които се сблъскват; за рисковете, на които може да изложат останалите участници; и за това как самите те може да допринесат за намаляването на рисковете на пътя. Поощрява се всяка дейност, която насърчава културата за пътна безопасност, и се препоръчва дейностите да бъдат част от Дните за пътна безопасност. Призивът е чрез семинари, конференции, състезания и други форми да се разпространяват информации и да се активизират дейности за повишаване вниманието при движение по пътищата. \r\nОт Министерството на вътрешните работи е планирано да се засилят информираността и контролната дейност, а така също в максимална степен да бъде подпомогната безопасността на всички участници в движението по пътищата. Ще бъдат реализирани и популяризирани в медиите и в социалните мрежи на национално, областно и общинско ниво мероприятия. Чрез интернет страницата на МВР и \"Пътна полиция\" ще се отчитат настъпилите ПТП, при които има пострадали хора.", "date": "2018.09.03", "title": "ГД „Национална полиция” ще проведе специализирана операция в рамките на инициативата „Европейски ден без загинали на пътя - EDWARD\" на 19 септември"}
{"url": "http://www.focus-news.net/news/2018/09/03/2562675/nikolay-nankov-kontrolat-varhu-moi-podopechni-strukturi-e-tryabvalo-da-bade-po-dobar.html", "text": "Координацията, комуникацията и контролът на подопечни мои структури, като АПИ, е трябвало да бъде по-добра. Това посочи регионалният министър в оставка Николай Нанков в предаването \"Тази сутрин\" по  бТВ . Той напусна поста, заедно с министрите на вътрешните работи и на транспорта след тежката катастрофа в Своге. \r\nПо думите му не е имало натиск за оставки и за него това е правилното решение да се поеме отговорност. „Мотиви в случая е безсмислено да се изтъкват. Дори, ако има или няма вина в хора или институции, ние имаме 17 загинали, 21 тежко ранени, един съсипан човек – шофьора.” Нанков заяви, че за оставка на правителството не може да се говори, защото има конкретни ангажименти и правомощия в провеждането на политики на три ведомства и подчинените им структури. \"В организационен план има какво да се подобри. Убеден съм, че кабинетът и правителството изпълнява по изключително категоричен начин управленската си програма и приоритетите си\", посочи Нанков. \r\nТой отрича министрите да живеят в страх от уволнение и в унижение, както Валери Симеонов посочи преди дни. „Не е прав, премиерът не просто е длъжен, той трябва да избира с кого ще работи.”", "date": "2018.09.03", "title": "Николай Нанков: Контролът върху мои подопечни структури е трябвало да бъде по-добър"}
{"url": "http://www.focus-news.net/news/2018/09/03/2562677/stranaua-v-ponedelnik-zapochvat-mezhdunarodnite-voenni-ucheniya-rapid-trident-2018-v-lvovska-oblast-ukrayna.html", "text": "В понеделник, 3 септември, в Лвовска област започват мащабни съвместни военни учения на украинската армия и чуждестранни военни контингенти Rapid Trident-2018 (Бърз тризъбец), предава  украинският информационен портал „Страна.ua” , като се позовава на съобщение от Генералния щаб на Въоръжените сили на Украйна (ВСУ). \r\n„В понеделник, 3 септември 2018 година, на територията на Международния център по миротворчество и сигурност на Националната академия на сухопътните войски Петър Сагайдачний ( с. Старичи, Яворовски район, Лвовска област ) ще се състои откриването на най-мащабните в Украйна съвместни сухопътни учения с участието на подразделения на ВСУ и армейски подразделения на чуждестранни държави“, се казва в съобщението. \r\nПревод и редакция:", "date": "2018.09.03", "title": "„Страна.ua”: В понеделник започват международните военни учения Rapid Trident-2018 в Лвовска област – Украйна"}
{"url": "http://www.focus-news.net/news/2018/09/03/2562688/plovdiv-v-grada-shte-se-provede-23-oto-izdanie-na-mezhdunarodniya-kukleno-teatralen-festival-dvama-sa-malko-trima-sa-mnogo.html", "text": "23-ото издание на Международния куклено-театрален фестивал „Двама са малко – трима са много“ започва в Пловдив. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. В програмата, която ще продължи до 7 септември, са включени 16 конкурсни спектакъла и 25 улични представления. Тазгодишното издание на Международния куклено-театрален фестивал е посветено на движението. Неизменна част от него вече е модулът „ТheatAir“, насочен към представления и атракциони на открито. Откриването на събитието ще се състои в 19.00 часа в залата на Регионалния исторически музей, а след това по Главната улица ще тръгне шествие на Театър на огъня и сенките. Всички прояви на открито са с вход свободен за жителите и гостите на града, а тези на закрито – с билети. Спектаклите и уличните представления ще бъдат на различни локации в Пловдив, сред които Военен клуб, Драматичен театър, Главната улица, кв. „Капана“ до Джумая джамия и Цар Симеонова градина. Освен от България, програмата включва участници от Хърватия, Испания, Русия, Украйна, Литва, Португалия и Белгия. \r\nТони МИХАЙЛОВ", "date": "2018.09.03", "title": "Пловдив: В града ще се проведе 23-ото издание на Международния куклено-театрален фестивал „Двама са малко – трима са много“"}
{"url": "http://www.focus-news.net/news/2018/09/03/2562690/sport-pobedi-za-manchestar-yunayted-i-arsenal-navan-totnam-dopusna-parva-zaguba.html", "text": "Изиграха се последните три срещи от 4-ия кръг на английската Висша лига. Арсенал победи Кардиф Сити с 3:2 като гост, Манчестър Юнайтед също постигна важен успех с 2:0 при гостуването си на Бърнли, а Уотфорд нанесе първа загуба на Тотнъм, побеждавайки го с 2:1 на своя стадион и вече е с 4 победи от 4 мача на 3-ото място във временното класиране. Първи е Ливърпул също с 12 точки, но по-добра голова разлика, пред Манчестър Сити, който засега също е безгрешен.", "date": "2018.09.03", "title": "Спорт: Победи за Манчестър Юнайтед и Арсенал навън, Тотнъм допусна първа загуба"}
{"url": "http://www.focus-news.net/news/2018/09/03/2562691/sliven-chast-ot-grada-i-nyakolko-sela-v-oblastta-sa-bez-voda-poradi-avarii.html", "text": "Част от града и няколко села в областта са без вода поради аварии, съобщиха от  водоснабдителното дружество , обслужващо областта. До 13.00 часа е прекъснато водоподаването в района на ул. „Симеон Табаков“ и ул. „Райна Княгиня“, в района на ул. „Баба Тонка“, ул. „Патриарх Евтимий“ и ул. „Радецки“. До 15.00 часа е прекъснато водоподаването на кв. Речица. \r\nПоради проблеми с ел. захранването на помпена станция в Кермен е възможно нарушаване водоподаването на Кермен, селата Николаево, Младово, Мечкарево до 16.00 часа.", "date": "2018.09.03", "title": "Сливен: Част от града и няколко села в областта са без вода поради аварии"}
{"url": "http://www.focus-news.net/news/2018/09/03/2562689/kyustendil-prodalzhavat-deynostite-po-vavezhdane-v-eksploatatsiya-na-noviya-vodoprovod-v-zhk-bistritsa-v-dupnitsa-chast-ot-zhitelite-sa-bez-voda.html", "text": "Продължават дейностите по въвеждане в експлоатация на новия водопровод в жилищен комплекс „Бистрица”, част от жителите са без вода. Това съобщиха за  Радио „Фокус” – Кюстендил  от Община Дупница. Водоподаването е спряно за времето от 9.00 часа до 18.00 часа поради необходимост от присъединяване към новоизградения водопровод на последните жилищни блокове в квартала. Вече са подменени близо 6 000 м от водопровода в най-големия жилищен квартал на град Дупница. Подмяната включва главния водопровод и всички водопроводни разклонения. Средствата за подмяната на водопровода са осигурени от държавния бюджет. \r\nВенцеслав ИЛЧЕВ", "date": "2018.09.03", "title": "Кюстендил: Продължават дейностите по въвеждане в експлоатация на новия водопровод в жк. „Бистрица” в Дупница, част от жителите са без вода"}
{"url": "http://www.focus-news.net/news/2018/09/03/2562694/veliko-tarnovo-stopanskata-akademiya-v-svishtov-otbelyazva-106-godini-ot-daritelskiya-akt-na-svoya-patron-dimitar-tsenov.html", "text": "106 години след дарителския акт на Димитър Ценов, създаденото с това дарение висше търговско училище в Свищов отново ще посрещне новите студенти. Това съобщиха от пресцентъра на  Стопанска академия \"Д. А. Ценов\" . На 1 септември 1912 г. родолюбивият възрожденец, търговец, акционер и предприемач Димитър Апостолов Ценов, завещава на родния Свищов цялата си собственост – пари, ценни книжа и недвижими имоти, оценени тогава на 5 млн. златни лева. Дарителят подчертава, че създаденото от него висше търговско училище не бива да се смесва или слива с никое друго държавно или частно училище. То трябва да бъде „самостоятелно, независимо, под контрола и управлението на държавната власт”. Дисциплините, които ще се преподават „да обгръщат търговските науки, финансовите науки, търговското право, банковото дело, науките по застрахователно дело и др”. Училището да се изгради по подобие на Берлинското Ханделсхохшуле, като към него се създаде индустриално отделение (вид практическа лаборатория) за доказване на теоретическите постановки, преподавани в училището. Създаването и издръжката на училището трябва да става от приходите на фонда (който ще се основе на негово име с капитал от имуществото му), след като те достигнат 300 000 лв. Дарението на Димитър Ценов е най-голямото индивидуално дарение за създаване на образователна институция в България (двамата братя Христо и Евлоги Георгиеви даряват общо 6 млн. златни лева за Софийския университет). \r\nДарителят надживява акта на завещанието си с цели 20 години. Живял целенасочено и почтено, Димитър Ценов скромно се оттегля в усамотение. Последните си години преживява в болница на Червения кръст, за да не накърни средствата отделени за училището. Умира през 1932 г. и е погребан в двора на манастира „Св. св. Петър и Павел” в Свищов.  \r\nНа 8 ноември 1936 г. в Наредба-закон, подписана от Цар Борис III, се записва: „Учредява се в гр. Свищов Висше търговско училище под името „Димитър Апостолов Ценов” с цел да дава теоретически и приложни знания по отделните клонове на стопанските науки”. Този ден се превръща в истински празник за Свищов, тъй като в присъствието на Царя, представители на правителството и много граждани е открито Висшето търговско училище. \r\nДнес, почти 82 години след откриването му, възпитаниците на свищовското висше училище са над 150 000. По традиция, през месец септември, Стопанска академия отново ще отвори врати за новоприетите студенти. С информационен ден в академичната аула, на 7 септември 2018 г. ще бъдат посрещнати първокурсниците от задочна форма на обучение. Официалното откриване на новата учебна 2018/2019 година ще бъде на 17 септември 2018 г., когато за първи път на студентските скамейки ще седнат и новоприетите студенти от редовно обучение.", "date": "2018.09.03", "title": "Велико Търново: Стопанската академия в Свищов отбелязва 106 години от дарителския акт на своя патрон Димитър Ценов"}
{"url": "http://www.focus-news.net/news/2018/09/03/2562693/kathimerini-v-ponedelnik-gratskite-feriboti-ostavat-na-kotva-zaradi-24-chasova-stachka-na-moryatsite.html", "text": "В понеделник фериботите ще останат закотвени в гръцките пристанища заради 24-часова стачка на моряците, която бе обявена след отказа на техните работодатели да им увеличат заплатите с 5%, пише  електронното издание на вестник Kathimerini . \r\nНа среща между представители на „Федерацията на моряците“ и Асоциацията на притежатели на кораби в петък двете страни не са стигнали до съгласие за подписване на нов колективен трудов договор, отбелязва изданието. \r\nКорабните магнати са подобрили предложението си от предишните разговори и са предложили 1% увеличение на възнаграждението на моряците от септември и още 1% от юни 2019 година, но офертата е отхвърлена от синдиката, уточнява „Катимерини“. \r\nПревод и редакция:", "date": "2018.09.03", "title": "Kathimerini: В понеделник гръцките фериботи остават на котва заради 24-часова стачка на моряците"}
{"url": "http://www.focus-news.net/news/2018/09/03/2562692/lovech-edin-chovek-e-postradal-v-katastrofa-mezhdu-dva-leki-avtomobila-po-pat-i-4-ablanitsa-mikre-v-rayona-na-selo-golets.html", "text": "Един човек е пострадал в катастрофа между два леки автомобила по път I-4 Абланица - Микре в района на село Голец. Това съобщиха за   Агенция „Фокус“   от  ОДМВР-Ловеч . Инцидентът е станал в 7.40 часа. Пострадалият е закаран в болница, има няколко счупвания по кости от тялото, остава извън опасност за живота. Движението се осъществява нормално и в двете пътни ленти. На мястото на катастрофата има служители на „Пътна полиция“.  \r\nДаяна ДЮЛГЕРОВА", "date": "2018.09.03", "title": "Ловеч: Един човек е пострадал в катастрофа между два леки автомобила по път I-4 Абланица – Микре в района на село Голец"}
{"url": "http://www.focus-news.net/news/2018/09/03/2562695/plovdiv-predprieti-sa-vsichki-merki-za-sigurnost-vav-vrazka-s-chestvaneto-na-133-ata-godishnina-ot-saedinenieto-na-balgariya-na-6-septemvri.html", "text": "Предприети са всички мерки за сигурност във връзка с честването на 133-ата годишнина от Съединението на България и Празника на град Пловдив. Това съобщиха за  Радио „Фокус“ – Пловдив  от Общината. За тържествената заря-проверка на 6 септември в района на площад „Съединение“ в града няма да бъдат допускани граждани в нетрезво състояние, агресивно поведение, с обемисти багажи и предмети, огнестрелни оръжия, пиротехнически изделия, остри предмети, стъклени бутилки и други. От съображения за сигурност за времето от 16.00 до 23.00 часа в празничния ден се забраняват полетите на дронове, както и на всички безпилотни и пилотирани летателни средства с изключение на излитащите и кацащите самолети на летище „Пловдив“, в зона от въздушното пространство с радиус 1000 метра и височина 1000 метра над терена, с включен буфер за безопасност над площад „Съединение“. Организациите и политическите партии трябва да заявят поднасянето на венци, както и имената на венценосците. Тържествената заря-проверка на площад „Съединение“ ще започне в 20.30 часа. Движението по бул. „Шести септември“, в участъка от бул. „Цар Борис III Обединител“ до бул. „Руски“, ще бъде спряно за движение на моторни превозни средства от 18.00 часа до приключване на събитието.", "date": "2018.09.03", "title": "Пловдив: Предприети са всички мерки за сигурност във връзка с честването на 133-ата годишнина от Съединението на България на 6 септември"}
{"url": "http://www.focus-news.net/news/2018/09/03/2562696/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Главният преговарящ за Брекзит от страна на Европейския съюз Мишел Барние заяви, че е отворен за удължаване на преговорите с Лондон до средата на ноември, пише  германската редакция на електронното издание The Local . \r\nВеликобритания трябва да напусне Съюза до 30 март 2019 година, но двете страни искат да постигнат споразумение за условията на раздялата до  срещата на върха на ЕС на 18 и 19 октомври т.г., за да дадат на своите парламенти достатъчно време да приложат договора, коментира изданието. \r\n„Ако вземем предвид времето, нужно за ратификацията на споразумението от британския парламент, както и от Европейския парламент, тогава трябва да приключим преговорите до средата на ноември. Това е възможно“, заяви Барние пред неделното издание на Frankfurter Allgemeine Zeitung. \r\n„Не ни трябва повече време, а политически решения“, подчерта еврочиновникът. \r\nThe Local отбелязва, че в момента преговорите са в застой по няколко ключови въпроса, включително как да бъде избегната твърда граница между страната-членка на ЕС Ирландия и британската провинция Северна Ирландия, както и по бъдещите търговски отношения. \r\n***  В понеделник фериботите ще останат закотвени в гръцките пристанища заради 24-часова стачка на моряците, която бе обявена след отказа на техните работодатели да им увеличат заплатите с 5%, пише  електронното издание на вестник Kathimerini . \r\nНа среща между представители на „Федерацията на моряците“ и Асоциацията на притежатели на кораби в петък двете страни не са стигнали до съгласие за подписване на нов колективен трудов договор, отбелязва изданието. \r\nКорабните магнати са подобрили предложението си от предишните разговори и са предложили 1% увеличение на възнаграждението на моряците от септември и още 1% от юни 2019 година, но офертата е отхвърлена от синдиката, уточнява „Катимерини“. \r\n*** Европейската комисия публикува предварителните резултати от допитване до гражданите на Европейския съюз за това дали искат да продължи разделянето на годината на лятно и зимно часово време, които показват, че над 84% искат перманентно оставане на лятно часово време, пише  електронното издание New Europe . \r\nВ онлайн анкетата, която се е провела от 4 юли до 16 август, са участвали 4.6 милиона респонденти от всички 28 страни-членки, което е рекорд за допитванията на ЕК. \r\n„Милиони европейци използваха публичното допитване, за да се чуят гласовете им. Посланието е ясно: 84% от тях не искат да променят часовника повече. Сега ще предприемем съответстващи действия и ще подготвим предложение до Европейския парламент и Съвета на ЕС, които след това ще решават заедно“, заяви Европейският комисар по транспорта Виолета Булк. \r\nС окончателните резултати от публичната консултация, които трябва да бъдат публикувани през следващите седмици, Комисията ще направи предложение на ЕП и Съвета с план за промяна на сегашното положение с промяната на времето. \r\n***  Експертът по търговско право професор Дейвид Колинс заяви, че някои привърженици на оставането на Великобритания в Европейския съюз правят подвеждащи твърдения, за да всяват страх от провала в постигането на споразумение с ЕС и да натрупат пари от паниката на пазара. Колинс твърди, че предположенията, че стоките ще спрат на границата, ако няма споразумение, са грешни, пише британският евроскептичен ежедневник  The Daily Express . \r\nВеликобритания просто ще приеме правилата за търговия на Световната търговска организация (СТО), успокоява професорът. \r\nИкономисти като професор Патрик Минфърд твърдят, че този сценарий ще повиши брутния вътрешен продукт на Великобритания с около 600 милиарда паунда, в същото време оставяйки ЕС с дупка от 500 милиарда паунда. \r\nПишейки за консултативната група „Адвокати за Великобритания“, професор Колинс от градския университет в Лондон, отхвърли твърденията, че стоките ще бъдат спрени на границата. \r\nТой заяви: „Аргументът, който се прокарва, е че след Брекзит ЕС ще има правото да третира стоките от Великобритания като такива от трета държава. Този подход погазва санитарните, фитосанитарните и технически бариери на търговските споразумения на СТО, защото е своеволно. Тези споразумения казват, че безмитните бариери трябва да са базирани на нивото на научно определим риск в продукта, който няма да се промени след Брекзит. Нито пък регулациите, чрез които те се оценяват или дори идентичността на тези, които извършват оценките. Това беше една от целите на обединяването на регулациите на ЕС със законите на Великобритания след Брекзит чрез Евросъюза (Законът за изтегляне) от 2018 година“. \r\nБез да назовава имена, професор Колинс заяви, че малка група от привържениците на оставането „очакват да спечелят от неразборията, която ще настъпи на пазарите като последствие на надутата паника за апокалипсис при липсата на споразумение за излизане. \r\n„Тези, които ще се възползват от падането на паунда или сриването на стоковия пазар изпъкват“, поясни той.", "date": "2018.09.03", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/09/03/2562697/vidin-natovaren-e-trafikat-v-posoka-granichen-punkt-dunav-most-2.html", "text": "Натоварен е трафикът в посока граничен пункт „Дунав мост 2“. Това каза за  Радио „Фокус“ – Видин  дежурният в Областно пътно управление. Към другите два гранични пункта във Видинска област – „Връшка чука“ и „Брегово“, трафикът е спокоен. Движението по път II-14 Видин – Кула – Връшка чука е ограничено поради укрепване на свлачище. Обходният маршрут се осъществява по съществуващия стар път в непосредствена близост до път II-14. Движението се регулира с вертикална сигнализация. Срок на ремонтните дейности е до ноември. Във Видин трафикът е натоварен в централната градска част, на входно изходните артерии на града и по бул. “Панония. \r\nАнна ЛОЗАНОВА", "date": "2018.09.03", "title": "Видин: Натоварен е трафикът в посока граничен пункт „Дунав мост 2“"}
{"url": "http://www.focus-news.net/news/2018/09/03/2562699/vidin-nivoto-na-reka-dunav-se-e-povishilo-s-24-sm-pri-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 24 см и водният стоеж е 96 см, съобщиха от местната  Хидрометеорологична станция . Нивото на реката край Видин е 137 см, регистрираното  повишение е от 17 см. Край Лом през последното денонощие повишението в нивото на реката е с 13 см и водният стоеж е 151 см. Нивото на реката край Оряхово е 36 см, там е регистрирано повишение за последното денонощие от 8 см. Температурата на водата край Ново село е 25.6 градуса, край Оряхово  е 26.2 градуса.", "date": "2018.09.03", "title": "Видин: Нивото на река Дунав се е повишило с 24 см при Ново село за последното денонощие"}
{"url": "http://www.focus-news.net/news/2018/09/03/2562698/varna-dvizhenieto-tryabva-da-se-osashtestvyava-s-povisheno-vnimanie-po-pat-207-dobrotich-kaloyan-ot-km-8988-do-km-15620-poradi-remontni-deynosti.html", "text": "Сухи са пътните настилки по републиканската пътна мрежа на територията на Варненска област, предаде репортер на  Радио „Фокус“ – Варна . Видимостта е добра. В областта трафикът е интензивен от и към курортите край Варна. Натоварено е и по пътя Варна – Бургас. Движението в участък от пътя Кранево – Варна е ограничено за моторни превозни средства над 10 тона. Обходният маршрут е през Кичево и Оброчище. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. Движението по път III-207 Добротич – Калоян от км 8+988 до км 15+620 се осъществява с повишено внимание поради ремонтни дейности. \r\nМарияна ВАЛЕНТИНОВА", "date": "2018.09.03", "title": "Варна: Движението трябва да се осъществява с повишено внимание по път III-207 Добротич – Калоян от км 8+988 до км 15+620 поради ремонтни дейности"}
{"url": "http://www.focus-news.net/news/2018/09/03/2562702/dobrich-v-kavarna-zapochva-porednoto-izdanie-na-traditsionniya-zhivopisen-plener.html", "text": "В Каварна започва поредното издание на традиционния „Живописен пленер“. Това съобщиха от пресцентъра на  Община Каварна . ХГ,,Христо Градечлиев“ и Община Каварна организират пленери от 1998 г. Във форума тази година участие ще вземат: Долорес Дилова, проф. Десислава Минчева, Ели Станчева, Боян Боев, Христо Христов, Любомир Каралеев и Румен Нечев. В продължение на седем дни те ще се вдъхновяват от красотата на природата и силата на Черно море. Творбите ще бъдат изложени в Художествената галерия на 10 септември 2018 г.  \r\nПленер (на френски: en plein air, „на открито“) в изобразителното изкуство означава рисуване под открито небе, сред природата или в града. По-специално, с термина се означава предаването на естественото осветление във въздушна среда, като се наблюдават оттенъците и преходите на светлината.  \r\nПленерна живопис са практикували още художниците през Ренесанса (Доменико Венециано, Пиеро дела Франческа, Паоло Веронезе), и през 18 век (Диего Веласкес, Вермеер ван Делфт), но понятието се свързва най-вече с представителите на Барбизонската школа и Импресионизма през 19 век. Много от творбите на художници-импресионисти като Клод Моне, Камий Писаро и Пиер-Огюст Реноар са нарисувани на открито и от натура,  \r\nВ България пленерите започват да се организират усилено през 1970-те години от Съюза на българските художници.", "date": "2018.09.03", "title": "Добрич: В Каварна започва поредното издание на традиционния „Живописен пленер“"}
{"url": "http://www.focus-news.net/news/2018/09/03/2562701/tarzhestveno-be-otkrita-novata-uchebna-godina-vav-voenna-akademiya-g-s-rakovski.html", "text": "Тържествено бе открита новата учебна година във Военна академия „Г. С. Раковски“, предаде репортер на  Агенция „Фокус“ . Събитието започна с химна на Република България. \r\nМинистърът на отбраната Красимир Каракачанов прие почетния строй и поздрави офицерите и сержантите с откриването на новата учебна година. \r\nВеднага след това Белоградчишкият епископ Поликарп отслужи тържествен водосвет за началото на учебната година. \r\nВ откриването на учебната година участва още началникът на отбраната генерал-лейтенант Андрей Боцев, като се очаква заедно с военния министър да изнесат първите лекции.  \r\nУчебната година започва само за военнослужещите студенти, като за цивилните началото й ще бъде дадено на 1 октомври.  През учебна 2017/2018 година във Военна академия започват своето обучение 103 възпитаници в различни специалности. Новото тази година е обучението по специалността „Киберсигурност“. \r\nДеница КИТАНОВА", "date": "2018.09.03", "title": "Тържествено бе открита новата учебна година във Военна академия „Г. С. Раковски“"}
{"url": "http://www.focus-news.net/news/2018/09/03/2562683/redzhep-taiyp-erdogan-izpolzvaneto-na-dolara-prechi-na-svetovnata-targoviya.html", "text": "Използването на долара в търговски операции от различни страни е препятствие пред развитието на търговския оборот, заяви в понеделник президентът на Турция Реджеп Таийп Ердоган на срещата на върха на Съвета за сътрудничество на тюркоезичните държави (ССТД) в киргизкия град Чолпон-Ата, предава  ТАСС . \r\n„Зависимостта на световната търговия от долара стана препятствие за нея“, заяви Ердоган. Във връзка с това турският президент предложи търговията между участниците в ССТД „да премине на национални валути, което е важно условие“ за развитието на търговията. \r\n„В нашите страни живеят около 70 млн. души, но брутният вътрешен продукт на региона е само $350 млрд. За съжаление, можем да кажем, че стокооборота е на ниско ниво. Трябва да решим този въпрос и да предприемем мерки за промяна на ситуацията“, отбеляза Ердоган. \r\nВ шестото заседание на ССТД в Чолпон-Ата участват президентите на Азербайджан, Казахстан, Киргизстан, Турция и Узбекистан, както и премиерът на Унгария. \r\nПревод и редакция:", "date": "2018.09.03", "title": "Реджеп Таийп Ердоган: Използването на долара пречи на световната търговия"}
{"url": "http://www.focus-news.net/news/2018/09/03/2562700/sds-poiska-izteglyaneto-na-oblastniya-upravitel-na-burgas-valcho-cholakov-zaradi-kazusa-silistar.html", "text": "Председателят на СДС Румен Христов е поискал изтеглянето на областния управител на Бургас Вълчо Чолаков, като квота на партията, заради казуса „Силистар“.  \r\nМотив за искането е, че областният управител  все още не е оспорил и върнал на Общински съвет – Царево решението за изработване на план за строежи край местността „Силистар“. Чолаков е член на Националния съвет на СДС. Новото ръководство на СДС не иска да има общо, както и да носи отговорност за сегашното управление. От партията призовават Чолаков, който е единственият областен управител, останал след като СДС не е в управлението, да направи своя избор – висшия ръководен орган на партията, или поста си на висш представител на правителството в Бургас.  Агенция „Фокус“  припомня, че на 24 август председателят на ПП ГЕРБ Бойко Борисов разпореди на кмета на Царево Георги Лапчев (ГЕРБ) да изчака и да не изпълнява решението на Общински съвет - Царево по казуса „Силистар“.  Председателят на ГЕРБ възложи на кмета на Царево да не изпълнява решението до пълното убеждаване на обществеността в правотата на това решение на Общинския съвет. На следващия ден кметът на Царево Георги Лапчев даде пресконференция, на която обяви, че става въпрос за фалшива новина и плажът „Силистар“ няма да бъде застрояван.", "date": "2018.09.03", "title": "СДС поиска изтеглянето на областния управител на Бургас Вълчо Чолаков заради казуса „Силистар“"}
{"url": "http://www.focus-news.net/news/2018/09/03/2562685/the-local-germaniya-glavniyat-pregovaryasht-za-brekzit-ot-es-e-gotov-za-udalzhavane-na-pregovorite-s-london-do-sredata-na-noemvri.html", "text": "Главният преговарящ за Брекзит от страна на Европейския съюз Мишел Барние заяви, че е отворен за удължаване на преговорите с Лондон до средата на ноември, пише  германската редакция на електронното издание The Local . \r\nВеликобритания трябва да напусне Съюза до 30 март 2019 година, но двете страни искат да постигнат споразумение за условията на раздялата до  срещата на върха на ЕС на 18 и 19 октомври т.г., за да дадат на своите парламенти достатъчно време да приложат договора, коментира изданието. \r\n„Ако вземем предвид времето, нужно за ратификацията на споразумението от британския парламент, както и от Европейския парламент, тогава трябва да приключим преговорите до средата на ноември. Това е възможно“, заяви Барние пред неделното издание на Frankfurter Allgemeine Zeitung. \r\n„Не ни трябва повече време, а политически решения“, подчерта еврочиновникът. \r\nThe Local отбелязва, че в момента преговорите са в застой по няколко ключови въпроса, включително как да бъде избегната твърда граница между страната-членка на ЕС Ирландия и британската провинция Северна Ирландия, както и по бъдещите търговски отношения. \r\nПревод и редакция:", "date": "2018.09.03", "title": "The Local (Германия): Главният преговарящ за Брекзит от ЕС е готов за удължаване на преговорите с Лондон до средата на ноември"}
{"url": "http://www.focus-news.net/news/2018/09/03/2562703/pregled-na-osnovnite-temi-vav-varnenskiya-pechat.html", "text": "„Огнище на чума избухна във Варненско“ е заглавие от първа страница в днешния брой на варненския вестник  „Черно море“ . Огнище на африканска чума по свинете избухна във Варненско. Официално бе потвърден първият случай на заразата в провадийското село Тутраканци. Това стана ясно от пробите, които взе Българската агенция по безопасност на храните. „Премиерът Борисов: Инфраструктурните проекти във Варна ще бъдат завършени в срок“, информира изданието. Строителните дейности по инфраструктурните проекти във Варна ще бъдат завършени в срок. Това коментира министър-председателят Бойко Борисов в морския ни град. Заедно с кмета на града Иван Портних премиерът провери ремонта на булевардите „Сливница“ и „Васил Левски“. „Платното за „Виница“ ще е готово през април 2019 г.“, допълва изданието. Ремонтът на бул. „Осми приморски полк“ в участъка от бул. „Васил Левски“ до бул. „Христо Смирненски“ във Варна ще приключи в рамките на 8 месеца. Това съобщи след първата копка на обекта инж. Бистра Димова, шеф на общинския отдел „Програми и проекти“. Предвижда се цялостна подмяна на В и К инфраструктурата. „С различни инициативи удължават сезона по Черноморието“ е друго заглавие в броя. „Най-голямата ни цел е свързана с крилата на сезона и със запълването на материалната база във Варна и по Черноморието. Правим го с различни инициативи – винокулинарните, СПА и културно-историческите маршрути. Големите туроператори искат да стартират полети още от април, което ще даде възможност да се разширят крилата на сезона“, каза министърът на туризма Николина Ангелкова при посещението си във Варна. „Подводни оазиси връщат живота на морското дъно“, пише още изданието. Изкуствено създадени подводни резервати могат да възвърнат живота в разораното и опустошено морско дъно от рибарски тралове през минали години. За нашето Черноморие те биха надминали значението на оазисите за пустинята, защото ще влияят много по-силно на морската среда. А тяхното създаване никак не е трудно, заяви за в. „Черно море“ варненският учен проф. Димитър Пърличев, автор на нововъведението. По неговите думи, ако има нещо по-сложно, това е изборът на подходящите места. Подробности са представени на стр. 5.", "date": "2018.09.03", "title": "Преглед на основните теми във варненския печат"}
{"url": "http://www.focus-news.net/news/2018/09/03/2562705/razgrad-32-godishen-drogiran-shofyor-katastrofira-na-patya-ruse-razgrad.html", "text": "Дрогиран шофьор катастрофира на пътя Русе - Разград в близост до „Дервента“. Това съобщиха от  ОДМВР - Разград . Сигналът за пътнотранспортното произшествие е получен в 02.05 часа тази сутрин. На място е установено, че 32-годишният И.Д. от град Разград е шофирал с несъобразена скорост „Фолксваген Голф“, в резултат на което е изгубил контрол над автомобила на ляв завой, ударил се е в бетонния ограничител и се е преобърнал в дясната лента за движение. Откаран е в МБАЛ - Разград с натъртвания и охлузвания. Тестът му за употреба на наркотични вещества се оказал положителен на амфетамин и метаамфетамин. Образувано е досъдебно производство.", "date": "2018.09.03", "title": "Разград: 32-годишен дрогиран шофьор катастрофира на пътя Русе - Разград"}
{"url": "http://www.focus-news.net/news/2018/09/03/2562704/petar-rusev-starshi-spasitel-burgaskiya-plazh-e-s-novo-razpredelenie-na-spasitelnite-postove-i-shte-bade-ohranyavan-do-kraya-na-septemvri.html", "text": "Бургаския плаж е с ново разпределение на спасителните постове. Това каза за  Радио „Фокус“ – Бургас  Петър Русев, старши спасител на бургаския плаж. По думите му вече има само 6 поста, два от които официални – пети и единадесети. „Работното време е от 8.00 часа до 18.00 часа с общо 12 спасители. Имаме и медицинско лице и линейка. Следващата седмица се очаква ново редуциране на постовете, когато се очаква да станат с още 1 по-малко“, каза още Русев. \r\nСпоред него спасителите са на около 200 метра разстояние един от друг. А плажът ще бъде охраняван до края на септември. \r\nВеселина НИКОЛОВА", "date": "2018.09.03", "title": "Петър Русев, старши спасител: Бургаския плаж е с ново разпределение на спасителните постове и ще бъде охраняван до края на септември"}
{"url": "http://www.focus-news.net/news/2018/09/03/2562707/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-4-septemvri.html", "text": "„Софийска вода” временно ще прекъсне водоснабдяването в някои части на столицата на 4 септември. Това съобщиха от пресцентъра на  дружеството . \r\nВъв връзка с монтаж на водомерен възел на ул. „Метохия“, кв. „Факултета“, се налага спиране на водоподаването от 10:00  до 15:00 часа на клиентите на „Софийска вода”, живеещи в района на: ул. „Метохия“, ул. 306, ул. 302, ул. 316, жп линия София - Перник. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Възкресение“, ъгъла с ул. „Метохия“. \r\nВъв връзка с изграждане на сградно водопроводно отклонение на бул. „Черни връх“, кв. „Драгалевци“, се налага спиране на водоподаването от 10:00  до 19:00 часа на клиентите на „Софийска вода”, живеещи в района на: ул. „Акад. Петър Динеков“, ул. „Проф. Стойко Стойков“, ул. „Бяла мура“, ул. „Веселие“, ул. „Къпинка“, ул. „Проф. Алексадър Райчев“ и ул. „Теодосий Икономов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Петър Динеков“ ъгъла с ул. „Къпинка“. \r\nВъв връзка с изпълнение на инвестиционен проект за реконструкция на уличен водопровод на ул. „Емилиян Станев“ кв. „Кръстова вада“, се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Емилиян Станев“ от ул. „Акад. Вера Мутафчиева“ до ул.“ Асен Йорданов“; ул. „Асен Йорданов“ от ул. „Ген. Иван Колев“ до ул. „Емилиян Станев“; ул. „Вили Казасян“, ул. „Димитър Дюлгеров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Емилиян Станев “ ъгъла с ул. „Вили Казасян“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с монтаж на спирателен кран на ул. „Гина Кунчева“, кв. „Курило“ гр. Нови Искър , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Гина Кунчева“ от ул. „Розова долина“  до ул. „Оброчище“; ул. „Лале“ от ул. „Беласица“ до ул. „Гина Кунчева“; ул. „Веслец“ от ул. „Беласица“ до ул. „ Гина Кунчева“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лале“, ъгъла с ул. „Гина Кунчева“. \r\nВъв връзка с подмяна на сградно водопроводно отклонение на ул. „Разлог“, кв. „Орландовци“ , се налага спиране на водоподаването от 09:00  до 17:00 часа на клиентите на „Софийска вода”, живеещи в района на: ул. „Нешо Бончев“ от ул. „Първа Българска армия“ до ул. „Планинско цвете“, ул. „Разлог“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Планинско цвете “ ъгъла с ул. „Милан Делчев“. \r\nВъв връзка с  монтаж на изпускател на ул. „Данаил Крапчев“, кв. „Витоша“ , се налага спиране на водоподаването от 10:00  до 19:00 часа на клиентите на „Софийска вода”, живеещи в района на: по ул. „Данаил Крапчев“ от ул. „Трифон Кунев“ до ул. „Йордан Стубел“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Данаил Крапчев “ ъгъла с ул. „Йордан Стубел“. \r\nВъв връзка с подмяна на сградно водопроводно отклонение на ул. „Въча“, жк. „Сухата река“, се налага спиране на водоподаването от 09:30  до 17:30 часа на клиентите на „Софийска вода”, живеещи в района на: ул. „Въча“, ул. „Пастирна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Въча“ №5. \r\nВъв връзка с подмяна на сградно водопроводно отклонение на ул. „Прибойница“, кв. „Горна баня“ , се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Прибойница“, по ул. „Лотос“ от ул. „Прибойница“ до ул. „Николай Хрелков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лотос“ ъгъла с ул. „Прибойница“. \r\nВъв връзка с подмяна на сградно водопроводно отклонение на ул. „Вучко Игнатов Даскалов“, с. Бусманци, се налага спиране на водоподаването от 09:30  до 21:30 часа на клиентите на „Софийска вода”, живеещи в района на: ул. „Гълъбец“, по ул. „Д-р Иван Стаменов“ от ул. „Гълъбец“ до ул. „Вучко Игнатов –Даскала“ по ул. „Вучко Игнатов-Даскала“ от ул. „Д-р Иван Стаменов“ до ул. „Ловджийска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Д-р Иван Стаменов “ №10. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.09.03", "title": "„Софийска вода” временно ще прекъсне водоснабдяването в някои части на столицата на 4 септември"}
{"url": "http://www.focus-news.net/news/2018/09/03/2562711/svetovniyat-den-na-parvata-pomosht-shte-bade-otbelyazan-s-obucheniya-i-demonstratsii-na-bchk-na-8-septemvri.html", "text": "Световният ден на първата помощ ще бъде отбелязан на 8 септември. Това съобщиха от пресцентъра на  БЧК . По предложение на Международната федерация на Червения кръст и Червения полумесец, от 2000 г. всяка втора събота на месец септември се чества Световният ден на първата помощ. Събитието има за цел да акцентира върху приноса на доброволците, обучени по първа помощ, които спасяват човешкия живот, без да правят разлика между хората по пол, етническа принадлежност, раса, възраст, образование. На 8 септември 2018 г., под мотото „Първи действия при пътнотранспортни произшествия” Българският Червен кръст за 18-и пореден път ще отбележи с обучения и демонстрации Световния ден на първата помощ. \r\nСтоличната организация на БЧК организира безплатен опреснителен курс по Първа долекарска помощ за водачи на МПС в Центъра за обучение по първа помощ (бул. „Дондуков” № 61) от 10.00 часа. Доброволци на БМЧК - София, членове на Младежкия авариен екип ще демонстрират техники и умения в оказването на първа помощ. Желаещите да се включат в курса могат да се запишат на тел. 02/81 22 822 най-късно до 5 септември. В 12.00 часа всички участници в обучението, хванати за ръце, ще образуват традиционната за този ден спасителна верига при оказване на първа помощ. На Централна автогара София от 10.00 часа доброволци ще раздават на водачите на автобуси и на пътниците информационни материали със съвети как да помогнем при пътнотранспортно произшествие. В парк ”Гео Милев” от 10.30 до 12.00 часа доброволци на БМЧК - София ще направят демонстрации по оказване на първа помощ за спасяване на пострадали и ще раздават информационни материали. \r\nТемата за злополуките на пътя е изключително актуална – всяка седмица в България загиват повече от 15 души, а над 150 са пострадалите с тежки травми, някои от които остават инвалиди за цял живот. Първата помощ е основно умение, което може да осигури ефективна и бърза интервенция при различни наранявания, да намали страданията и да подобри шансовете за оцеляване на пострадалия.", "date": "2018.09.03", "title": "Световният ден на първата помощ ще бъде отбелязан с обучения и демонстрации на БЧК на 8 септември"}
{"url": "http://www.focus-news.net/news/2018/09/03/2562706/blagoevgrad-vazstanoveno-e-dvizhenieto-po-pat-19-simitli-razlog-v-rayona-na-simitli.html", "text": "Възстановено е движението по път IІ-19 Симитли – Разлог в района на Симитли. Това съобщиха от пресцентъра на  Агенция „Пътна инфраструктура“ .", "date": "2018.09.03", "title": "Благоевград: Възстановено е движението по път IІ-19 Симитли – Разлог в района на Симитли"}
{"url": "http://www.focus-news.net/news/2018/09/03/2562709/varna-vremenno-shte-bade-zatvoreno-platnoto-v-posoka-varna-na-avtomagistrala-hemus-mezhdu-selo-nevsha-i-provadiya-zaradi-pochistvane-na-razpilyano-brashno.html", "text": "Временно ще бъде затворено платното в посока Варна на автомагистрала „Хемус“ между село Невша и Провадия заради почистване на разпиляно брашно. Това съобщиха от  ОДМВР - Варна . Сигналът за инцидента е подаден около 06.30 часа на АМ „Хемус“ до отбивката за село Млада Гвардия, по време на движението на товарен автомобил \"ДАФ\", от товарната част изпадат два палета пакети с брашно, като брашното се е разпиляло по пътното платно. За почистване на пътния участък се налага платното за движение в посока Варна, в участъка между село Невша и Провадия, да бъде затворено в интервала 10.30 - 12.00 часа.", "date": "2018.09.03", "title": "Варна: Временно ще бъде затворено платното в посока Варна на автомагистрала „Хемус“ между село Невша и Провадия заради почистване на разпиляно брашно"}
{"url": "http://www.focus-news.net/news/2018/09/03/2562710/pregled-na-osnovnite-temi-vav-velikotarnovskiya-pechat.html", "text": "„Уникален релеф с гладиатори откриха в Никополис ад Иструм“ е заглавие от областния всекидневник  „Янтра Днес” . Уникален релеф, изобразяващ гладиаторска битка, бе открит от археолога д-р Иван Църов по време на разкопки в римския град Никополис ад Иструм.  Находката е изключително ценна, тъй като в България досега има само три подобни изображения, които доказват, че по нашите земи са се провеждали  гладиаторски двубои. Релефът е от 2 - 3 в. и бе открит под настилката на малкия площад в югозападния ъгъл на форумния комплекс. Според една от хипотезите е бил вграден на някоя от сградите, а според друга, може да е част от жертвеник, върху който са се правили възлияния преди гладиаторски битки. „Асфалтират ул. „Михаил Кефалов“ и „Читалищна“ е друго заглавие от ежедневника. Цялостно асфалтиране предстои да бъде направено през есента на ул. “Михаил Кефалов“ и ул. “Читалищна“ във Велико Търново. През пролетта ще бъдат преасфалтирани и улиците “Иван Вазов“ и “Велчо Джамджията“, обявиха от Община Велико Търново. В събота движението покрай крепостта Царевец бе възстановено, след смяната на 6-годишния водопровод и локалните му отклонения от ул. “Иван Вазов“ в частта до Катедралния храм “Успение Богородично“. „Вкусна баница похапнаха в Балван с гости от Бела Паланка“ е заглавие от страница три на ежедневника. “Лекари в Търново се борят за живота на 14-годишно момче, ритнато от кон” четем на страници четири в изданието. На страница пет е публикувани материали със заглавие  “Панаирът на керамиката събра малки и големи в парк “Марно поле“. На спортната страница на вестник „Янтра Днес“ четем “Етър“ започна да бие и навън, удари “Септември“ с 2:0 като гост“. \r\n“Гости от БелаПаланка дойдоха на празника на баницата в Балван“ е заглавие от първа страница на другия областен ежедневник  “Борба“ . Гости от сръбския град Бела Паланка участваха в празника на баницата в Балван. Така кулинарното състезание, което се провежда за трета поредна година в търновското село, стана международно. Представителите на Бела Паланка върнаха визитата на местните самодейци, които участваха в традиционния празник на баницата „Дани банице“ в сръбския град. „Цели семейства се включиха в последната веломафия за лятото“ е друга тема от ежедневника. Над 70 души участваха в организираната от TarnovoRuns обиколка на града с велосипеди „Веломафия“. Тя се състоя в последния ден на август, като начална точка на групата бе входът на парк  „Бузлуджа“. Сред колоездачите имаше деца, юноши, възрастни и дори цели семейства. „Гладиаторска сцена на близо 20 века намери археологът Иван Църов в Никополис ад Иструм“, „11-годишен шофира, насърчаван от баща си“, „Пеши патрул намери изчезнало момиче от Елена на пазара в старата столица“ са други заглавия от страниците на всекидневника. “Виолетовите“ надиграха категорично септемврийци, тръгнаха си с три точки от стадион “Васил Левски“, “Аласана Мане отново е футболист на “Етър ВТ“ и “Николай Момъков със злато от турнир по борба в Дългопол, общо девет медала за “Локомотив“ са заглавията от спортната страница на изданието.", "date": "2018.09.03", "title": "Преглед на основните теми във великотърновския печат"}
{"url": "http://www.focus-news.net/news/2018/09/03/2562712/sport-huan-martin-del-potro-e-na-chetvartfinal-na-us-open-sled-30-sreshtu-borna-chorich.html", "text": "Световният номер 3 Хуан Мартин дел Потро победи хърватина Борна Чорич с 3:0 сета (в отделните части 6:4, 6:3 и 6:1) и се класира за четвъртфиналите на откритото първенство на САЩ. Срещата продължи малко повече от 2 часа. Аржентинецът продължава да е без изгубен сет на турнира и е прекарал сравнително малко време на корта, което може да се окаже решаващо предимство за следващия му мач с представителя на домакините Джон Иснър, който пък победи трудно с 3:2 представителя на Канада Милош Раонич.", "date": "2018.09.03", "title": "Спорт: Хуан Мартин дел Потро е на четвъртфинал на US Open след 3:0 срещу Борна Чорич"}
{"url": "http://www.focus-news.net/news/2018/09/03/2562715/pazardzhik-obshtina-belovo-deponira-sabranite-otpadatsi-na-teritoriyata-i-na-regionalnoto-depo-v-pazardzhik.html", "text": "Община Белово депонира събраните отпадъци на територията и на Регионалното депо в Пазарджик. Това каза за  Радио „Фокус“ – Пазарджик  Сийка Калайджийска, управител и еколог на БД „Чистота“ в Община Белово. Тя обясни, че там камионите със смет се приемат по график, който се спазва. „През лятото много от хората се опитват да избегнат допълнително плащане за изхвърлянето на строителни и растителни отпадъци, а такива има, тъй като се извършват ремонти, почистват се дворове. На Регионалното депо се приемат само битови отпадъци и при наличието на друг вид трябва да се заяви необходимостта от вдигането му. За сега чистите строителни отпадъци използваме за запръстяване на старото общинско сметище край село Дъбравите“, отбеляза Калайджийска. Тя коментира също, че проблемът с растителните отпадъци съществува. „Тенденцията е да се поставят съдове за компост, които ще бъдат кафяви на цвят и отново ще са 1 100 литрови“, каза също Калайджийска. \r\nВаня НИКОЛОВА", "date": "2018.09.03", "title": "Пазарджик: Община Белово депонира събраните отпадъци на територията и на Регионалното депо в Пазарджик"}
{"url": "http://www.focus-news.net/news/2018/09/03/2562713/burgas-zelen-e-flagat-na-burgaskiya-plazh-ochakva-se-okolo-obyad-valnenie-ot-okolo-2-3-bala.html", "text": "Зелен е флагът на бургаския плаж. Това каза за  Радио „Фокус“ – Бургас  Петър Русев, старши спасител. По думите му температурата на морската вода е 27 градуса. „Към момента морето е спокойно, но се очаква към обяд вълнение от около 2 - 3 бала. Ако прогнозата се сбъдне, флагът ще стане жълт, а може и дори червен“, каза още Русев. По думите му все още има доста хора по плажовете в района. \r\nВеселина НИКОЛОВА", "date": "2018.09.03", "title": "Бургас: Зелен е флагът на бургаския плаж, очаква се около обяд вълнение от около 2 - 3 бала"}
{"url": "http://www.focus-news.net/news/2018/09/03/2562714/plovdiv-preustanoveno-e-dvizhenieto-v-dvete-platna-na-chast-ot-bul-aleksandar-stamboliyski-poradi-avarien-remont.html", "text": "Преустановено е движението в двете платна на част от бул. „Александър Стамболийски“ в Пловдив поради авариен ремонт. Това съобщиха за  Радио „Фокус“ – Пловдив  от ОП „Организация и контрол на транспорта“. За времето до 17.00 часа днес ще бъде спряно движението на моторни превозни средства в двете платна на пътната артерия, в участъка между ул. „Околчица” и ул. „Болград”. Маршрутът на автобусни линии №1, 16 и 36 от вътрешноградския транспорт е променен двупосочно. Водачите трябва да подбират алтернативни маршрути на придвижване.", "date": "2018.09.03", "title": "Пловдив: Преустановено е движението в двете платна на част от бул. „Александър Стамболийски“ поради авариен ремонт"}
{"url": "http://www.focus-news.net/news/2018/09/03/2562717/pazardzhik-obvineniyat-za-ubiystvoto-v-zemlishteto-na-grad-sarnitsa-ostava-v-aresta.html", "text": "Окръжен съд – Пазарджик уважи искането на Окръжна прокуратура – Пазарджик за вземане на най-тежката мярка за неотклонение „Задържане под стража“ по отношение на мъжа, привлечен като обвиняем за това, че на 29 август 2018 година в местност в землището на град Сърница умишлено е убил друг мъж. Това съобщи за  Радио „Фокус“ – Пазарджик  Маринела Георгиева от администрацията на  съда. Тя уточни, че за това тежко престъпление се предвижда лишаване от свобода от 10 до 20 години. От събраните по делото доказателства (свидетелски показания, съдебно-медицинска експертиза, протоколи за оглед на местопроизшествие) съдът счете, че е налице обоснованото предположение, че обвиняемият е извършил вмененото му деяние. Независимо от чистото съдебно минало на обвиняемия съдът прецени, че е налице реална опасност той да се укрие или да извърши друго престъпление, респективно да въздейства върху свидетели и събиране на други доказателства. Определението подлежи на обжалване и протест пред Апелативен съд – Пловдив в 3-дневен срок. Делото е насрочено за 4 септември 2018 година от 10.00 часа. \r\nВаня НИКОЛОВА", "date": "2018.09.03", "title": "Пазарджик: Обвиненият за убийството в землището на град Сърница остава в ареста"}
{"url": "http://www.focus-news.net/news/2018/09/03/2562716/nay-dobrite-mladi-prevodachi-v-evropeyskiya-sayuz-shte-badat-otlicheni-v-konkurs.html", "text": "Средношколци от България и цяла Европа отново имат шанс да изпробват преводаческите си умения в 12-тото издание на годишния конкурс „Juvenes Translatores“, организиран от Дирекцията за писмени преводи на Европейската комисия.  \r\nТой се провежда редовно от 2007 г. насам. Целта е да популяризира чуждоезиковото обучение в училищата и да запознае младежите на възраст 17 години с работата на преводача. Това съобщиха от  Представителството на Европейската комисия в България .  \r\nТази година юношите с афинитет към езиците ще превеждат текст на тема, свързана с културното наследство. Изборът е свързан с обявяването на 2018 г. за  .  \r\n\"Езиците са в основата на многообразието на Европа и са пътят към разбирането на нашата идентичност. Чрез конкурса младежите ни напомнят за нашето многообразие и за това, че тъкмо то е едно от най-големите ни преимущества. Ето защо приканвам всеки, който обича езиците, да се включи и да спомага за популяризирането и развитието на нашето езиково и културно наследство\", заяви европейският комисар Гюнтер Йотингер, отговарящ за бюджета, човешките ресурси и писмените преводи.  \r\nУчастниците ще могат да избират да превеждат измежду общо 552-те възможни езикови комбинации от 24-те официални езика на ЕС. За да се включат в конкурса, училищата трябва да преминат през двуетапен процес на регистрация. На първия етап средните училища трябва да се регистрират на следния уебсайт  . Регистрацията продължава до 20 октомври 2018 г. на обяд и може да бъде направена на който и да било от 24-те официални езика на ЕС.  \r\nНа втория етап Европейската комисия ще прикани общо 751 училища, избрани на случаен принцип, да номинират между двама и петима ученици за участие в конкурса. Учениците могат да бъдат от която и да е националност, но трябва да са родени през 2001 г. Конкурсът ще се проведе на 22 ноември и ще тече едновременно във всички участващи в конкурса училища.  \r\nПобедителите — по един за всяка държава — ще бъдат обявени в началото на февруари 2019 г.", "date": "2018.09.03", "title": "Най-добрите млади преводачи в Европейския съюз ще бъдат отличени в конкурс"}
{"url": "http://www.focus-news.net/news/2018/09/03/2562719/sarajevo-times-na-5-septemvri-v-banya-luka-shte-se-provede-neformalna-sreshta-na-vanshnite-ministri-ot-zapadnite-balkani.html", "text": "Неформална среща на министрите на външните работи на страните, участващи в Югоизточноевропейския процес за сътрудничество (ЮЕПС) ще се проведе в сряда, 5 септември, в Баня Лука, административният център на Република Сръбска (сръбската част на Босна и Херцеговина (БиХ)), обявиха от външното ведомство на БиХ, пише  електронното издание Sarajevo Times . \r\nОсвен външният министър на БиХ Игор Църнадак, който ще е домакин на срещата, на нея ще участват и колегите му от Сърбия, Хърватия, Черна гора, Турция, Албания и Косово, докато другите участници в ЮЕПС ще бъдат представени от зам.-министри и секретари на министерствата. \r\nНа срещата, която ще бъде в Бански Двор, ще присъстват и представители на Европейската комисия и Съвета за регионално сътрудничество. \r\nИзданието отбелязва, че сбирката ще бъде в БиХ, защото страната е ротационен председател на ЮЕПС през тази година. \r\nПревод и редакция:", "date": "2018.09.03", "title": "Sarajevo Times: На 5 септември в Баня Лука ще се проведе неформална среща на външните министри от Западните Балкани"}
{"url": "http://www.focus-news.net/news/2018/09/03/2562721/natsionalna-kompaniya-zhelezopatna-infrastruktura-shte-izgradi-nov-zhelezopaten-prelez-v-montana.html", "text": "Национална компания „Железопътна инфраструктура“ (НКЖИ), съвместно с Община Монтана, ще започне изграждането на нов железопътен прелез в района на град Монтана. Това съобщиха от пресцентъра на  НКЖИ . Новият прелез ще се намира на км 11+355 и ще бъде съоръжен със звукова и светлинна сигнализация, електрически бариери и еластична прелезна настилка, осигуряваща комфортното преминаване през железопътната линия. Средствата са осигурени от НКЖИ, със съфинасиране от Община Монтана.  \r\nСтроителството на прелеза ще започне на 10 септември т.г. Предвидено е ремонтните дейности да се извършат в рамките на 40 дни. Към момента е завършено проектирането на обекта.", "date": "2018.09.03", "title": "Национална компания „Железопътна инфраструктура“ ще изгради нов железопътен прелез в Монтана"}
{"url": "http://www.focus-news.net/news/2018/09/03/2562722/zam-ministar-tanya-mihaylova-za-tazi-uchebna-godina-ima-1-700-svobodni-rabotni-mesta-za-uchiteli.html", "text": "Това, което мога да кажа към момента - цифрата за свободни работни места при учителите е малко над 1 700, това са преподавателите, които се търсят. Това каза в интервю за  Агенция „Фокус“  зам.-министърът на образованието и науката Таня Михайлова по повод наближаването на новата учебна година. По думите й процесът на търсене и наемане на учители е много динамичен, но това е моментна картина. „В големите градове, където има повече на брой училища има и най-много обявени работни места“, каза тя. Михайлова посочи, че в София-град свободните позиции са близо 300, в Пловдив малко над 100. „ Не трябва да забравяме, че това е един процес, които тече от края на учебната година и съответно продължава до началото на първите дни на новата“, обясни още тя. Зам.-министърът на образованието каза също, че няма съмнения, че училищата ще оставят и няма да попълнят педагогическите си състави. „Това е една основна задача, за да започне учебната година“, коментира още тя. На въпрос привличат ли се млади кадри, след реформите на правителството в сектора, сред които увеличаването на заплатите, Михайлова отговори, че млади кадри се привличат с тези заплати и с тези реални стъпки, които се правят.  „Много е важно да се знае, че учителската професия наистина иска себеотдадени млади хора“, обясни зам.-министърът на образованието. Според Михайлова се създават всички условия, за да бъдат привлечени млади преподаватели.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.09.03", "title": "Зам.-министър Таня Михайлова: За тази учебна година има 1 700 свободни работни места за учители"}
{"url": "http://www.focus-news.net/news/2018/09/03/2562708/vecher-makedoniya-zetyat-na-donald-tramp-dzhared-kashnar-pristiga-lichno-v-belgrad-vav-vrazka-s-pregovorite-mezhdu-sarbiya-i-kosovo.html", "text": "Двама високопоставени американски представители ще посетят Сърбия през този месец. Първо, сенатор Рон Джонсън ще пристигне в Белград на 11 септември, а някъде около тази дата се очаква и визитата на зетят на Доналд Тръмп и един от най-доверените му съветници Джаред Къшнър, пише  електронното издание на македонския вестник „Вечер“ . \r\nСпоред информацията на изданието, поканата за посещението на Къшнер в Сърбия е отправена от външния министър на страната Ивица Дачич, когато те са се срещнали във Вашингтон в края на юли. Съветникът на американския президент, който е женен за дъщеря му Иванка и се ползва с голямо доверие от държавния глава, е похвалил сърбите като народ и е заявил, че би искал да отиде в Белград. Очаква се скоро визитата да бъде потвърдена официално. \r\n„Вечер“ отбелязва, че това ще бъде второ важно посещение на американски представители в Белград в контекста на усилията на САЩ за ускоряване на процеса за решаване на косовския проблем. В Сърбия вече беше един от най-влиятелните хора във Вашингтон, сенатор Рон Джонсън, който отново ще бъде там на 11 септември. \r\nКакто коментира вестникът, разговорите в Белград с президента на Сърбия Александър Вучич може да са от голямо значение, защото Джонсън е председател на Подкомисията за Европа на Комисията за външни работи на американския Сенат и е открит застъпник за възможно най-добри отношения между Белград и Прищина. Освен това сенаторът е близък приятел на помощник-държавния секретар на САЩ за Европа и Евразия Уес Мичъл, който пък е практически изпълнител на най-важните практически задачи, когато става въпрос неформалното американско участие в преговорите около Косово. \r\n„Вечер“ смята, че посещението на Къшнър, най-довереният човек на американския президент, може да се смята за знак, че в американската администрация има конфликт около косовския въпрос и Тръмп иска да контролира лично действията по него и в крайна сметка лично да вземе решение. В полза на това твърдение, както отбелязва вестникът, е и неотдавнашният политически прецедент, когато американският посланик в Белград Кайл Скот имаше разговор с косовските власти в Прищина, „за да чуе тяхната политическа позиция“, независимо че САЩ имат друг посланик в Косово – Грег Делауие. \r\nИзданието припомня, че от декември м.г. до юни т.г. Делауие говореше, че Косово не може да бъде разделено, нито могат да бъдат променяни границите, защото това е опасно, но след това той промени позицията си през юли, когато в емисията „Рубикон“ на косовската телевизия коментира, че нищо не е изключено и че „корекцията на границите“ трябва да бъде предмет на преговори, в които ще се включат, колкото е възможно повече косовски субекти. \r\nПревод и редакция:", "date": "2018.09.03", "title": "„Вечер“ (Македония): Зетят на Доналд Тръмп Джаред Къшнър пристига лично в Белград във връзка с преговорите между Сърбия и Косово"}
{"url": "http://www.focus-news.net/news/2018/09/03/2562725/vidin-nad-3-000-kasa-tsigari-bez-banderol-sa-izzeti-pri-proverka-na-apartament-v-zhk-georgi-benkovski.html", "text": "3 060 къса цигари от различни марки и пакети с общо 1.260 кг нарязан на дребно тютюн без бандерол са иззели служители на РУ - Видин, съобщиха от  ОДМВР – Видин . Цигарите били намерени при проверка в апартамент в жк. „Георги Бенковски”. Обитателят на жилището – 53-годишен видинчанин, бил задържан в ареста за срок до 24 часа. Тютюнът, предназначен за продажба на дребно, униформените открили в седем пакета, изоставени на неизползваема търговска маса в пазара в областния град. По случаите в районното управление са заведени две преписки.", "date": "2018.09.03", "title": "Видин: Над 3 000 къса цигари без бандерол са иззети при проверка на апартамент в жк. „Георги Бенковски”"}
{"url": "http://www.focus-news.net/news/2018/09/03/2562726/radoslav-simeonov-istorik-dobrudzhanskata-epopeya-e-spravedliv-akt-na-istorichesko-vazmezdie-i-opit-za-sazdavane-na-tselokupna-balgariya.html", "text": "Добруджанската епопея е справедлив акт на историческо възмездие и опит за създаване на целокупна България. Това каза за сутрешния блок „Добро утро, България“ на Радио „Фокус“ Радослав Симеонов, главен експерт „Войнишки паметници“ към Министерство на отбраната и дългогодишен уредник на Военно гробище музей в Добрич във връзка с освобождението на Добрич от румънска окупация на 4 септември 1916 година по време на Първата световна война и последвалите отбранителни боеве за града, известни във военната ни история като Добричка епопея. Изключителният заряд на Добруджанската офанзива може да се обясни само с желанието да бъде решен добруджанския въпрос, след като 3 години по-рано, през 1913 година румънската армия хайдушки окупира Южна Добруджа и отнема плодовете от победата на българските войски по време на Балканската война, допълни историкът.  \r\n„Отварянето на Добруджанския фронт на север поставя България в изключително неблагоприятна ситуация. Когато една държава воюва на два фронта, това би могло да бъде пагубно за нея и плановете на страните от Антантата са съвсем скоро България да изчезне от политическата карта на Европа. Главният действащ герой на 2-ри и 3-ти септември се оказва Първа конна дивизия под командването на ген.-майор Иван Колев – нейните действия още в първите дни и часове на войната са особено емблематични. Неслучайно тук се ражда митът за крилатата непобедима българска конница. Двете поредни поражения, които конната дивизия нанася на румънците между селата Кочмар и Карапелит, окончателно сломяват духа на румънската армия. На 5-ти септември започват тридневните кръвопролитни боеве от Добричката епопея, които бяха много непознати за нашата съвременна история, за тях не се говореше – просто бяха изтрити от паметта на поколенията“, разказа Радослав Симеонов. Добричката епопея оставя важни послания за поколенията – в боевете при Добрич българските войски показват, че любовта към родината е по-силна от тази към освободителя, посрещайки руската войска на наша територия като агресор, каза още той. От друга страна добруджанци правят нещо изключително, устройвайки подобаващо погребение и на победители, и на победени, уточни историкът. Според него тези битки нямат аналог в световната история, тъй като вместо да бъдат посрещнати със страх и притеснение, българските войски от Трета българска армия, предвождана от генерал Стефан Тошев, посрещат войната с опиянение и възторг.", "date": "2018.09.03", "title": "Радослав Симеонов, историк: Добруджанската епопея е справедлив акт на историческо възмездие и опит за създаване на целокупна България"}
{"url": "http://www.focus-news.net/news/2018/09/03/2562723/sliven-110-kilograma-tyutyun-bez-banderol-sa-izzeti-pri-spetsializirana-operatsiya-v-grada.html", "text": "Сливен: 110 килограма тютюн без бандерол са иззети при специализирана операция в града. Това съобщиха от  Областна дирекция на МВР – Сливен . Акцията е с цел установяване на лица, занимаващи се с незаконна търговия с тютюневи изделия. На 31 август в село Крушаре служители на сектор „Противодействие на икономическата престъпност“ при ОДМВР - Сливен спират за проверка лек автомобил „Фолксваген Туаран“. При последвалите процесуално–следствени действия в автомобила са намерени и иззети 11 чувала със ситно нарязан тютюн без акцизен бандерол. Водачът е мъж на 48 години от град Сливен. По случая е образувано досъдебно производство. \r\nОперациите по противодействие на разпространението на стоки без акцизен бандерол на територията на ОДМВР - Сливен продължават.", "date": "2018.09.03", "title": "Сливен: 110 килограма тютюн без бандерол са иззети при специализирана операция в града"}
{"url": "http://www.focus-news.net/news/2018/09/03/2562727/georgi-tronkov-kmet-na-obshtina-valchi-dol-obeshtah-na-horata-kogato-glasuvaha-za-men-che-gradat-shte-se-prevarne-v-edna-dobra-turisticheska-destinatsiya.html", "text": "Обещах на хората, когато гласуваха за мен, че Вълчи дол ще се превърне в една добра туристическа дестинация. Това заяви кметът на Община Вълчи дол Георги Тронков при официалното откриване на реновирания градски басейн в град Вълчи дол. Това съобщиха за  Радио „Фокус“ – Варна  от Община Вълчи дол. Събитието беше част от тържествата по случай 44-тата годишнина от обявяването на Вълчи дол за град, в което се включи и областният управител на Варна Стоян Пасев. „Освен този проект, който имаме удоволствието да открием, имаме готовност да подадем и проект за модернизация на ски-влека, когато се отворят мерките по съответните програми”, допълни в обръщението си към жителите и гостите на града кметът на Вълчи дол и благодари на всички, имащи принос към изграждането на басейна. \r\nОсвен изграждането на басейна, волейболното игрище и външния бар, благодарение на проект „Красива България” и съфинансирането от Община Вълчи дол е обновена и сградата на съблекалнята на стадион „Петко Сираков”, изградена е и нова алейна мрежа от подходяща трайна настилка с модерно парково осветление. Желанието на Община Вълчи дол е комплексът да се превърне в желано място за спорт, срещи и отдих за жителите и гостите на град Вълчи дол. \r\nМарияна ВАЛЕНТИНОВА", "date": "2018.09.03", "title": "Георги Тронков, кмет на Община Вълчи дол: Обещах на хората, когато гласуваха за мен, че градът ще се превърне в една добра туристическа дестинация"}
{"url": "http://www.focus-news.net/news/2018/09/03/2562718/vitsepremierat-krasimir-karakachanov-ne-mozhe-pri-vseki-sluchay-kogato-chast-ot-obshtestvoto-poiska-krav-da-zhertvash-ministri-bez-da-izchakash-razsledvaneto.html", "text": "Не би следвало при всеки случай, когато част от обществото поиска кръв да жертваш министри без да изчакаш разследването. Това каза пред журналисти вицепремиерът и лидер на ВМРО Красимир Каракачанов по повод рокадите в кабинета и очакваното решение на партньора в малката коалиция НФСБ дали ще продължи да бъде част от управлението, предаде репортер на   Агенция \"Фокус\" . Според Каракачанов в това отношение вицепремиерът Валери Симеонов е прав. Попитан дали има трусове в коалицията, вицепремиерът заяви: „Не бих казал трусове. Както може би вече сте свикнали, темите вместо да се изясняват по между ни се изясняват през медиите. Аз не споделям подобен подход. Ако имаш нещо да казваш на коалиционните си партньори, нормално е да го кажеш в подходящия формат, а не чрез медиите“, каза Каракачанов. \r\nДеница КИТАНОВА", "date": "2018.09.03", "title": "Вицепремиерът Красимир Каракачанов: Не може при всеки случай, когато част от обществото поиска кръв, да жертваш министри без да изчакаш разследването"}
{"url": "http://www.focus-news.net/news/2018/09/03/2562728/vidin-nezakonen-pistolet-e-izzet-pri-proverka-na-chasten-imot-v-belogradchik.html", "text": "Незаконно притежаван 9-милиметров пистолет с пълнител и три патрона са иззети от служителите на реда от частен имот в Белоградчик, съобщиха от  ОДМВР – Видин . Претърсването, в условията на неотложност, криминалисти извършили в петък. По случая е образувано досъдебно производство.", "date": "2018.09.03", "title": "Видин: Незаконен пистолет е иззет при проверка на частен имот в Белоградчик"}
{"url": "http://www.focus-news.net/news/2018/09/03/2562720/umbalsm-n-i-pirogov-nyama-promyana-v-sastoyanieto-na-trite-zheni-koito-postradaha-tezhko-pri-avtobusnata-katastrofa-kray-svoge.html", "text": "Няма промяна в състоянието на трите жени, които пострадаха тежко при автобусната катастрофа край Своге. Това съобщиха от пресцентъра на  УМБАЛСМ „Н. И. Пирогов“ . Пациентките продължават да са на апаратна вентилация в Централна реанимация на УМБАЛСМ „Н. И. Пирогов“. Там е и още една от пострадалите, която беше оперирана от екипа на проф. Диян Енчев миналата седмица.  \r\nВ Клиниката по неврохирургия е настанена друга пострадала, която в края на миналата седмица беше преведена от Централна реанимация. Пациентката претърпя операция, която извърши екипът на проф. Николай Габровски. Лекарите определят процеса по възстановяването ѝ като нормален. В следващите дни ще преценят дали е подходящо да бъде изписана.  \r\nШестата пострадала, която беше с черепно-мозъчна травма и лицево-челюстна травма беше изписана в края на миналата седмица и вече си е вкъщи.", "date": "2018.09.03", "title": "УМБАЛСМ „Н. И. Пирогов“: Няма промяна в състоянието на трите жени, които пострадаха тежко при автобусната катастрофа край Своге"}
{"url": "http://www.focus-news.net/news/2018/09/03/2562729/ep-evropeyskiyat-parlament-priema-kandidaturi-za-svoi-uchilishta-poslanitsi.html", "text": "От днес до 17 септември Европейският парламент набира кандидатури от училища, които желаят да се включват в образователната му програма, насочена към ученици от средни и професионални училища, през учебната 2018 – 2019 г.  \r\nЗа трета поредна година Европейският парламент продължава прилагането на своята образователна инициатива – Програмата за училища посланици на Европейския парламент, която е насочена към ученици от средни и професионални училища. Тя цели да подобри осведомеността сред учащите относно Европейския съюз, европейското гражданство и парламентарна демокрация, както и Европейския парламент като институция, която представлява гражданите на ЕС и с която те могат да си взаимодействат, за да се включат активно в създаването на европейския дневен ред, съобщава пресслужбата на Европейския парламент. \r\nИ през тази учебна година Програмата се провежда в цялата страна, като броят на допуснатите до участие учебни заведения ще бъде 40. Кампанията за кандидатстване започва на 3 септември, а заявки за участие ще се приемат до 12:00 часа на 17 септември 2018 г. За повече информация можете да посетите уеб-страницата на Информационното бюро www.europarl.bg.  \r\nУчебната програма за училища посланици на Европейския парламент се ръководи от най-малко един преподавател за всяко участващо училище, като ЕП осигурява обучения за това как работи Програмата, за ролята и дейностите на Европейския парламент и предоставя подходящи учебни материали. В края на годината участващите училища, които отговарят на изискванията на Програмата и са осъществили желаните дейности, ще бъдат сертифицирани като училища посланици на ЕП и ще получат специален плакет. Учениците от най-добре представилото се училище ще имат възможността да пътуват до Страсбург в рамките на програма „Евроскола“ на ЕП, а най-активните преподаватели – да участват в организирани в Брюксел или Страсбург семинари за учители от целия Европейски съюз.", "date": "2018.09.03", "title": "ЕП: Европейският парламент приема кандидатури за свои училища посланици"}
{"url": "http://www.focus-news.net/news/2018/09/03/2562730/dobrich-v-arhitekturno-parkoviya-kompleks-dvoretsa-se-provezhda-initsiativata-myuzik-kampus-balchik.html", "text": "За пети пореден път в Архитектурно-парковия комплекс „Двореца“ се провежда „Мюзик кампус Балчик“ - майсторски класове и концерти, едно културно събитие, организирано под патронажа на Асоциацията „Култура край границата“ и Държавния културен институт-Културен център „Двореца“. Това съобщи в предаването „Добро утро България“ на  Радио „Фокус“  Жасмина Щалдер, председател на Асоциацията „Култура край границата“, предаде кореспондентът на  Радио „Фокус” – Варна . За първи път участват Франческо Виола от Германия - флейта, и Владимир Лакатош, също от Германия - виола. От началото на културния форум участват Александру Гавриловичи от Швейцария - цигулка и Божидар Пенев от България - клавирен акомпанимент. В предишни издания са участвали Андреа Дука от Испания - цигулка, Стефан Хаджиев от Германия - чело, Майкъл Волф от Швейцария - камерна музика и Мари Тротман от Швейцария - арфа. Участват около 30 студенти по класическа музика от различни страни – България, Германия, Чехия, Турция и др. Форумът ще продължи до 10 септември. Първият концерт е днес от 20.00 часа в Каменна зала – изпълнения на арфа от различни композитори. Кулминацията на концертите е на 5 септември отново от 20.00 часа в Каменна зала. Концертът е озаглавен „Знаците на звука“. Трите концерта на студентите са на 6, 7 и 8 септември с начален час 20.00 в Каменна зала. Автор на арт инсталацията в концертната зала е художничката Стела Василева, сценографията е на Юлияна Найман, известна не само в България, но и в чужбина. Инсталацията се базира на триизмерни геометрични обекти, чиито форми следват различни звукови вълни. Няма елемент на разказ, целта е да бъде пресъздадена мелодия, а вълните да съответстват само на определени тонове. Входът за концертите е безплатен. В следващите дни младите таланти ще развиват своите музикални умения в очарователната атмосфера на „Двореца“. Традиционно класовете по цигулка са най-големи. Директорът на Културния институт Жени Михайлова сподели пред журналисти своето задоволство от факта, че 5 поредни години културният форум привлича млади хора от различни европейски страни, събирайки в едно образование и култура, тенденция която все повече се налага в световен мащаб.  \r\nЖулиета НИКОЛОВА", "date": "2018.09.03", "title": "Добрич: В Архитектурно-парковия комплекс „Двореца“ се провежда инициативата „Мюзик кампус Балчик“"}
{"url": "http://www.focus-news.net/news/2018/09/03/2562732/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Затворени за тежки автомобили над 10 тона са проходите Твърдишки и Вратник. Котленският проход е отворен за всички превозни средства, съобщиха от  Областно пътно управление . Опасност от падащи камъни има по пътя Сливен – Ичера – Градец. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.09.03", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2018/09/03/2562733/prof-aleksandar-marinov-politolog-upravlenieto-na-kabineta-borisov-3-otiva-kam-svoya-zakonomeren-final.html", "text": "Управлението на кабинета „Борисов 3“ отива към своя закономерен финал според политолога проф. Александър Маринов. Пред  Радио „Фокус“  той коментира, че философията и манталитетът на управлението са сбъркани и това не е проблем само на този кабинет. Според него тенденцията се задълбочава през последните години, а пример за такава последица е катастрофата край Своге. Оставките на тримата министри са неизбежно политическо решение, което цели намаляване на високото равнище на остро обществено недоволство за работата на правителството. Барометърът сочи буря. И аз смятам, че този политически сезон ще бъде белязан от предсрочни избори, защото освен че се натрупват проблеми, обществото става много негативно настроено. Политиците разбират управляващите, че ако продължават да седят с това управление натрупват много големи негативи, за които ще плащат после. Така че те вече обмислят, според мен, как точно да се измъкнат от ситуацията и да предизвикат по възможно най-благовиден предлог предсрочни избори. Хубаво нещо е властта, но в един момент трябва да се плаща за това удоволствие, а цената понякога е много висока“, каза проф. Александър Маринов. Той коментира и програмата на правителството. Той уточни, че след като е изминала повече от година откакто е приета тя – няма никакъв публичен отчет, анализ на правителството или на отделните министерства в техните сектори, както и какво от тези записани политики е свършено.", "date": "2018.09.03", "title": "Проф. Александър Маринов, политолог: Управлението на кабинета „Борисов 3“ отива към своя закономерен финал"}
{"url": "http://www.focus-news.net/news/2018/09/03/2562735/elka-dimova-zam-kmet-na-dobrich-ot-mesets-avgust-veche-ne-mozhe-da-se-mine-tehnicheski-pregled-na-avtomobil-ako-ne-sa-plateni-danatsite-na-prevoznoto-sredstvo.html", "text": "От месец август има новост по отношение на техническите прегледи на моторните превозни средства (МПС). Това каза зам.-кметът „Финанси и общинска собственост“ Елка Димова, предаде кореспондент на  Радио „Фокус” – Варна . От малко повече от година системата на Държавната автомобилна администрация (ДАИ) за преминаване на технически прегледи на автомобилите е образно казано „затворена“, посочи Елка Димова. Това означава, че ако не са платени налозите за притежавано МПС, не може да се премине техническия преглед. На практика според нормативната уредба у нас има приравняване на годността на автомобилите по отношение на платени данъци за тях и преминат преглед за изправността на техническото средство. Ако тези две условия са неизпълнени, автомобилът не е годен за движение по пътищата, подчерта Елка Димова. Тя допълни, че при досегашната практика има случаи на злоупотреби с фалшиви квитанции за платени данъци за автомобил. Сега с въведената новост това не е възможно, като се цели изрядност и по двете основания. С Наредба на Министерство на транспорта от началото на месец август е прекратена практиката да се прикачват сканирани документи в системата на ДАИ. Корекции в информационната система могат да бъдат правени само от служител на Дирекция „Местни данъци и такси“. „Това е нещо, което ние като администрация считаме за наш успех, т.е. намалява се възможността да не се плащат данъци“, коментира зам.-кметът.  \r\nЖулиета НИКОЛОВА", "date": "2018.09.03", "title": "Елка Димова, зам.-кмет на Добрич: От месец август вече не може да се мине технически преглед на автомобил, ако не са платени данъците на превозното средство"}
{"url": "http://www.focus-news.net/news/2018/09/03/2562731/vitsepremierat-krasimir-karakachanov-ne-mislya-che-nfsb-shte-izleze-ot-upravlenieto.html", "text": "Не мисля, че НФСБ ще излезе от управлението. Това каза пред журналисти вицепремиерът и лидер на ВМРО Красимир Каракачанов по повод рокадите в кабинета и очакваното решение на партньорът в малката коалиция НФСБ дали ще продължи да бъде част от управлението, предаде репортер на  Агенция \"Фокус . „Те искат да има по-нормален диалог в коалицията и подобни неща да се обсъждат“, каза Каракачанов и обясни, че става въпрос за кадровите промени в кабинета.  \r\nНа въпрос дали може да върви напред коалицията без НФСБ, Каракачанов заяви, че всяка ситуация, в която някой напуска, не е добре за нея. „Разбира се, че ако е въпрос на гласове, те могат да бъдат намерени. Но не мисля, че това е принципно решение. В крайна сметка колегите от НФСБ имат право на мнение и аз го уважавам. Не смятам, че трябва да подхождаме по начин, по който да разсъждаваме, че можем и без тях и че все някой ще ги замести“, коментира Каракачанов. Попитан дали, ако НФСБ излязат от управлението и ВМРО ще ги последва, вицепремиерът заяви, че този въпрос не стои.  \r\nДеница КИТАНОВА", "date": "2018.09.03", "title": "Вицепремиерът Красимир Каракачанов: Не мисля, че НФСБ ще излезе от управлението"}
{"url": "http://www.focus-news.net/news/2018/09/03/2562736/eso-potrebiteli-na-elektroenergiya-veche-shte-mogat-da-uchastvat-v-targovete-za-zakupuvane-na-razpolagaemost-za-studen-rezerv.html", "text": "Промяна в Правилата за търговия с електрическа енергия регламентира възможността големите индустриални потребители да участват в търговете за закупуване на разполагаемост за студен резерв, необходим за сигурното функциониране на електроенергийната система, в съответствие с показателите и мерките, определени със заповед на Министъра на енергетиката, съгласно чл. 4, ал. 2, т. 4 от Закона за енергетиката. Това съобщиха от пресцентъра на  Електроенергиен системен оператор (ЕСО) . Правилата за изменение и допълнение на Правилата за търговия с електрическа енергия са обнародвани в брой 72 на Държавен вестник от 31 август 2018 година. Електроенергийният системен оператор подготви „Правила за провеждане на търгове за закупуване на разполагаемост за бавен третичен (студен) резерв от потребители на електрическа енергия“. Правилата са публикувани на интернет-страницата на дружеството в раздел \"Електроенергиен пазар\", подраздел \"Спомагателни услуги\", \"Студен Резерв\". \r\nПредстои провеждането на търг за осигуряване разполагаема мощност за студен резерв от потребителите за периода 01 ноември 2018 г.- 28 февруари 2019 г. Количествата и цените са част от тръжната документация, която ще бъде публикувана през месец октомври.", "date": "2018.09.03", "title": "ЕСО: Потребители на електроенергия вече ще могат да участват в търговете за закупуване на разполагаемост за студен резерв"}
{"url": "http://www.focus-news.net/news/2018/09/03/2562724/vitsepremierat-krasimir-karakachanov-nyama-osnovanie-za-ostavkite-na-nyakoi-ot-ministrite-no-ako-premierat-darzhi-na-kadrovite-promeni-ot-vmro-sme-dlazhni-da-gi-uvazhim.html", "text": "Няма основание за оставките на някои от министрите, но ако премиерът държи на кадровите промени, от ВМРО сме длъжни да ги уважим. Това каза пред журналисти вицепремиерът и лидер на ВМРО Красимир Каракачанов по повод рокадите в кабинета, предаде репортер на  Агенция \"Фокус\" .  На въпрос дали депутатите от ВМРО ще подкрепят или отхвърлят оставките на тримата министри Нанков, Радев и Московски, вицепремиерът отговори: „Съгласен съм, както е мое право аз да посочвам хората, които излизат от ВМРО за министри и заместник-министри, така е нормално премиерът, като лидер на най-голямата партия в коалицията, да посочва министрите или да решава кога да ги отзове“. Каракачанов защити министър Николай Нанков и посочи, че според него той е изключително енергичен и компетентен. \r\nДеница КИТАНОВА", "date": "2018.09.03", "title": "Вицепремиерът Красимир Каракачанов: Няма основание за оставките на някои от министрите, но ако премиерът държи на кадровите промени, от ВМРО сме длъжни да ги уважим"}
{"url": "http://www.focus-news.net/news/2018/09/03/2562737/startira-pilotnata-programa-na-stolichna-obshtina-predpriemchivi-uchiteli-za-povishavane-na-kvalifikatsiyata-na-prepodavatelite-po-predpriemachestvo.html", "text": "Стартира пилотната програма на Столична община „Предприемчиви учители“ за повишаване на квалификацията на преподавателите по предприемачество, предаде репортер на   Агенция „Фокус“ . Реализацията на програмата през учебната 2018-2019 г. ще допринесе за повишаването на квалификацията на учители от учебните заведения на територията на Столична община за преподаване на предприемачество чрез включване в образователния инструментариум съвременни техники, инструменти и учебно съдържание. Ключова цел на програмата, с оглед на последните изменения в Закона за предучилищно  и училищно образование (ЗПУО), е да отчете положителен принос към качеството на преподаване на предприемачески начин на мислене и развиване на умения в контекста на философията и целите на новия закон. В пилотната програма ще се включат 24 училища на територията на Столична община, по едно училище от всеки столичен район. \r\nНад 70 учители от начален, прогимназиален и гимназиален ще преминат въвеждащи двудневни и тридневни обучения в началото на септември с цел подготовка за преподаване през новата учебна година 2018-2019 г. Датите за начален етап  са 4-5 септември, прогимназиален 10-11 септември, гимназиален етап 12-14 септември.    \r\nПартньор на Столична общината по проекта е „Джуниър Ачийвмънт България“, която организира обучения за ученици, студенти и преподаватели.  \r\nДаяна ДЮЛГЕРОВА", "date": "2018.09.03", "title": "Стартира пилотната програма на Столична община „Предприемчиви учители“ за повишаване на квалификацията на преподавателите по предприемачество"}
{"url": "http://www.focus-news.net/news/2018/09/03/2562738/prezidentat-rumen-radev-shte-napravi-obrashtenie-kam-naroda-po-povod-nachaloto-na-noviya-politicheski-sezon.html", "text": "Днес от 17.05 часа държавният глава Румен Радев ще направи обръщение към народа по повод началото на новия политически сезон. Това съобщиха от  прессекретариата на държавния глава .", "date": "2018.09.03", "title": "Президентът Румен Радев ще направи обръщение към народа по повод началото на новия политически сезон"}
{"url": "http://www.focus-news.net/news/2018/09/03/2562743/sport-betis-pobedi-sevilya-v-gradskoto-derbi-barselona-razgromi-ueska-s-82.html", "text": "Изиграха се и последните четири срещи от 3-ия кръг на испанската Примера дивисион. Бетис победи Севиля с 1:0 в градското дерби, играно на стадион „Бенито Вийамарин“, Барселона постигна убедителен успех с 8:2 срещу новака Уеска, Алавес победи Еспаньол с 2:1, а в другото градско дерби за кръга Леванте и Валенсия завършиха наравно 2:2. Начело във временното класиране с пълен актив от 9 точки е Барселона пред Реал Мадрид, който е с по-лоша голова разлика. Трети е Селта със 7 точки.", "date": "2018.09.03", "title": "Спорт: Бетис победи Севиля в градското дерби, Барселона разгроми Уеска с 8:2"}
{"url": "http://www.focus-news.net/news/2018/09/03/2562742/varna-ogranicheno-e-dvizhenieto-v-posoka-varna-na-avtomagistrala-hemus-ot-km-375800-do-km-386-poradi-pochistvane-na-patnoto-platno.html", "text": "Временно е ограничено движението в посока Варна в участъка от км 375+800 до км 386 на автомагистрала „Хемус\" от п. в. \"Невша\" до п. в. \"Ветрино\" поради почистване на пътното платно. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост по обходен маршрут: път VAR1100 Невша - кръстовище с път I-2; път I-2 разклон Невша - Ветрино, път III-208 Ветрино - пътен възел \"Ветрино\".", "date": "2018.09.03", "title": "Варна: Ограничено е движението в посока Варна на автомагистрала „Хемус\" от км 375+800 до км 386 поради почистване на пътното платно"}
{"url": "http://www.focus-news.net/news/2018/09/03/2562734/vitsepremierat-krasimir-karakachanov-ne-vyarvam-tazi-vecher-na-koalitsionniya-savet-vsichko-da-bade-resheno-okonchatelno.html", "text": "Не вярвам тази вечер на коалиционния съвет всичко да бъде решено окончателно. Това каза пред журналисти вицепремиерът и лидер на ВМРО Красимир Каракачанов по повод рокадите в кабинета, предаде репортер на  Агенция \"Фокус\" .  Според Каракачанов довечера повече ще се обсъждат причините, наложили оставките на министрите Нанков, Радев и Московски.  „Може би ще се обсъждат и определени предложения, но не смятам, че точно тази вечер всичко ще бъде решено окончателно. В рамките на един нормален диалог, ще намерим правилното решение“, коментира още Каракачанов. На въпрос дали в малката коалиция  ще се държат като „Обединени патриоти“, Каракачанов заяви, че отговаря за своето поведение и поясни, че то ще бъде за запазване на коалицията и да се търси баланс и даиалог, а не да се организират престрелки през медиите.  \r\nДеница КИТАНОВА", "date": "2018.09.03", "title": "Вицепремиерът Красимир Каракачанов: Не вярвам тази вечер на коалиционния съвет всичко да бъде решено окончателно"}
{"url": "http://www.focus-news.net/news/2018/09/03/2562740/sliven-kmetat-stefan-radev-i-narodniyat-predstavitel-ot-pp-gerb-sliven-desislava-taneva-nagradiha-pobeditelite-ot-18-oto-izdanie-na-turnira-po-tenis-bolyarka-kap.html", "text": "Кметът Стефан Радев и народният представител от ПП ГЕРБ – Сливен Десислава Танева наградиха победителите от 18-ото издание на турнира по тенис „Болярка къп”, който се проведе този уикенд в Сливен. Това съобщиха от пресцентъра на  партията . \r\nТрадиционно, патрон на състезанието е председателят на парламентарната комисия по земеделие Десислава Танева. \r\nДвойката Йордан Ников и Богомила Колева са победителите от най-популярния тенис – турнир за смесени двойки в страната. На второ място сред аматьорите се класираха Силвия Никова и Симеон Кисьов. \r\nТретото място си поделиха две двойки – Илиана Воденичарова/Петър Лазев и Надя Савева/Иван Притъргов. Беше връчена награда и за най – много пропътувани километри за участие в надпреварата. Това са Живко Турманов, който е дошъл от Англия специално, за да участва в състезанието, както и Мариана Грозданова от Благоевград. Награди бяха връчени и в категориите „Ветеран“, „Дебютант“, „Най – атрактивен участник“ . \r\nКметът на Сливен Стефан Радев благодари за отличната организация на „Болярка тенис къп“, както и на спонсорите, които вече 18-та поредна година провеждат най-голямия любителски турнир в България. Кметът обяви, че до края на следващата година ще приключи ремонтът на зала „Асеновец“. \r\nСъоръжението ще може да се ползва, както от представители на всички видове спорт, така и от любителите на тениса през зимата. Вече е приключило изграждането на отоплението на покритата лекоатлетическа писта и баскетболната зала в града. \r\nПовече от 80 смесени двойки участваха в 18-ия турнир по тенис „Болярка къп“ – 2018, като бяха представени всички клубове в страната. Поради огромния брой участници срещите се играха на трите бази в града – кортовете на ,,Спорт Палас”, ,,Сливен-92” и ,,АТП” /в градска градина/. \r\nУчастниците бяха разпределени в 16 предварителни групи от по пет двойки. \r\nПобедителите получиха купи и парични награди, а всеки от участниците – лични сувенири от „Болярка”.", "date": "2018.09.03", "title": "Сливен: Кметът Стефан Радев и народният представител от ПП ГЕРБ – Сливен Десислава Танева наградиха победителите от 18-ото издание на турнира по тенис „Болярка къп”"}
{"url": "http://www.focus-news.net/news/2018/09/03/2562741/zam-ministar-tanya-mihaylova-v-po-golemite-gradove-se-nablyudava-po-golyam-nedostig-na-uchiteli.html", "text": "Като цяло в по-големите градове има и се наблюдава по-голям недостиг на преподаватели в училищата и това разбира се, води до по-голямо търсене. В град София има най-много обявени свободни места и са необходими най-много специалисти. Това каза в интервю за  Агенция „Фокус“  зам.-министърът на образованието и науката Таня Михайлова по повод наближаването на новата учебна година. По думите й това е логично, защото в по-големите градове има повече училища и съответно повече свободни места за учители. „В някои малки населени места има резерв от учители, които са преподавали в образователната система-пенсионирани учители“, каза още тя. Михайлова уточни също, че към някои населени места се налага да се наемат и лица, които нямат педагогическа правоспособност, но това не означава, че няма план за придобиването. „Ние държим такива кадри да са със съответната квалификация, за да гарантираме качеството на обучение на учениците“, обясни още тя. Според нея правителството е предприело доста значими и сериозни мерки за повишаване на привлекателността на професията при младите хора. „Това се показва като увеличение на заплатите и наистина това са реални стъпки“, уточни зам.-министърът на образованието. По думите й с новия Колективния трудов договор (КТД) е планирано увеличение с 10%, което отново ще бъде прибавено за повишаване на учителските заплати. „Има и също така една възможност за правене на приоритетни специалностите, които са свързани с педагогика и педагогика на обучението“, коментира още Михайлова. Според нея тази дейност ще гарантира, че по това направление ще има повече студенти и съответно след това да има повече подготвени и обучени кадри.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.09.03", "title": "Зам.-министър Таня Михайлова: В по-големите градове се наблюдава по-голям недостиг на учители"}
{"url": "http://www.focus-news.net/news/2018/09/03/2562744/veliko-tarnovo-uchenitsi-uchiteli-i-roditeli-otkriha-zaedno-za-sedmi-poreden-pat-uchebnata-godina-v-sportnoto-uchilishte-v-grada.html", "text": "Ученици, учители и родители откриха заедно за седми пореден път учебната година в Спортно училище – Велико Търново. Церемонията започна с химните на България и Европа, като последва официален марш със знамената на България, Европейския съюз и училището, предаде репортер на  Радио „Фокус“ – Велико Търново . Първо приветствие към събралите се младежи и малчугани отправи директорката на школото Снежина Михова. „С огромно удоволствие откриваме новата 2018/2019 учебно-тренировъчна година върху строителна площадка. По Оперативна програма „Региони в растеж“ в частта ѝ „Образователна инфраструктура на Община Велико Търново“ завършва ремонт на общежитието. Такъв се прави и в сградата. Интересът на спортуващите ученици от различни краища на страната да учат и се състезават за Велико Търново е голям. За да е ефективен спорно-учебния процес ние правим подобрения както на учебната база, така и на спортната такава. Спортните успехи на Община Велико Търново трябва да растат, да прославяме града и страната си“, каза още Снежина Михова и призова всички ученици и преподаватели да работят за това. Поздрав отправи и зам.-кметът на Община Велико Търново Ганчо Карабаджаков. Той припомни на децата и младежите, че времето прекарано в училище ще е един от най-хубавите моменти в техния живот. „Община Велико Търново Ви подкрепя, а нашата цел е да създадем оптимални условия за Вашата подготовка. Пожелавам на всички учебната година да е ползотворна и да имате много успехи както в спорта, така и в образованието“, допълни зам.-кметът. Приветствия отправиха и проф. Любомира Попова, областен управител на Велико Търново и инж. Розалия Личева, началник на Регионалното управление по образование. Те  пожелаха здраве, усилие и трудолюбие, за да успяват младежите да постигат все по-добри резултати. Поздрав от името на министъра на младежта и спорта Красен Кралев прочете Зоя Стефанова, главен експерт в Министерство на младежта и спорта. Последва ритуално запалване на „Спортния огън“ на школото. На церемонията присъстваха още общински служители, председатели на спортно клубове от града и видни спортни деятели. \r\nЛуиза ТРАНЧЕВА", "date": "2018.09.03", "title": "Велико Търново: Ученици, учители и родители откриха заедно за седми пореден път учебната година в Спортното училище в града"}
{"url": "http://www.focus-news.net/news/2018/09/03/2562749/kyustendil-9-godishno-dete-e-blasnato-ot-lek-avtomobil-na-ul-dondukov.html", "text": "Установен е 37-годишен шофьор, блъснал 9-годишно дете в Кюстендил, съобщиха от  Областна дирекция на МВР – Кюстендил . На 2 септември 37-годишен водач на лек автомобил „Дачия“ е блъснал на ул. „Дондуков“ в града 9-годишно дете и е напуснал местопроизшествието. Детето е със средна телесна повреда, водачът е установен. По случая е започнато досъдебно производство в РУ - Кюстендил, уведомен е дежурен прокурор.", "date": "2018.09.03", "title": "Кюстендил: 9-годишно дете е блъснато от лек автомобил на ул. „Дондуков“"}
{"url": "http://www.focus-news.net/news/2018/09/03/2562747/kyustendil-7-godishno-dete-e-prostrelyano-s-vazdushen-pistolet-v-kvartal-iztok.html", "text": "7-годишно дете е простреляно с въздушен пистолет в квартал „Изток” на град Кюстендил, съобщиха от  Областна дирекция на МВР – Кюстендил . Инцидентът се е случил в края на миналата седмица в къща в кюстендилския квартал „Изток”. Детето е закарано в столично здравно заведение, без опасност за живота е. По случая е започнато досъдебно производство в Районно управление – Кюстендил, уведомен е дежурен прокурор. В края на миналата седмица при възникнал конфликт между двама братя в кюстендилския квартал „Изток“, прераснал в побой, единият е с фрактура на черепа. Пострадалият е настанен в кюстендилската болница, другият е задържан с полицейска заповед за 24 ч в ареста на Районно управление – Кюстендил. По случая е започнато досъдебно производство, уведомен е дежурен прокурор.", "date": "2018.09.03", "title": "Кюстендил: 7-годишно дете е простреляно с въздушен пистолет в квартал „Изток”"}
{"url": "http://www.focus-news.net/news/2018/09/03/2562739/gazeta-express-kosovo-parlamentat-v-prishtina-shte-provede-izvanredno-zasedanie-vav-vrazka-s-predlozhenieto-za-korektsiya-na-granitsite-mezhdu-kosovo-i-sarbiya.html", "text": "Председателят на косовския парламент Кадри Весели потвърди извънредното заседание на народното събрание на 4 септември, вторник, на което ще бъде обсъдено предложението на президента Хашим Тачи за размяна на територии, което той описва като „корекция на границите“ със Сърбия\t в рамките на диалога, който се провежда с посредничеството на Европейския съюз, пише  базираното в Прищина албанско електронно издание Gazeta Express . \r\nПо думите на Весели, срещата на косовското политическо ръководство миналия вторник се е провела по инициатива на опозиционни депутати, които са поискали също и извънредната сесия на парламента за открито обсъждане на идеята на Тачи. \r\n„Действахме по искане на опозицията и ще проведем извънредно заседание“, заяви председателят на парламента пред журналистите. \r\nИзданието обяснява, че опозиционните партии „Демократическата лига на Косово“ (ЛДК), Движение „Самоопределение“ (на алб. – „Ветевендосие“) и Социалдемократическата партия (ПСД) миналата седмица отправиха официално искане към деловодството на народното събрание за провеждане на парламентарен дебат на 4 септември. По време на сесията се очаква опозиционните партии да предложат резолюция, с която да се забрани на държавния глава Тачи да обсъжда размяна на територии със Сърбия в Брюксел.  \r\nПревод и редакция:", "date": "2018.09.03", "title": "Gazeta Express (Косово): Парламентът в Прищина ще проведе извънредно заседание във връзка с предложението за „корекция на границите“ между Косово и Сърбия"}
{"url": "http://www.focus-news.net/news/2018/09/03/2562745/gen-mayor-grudi-angelov-stremezhat-ni-e-da-se-utvarzhdava-i-izdiga-rolyata-na-voennata-akademiya-kato-vodeshta-natsionalna-institutsiya-za-visshe-obrazovanie.html", "text": "Стремежът ни е да се утвърждава и издига ролята на Военна академия „Г. С. Раковски“ като водеща, национална институция за висше образование. Това каза ген.-майор Груди Ангелов, началник на Военна академия \"Г. С. Раковски\" в своето академично слово по повод новата учебна година в зала \"Тържествена\", предаде репортер на  Агенция \"Фокус\" . „Днес по традиция Военна академия „Г. С. Раковски“ първа от висшите училища открива новата академична 2018-2019 г. Обръщам се първо към вас – слушателите с добре дошли. Добре дошли в най-старото висше училище, което съхранява традициите на Българската армия. В своята вековна история академията има съществен принос, не само в създаването на българския офицерски корпус и военен елит за изграждането на съвременната българска държава, а и за възпитаването на поколения българи в духа на националните идеали. Едно място, където са получили своето образование началници на генералния щаб, началници на отбраната, министри, заместник-министри, областни управители, кметове на общини и други“, каза ген.-майор Груди Ангелов и отчете, че и държавният глава  Румен Радев също е възпитаник на академията. „Не се съмнявам, че новите слушатели имат потенциала и че ще използват най-добрите си качества, за да се справят с предизвикателствата“, каза той. Ген.-майор Груди Ангелов отчете, че преподавателите на академията са най-добрите в дисциплините, в които преподават. „Както е казал Дрангов: „Побеждават не сечивата, не даже ръката що ги държи, а сърцето що тупа в наши гърди“. Военна академия обучава и изгражда ръководители, които са възпитани в дух на вярност и преданост“, поясни още ген.-майор Груди Ангелов. Началникът на Военна академия обясни, че днес спектърът на използване на въоръжените сили се е разраснал. „Модернизирането и разширяването на пакета от знания и умения, които се предоставят на докторантите, слушателите, студентите и специализантите са и ще бъдат ключов въпрос в образователно-квалификационната политика на академичния състав на Военна академия и в бъдеще“, допълни още той. Ген.-майор Груди Ангелов допълни, че академичния състав полага грижи и за инфраструктурата и материалната база. \"На обучаемите и целия личен състав пожелавам крепко здраве, сили и воля за нови още по-добри постижения, за утвърждаване авторитета и името на Военна академия \"Г. С. Раковски\"\", каза още той.  \r\nДеница КИТАНОВА", "date": "2018.09.03", "title": "Ген.-майор Груди Ангелов: Стремежът ни е да се утвърждава и издига ролята на Военната академия като водеща, национална институция за висше образование"}
{"url": "http://www.focus-news.net/news/2018/09/03/2562750/pazardzhik-sluzhitel-na-odmvr-pazardzhik-signalizira-za-kadrovi-razmestvaniya-v-politseyskata-direktsiya.html", "text": "За последните четири - пет години са извършени принудителни кадрови размествания в ОДМВР - Пазарджик, сигнализира на  Радио „Фокус“ – Пазарджик  един от потърпевшите служители от сектор „Икономическа полиция“. По думите му около 7 - 8 служители са преназначени, като са преместени в или от Районните управления в Пещера, Велинград и Панагюрище. Решението на тези промени е еднолично на директора на ОДМВР – Пазарджик Йордан Рогачев и не се дължи на нарушения от страна на потърпевшите или професионална некомпетентност, а е резултат от желанието му да назначи лоялни към него хора. Част от преместените служители в други управления са се обърнали към Административния съд в Пазарджик, като за месец септември са насрочени първите дела по Закона за МВР. В момента в ОДМВР - Пазарджик се извършват проверки от страна на отдел „Вътрешна сигурност“ и Инспектората на МВР по сигнали на потърпевши служители. Част от служителите вече са предали сведения на проверяващите относно преназначаването си. \r\nАлбена ЖИЛЕКОВА", "date": "2018.09.03", "title": "Пазарджик: Служител на ОДМВР - Пазарджик сигнализира за кадрови размествания в полицейската дирекция"}
{"url": "http://www.focus-news.net/news/2018/09/03/2562746/yambol-obshtinata-organizira-tarzhestveno-chestvane-na-denya-na-saedinenieto-na-6-septemvri.html", "text": "Община Ямбол организира тържествено честване на 6 септември – Деня на Съединението. Това съобщиха от пресцентъра на  Общината . Отбелязването на 133-рата годишнина от Съединението на Княжество България с Източна Румелия ще започне от 10.10 часа с изпълнения на Ямболския духов оркестър на площада пред община Ямбол. \r\nВ 10.30 часа е началото на тържествената церемония с ритуал по издигане на националния флаг, празнично слово на кмета и благодарствен молебен. В ритуала ще участва представителна военна част на Ямболския гарнизон. \r\nЧестването на Съединението ще продължи с шествие по ул. „Г. С. Раковски” – пл. „Освобождение” – ул. „Цар Освободител” до паметника на загиналите за националното ни освобождение, където в 11.00 часа ще бъдат поднесени венци и цветя.", "date": "2018.09.03", "title": "Ямбол: Общината организира тържествено честване на Деня на Съединението на 6 септември"}
{"url": "http://www.focus-news.net/news/2018/09/03/2562748/snezhina-mihiva-sporno-uchilishte-veliko-tarnovo-do-kraya-na-septemvri-se-ochakva-da-prodalzhat-remontite-v-uchilishteto-no-uchebniyat-protses-nyama-da-bade-narushen.html", "text": "До края на септември се очаква да продължат ремонтите в Спортно училище – Велико Търново. Такова е уверението на фирмата изпълнител на дейностите. Това каза за  Радио „Фокус“ – Велико Търново  директорът на училището Снежина Михова. Тя припомни, че по Оперативна програма „Региони в растеж“ тече ремонт на общежитието, където се изграждат 12 нови стаи. Тя подчерта, че от началото на учебната година, което бе поставено днес, до 17 септември децата и младежите ще са на спортно-тренировъчен лагер. След това те ще продължат учебните си занятия в Професионалната гимназия по електроника в старата столица. „Искам да благодаря на директорката Нели Николова и на колектива на школото, които ни помогнаха в трудния момент, когато в нашия корпус се извършват строителни дейности. Надяваме се те да не продължат повече от месец“, каза още Снежина Михова. Ремонт, освен в корпуса на училището, ще бъде извършен и в двора, както и на спортния център, където има два физкултурни салона, съблекални и басейн. Директорът благодари още на кмета на Община Велико Търново Даниел Панов и общинските съветници, които в последните години са дали съгласието си за много подобрения, направени на спортната база в града. \r\nЛуиза ТРАНЧЕВА", "date": "2018.09.03", "title": "Снежина Михива, Спорно училище – Велико Търново: До края на септември се очаква да продължат ремонтите в училището, но учебният процес няма да бъде нарушен"}
{"url": "http://www.focus-news.net/news/2018/09/03/2562753/elka-dimova-zam-kmet-na-dobrich-obshtinata-posreshta-esenta-sas-stabilno-finansovo-sastoyanie.html", "text": "Общината посреща есента със стабилно финансово състояние. Това каза зам.-кметът „Финанси и общинска собственост“ Елка Димова, предаде кореспондент на  Радио „Фокус” – Варна . Според зам.-кмета финансите към този период на годината се движат по план, без спешни разходи и извънредни приходи. В ход са освежаващи ремонти в Дирекция „Местни данъци и такси“. Ремонтират се работните помещения на персонала, което ще създаде по-добра атмосфера на работа, а от там ще се отрази благоприятно и на общуването с клиенти. „Реновират се също санитарните възли. За изминалата седмица постъпленията са 428 000 лв., разходите – 1 300 000 лв., последните са в по-голям обем заради плащанията в края на месеца на фактурите по чистота и отчисленията по Закона за управление на отпадъците\", посочи Елка Димова.  \r\nЖулиета НИКОЛОВА", "date": "2018.09.03", "title": "Елка Димова, зам.-кмет на Добрич: Общината посреща есента със стабилно финансово състояние"}
{"url": "http://www.focus-news.net/news/2018/09/03/2562755/n-v-tsar-simeon-ii-blagodarya-na-vsichki-sanarodnitsi-koito-zasvidetelstvaha-svoyata-podkrepa-sled-reshenieto-na-sgs-che-dvoretsat-vrana-ne-e-nasha-sobstvenost.html", "text": "Благодаря на всички сънародници, които засвидетелстваха своята подкрепа след решението на СГС, че дворецът “Врана” не е наша собственост. Това посочва Н. В. Цар Симеон II в обръщение по повод решението на СГС за собствеността на дворцовия комплекс, съобщиха от  пресофиса на Н. В. Цар Симеон II . В обръщението на Симеон II се посочва още: \"Последните няколко дни получих стотици обаждания и мейли от страната и чужбина. Прочетох много статии, интервюта и позиции в социалните мрежи на хора, възмутени от откровените лъжи, които се тиражират за нас. Това искрено трогна мен и Царицата! Много от тях бяха от сънародници, които не познавам лично. В този мъчителен за нашето семейство момент, когато след 75 години може в една свободна и демократична България да бъда принуден към второ изгнание, тази подкрепа е особено ценна! \r\nВсе по-често се питам заслужавам ли да ме лишат от моя дом и заставят да напусна Родината. Питам се и доколко защитено е правото на собственост на всеки български гражданин и на чуждестранния инвеститор от подобни политически продиктувани посегателства. \r\nМоже би много хора не ме познават и мерят със своя аршин. За тях искам за пореден път да заявя, че 55 години съм живял и без тези имоти. \r\nВече се уповавам само на това, че посегателствата над мен няма да останат незабелязани в чужбина, където частната собственост е неприкосновена. \r\nОще веднъж от сърце благодаря на всички за изразената съпричастност!\"", "date": "2018.09.03", "title": "Н. В. Цар Симеон II: Благодаря на всички сънародници, които засвидетелстваха своята подкрепа след решението на СГС, че дворецът “Врана” не е наша собственост"}
{"url": "http://www.focus-news.net/news/2018/09/03/2562751/tass-sergey-lavrov-smyata-che-deystviyata-na-sasht-postavyat-pod-zaplaha-badeshteto-na-sto.html", "text": "Опитите на САЩ да подложат на ревизия всичко поставя под заплаха бъдещето на Световната търговска организация (СТО), заяви в понеделник министърът на външните работи на Русия Сергей Лавров в изказване пред студентите и преподавателите от МГИМО (Московски държавен институт за международни отношения) по случай началото на учебната година, предава  ТАСС . \r\n„Има неголяма група страни, оглавявани от САЩ, които не искат да водят диалог, а искат вместо дипломация да използват диктат – ултиматуми и шантаж“, отбеляза министърът, „Виждаме това всеки ден: ревизия на всичко, започвайки от Съвместния всеобхватен план за действие (СВПД) по иранската ядрена програма, Парижкото споразумение за климата, споразумението за Северноамериканската зона за свободна търговия, което в момента се опитват да поправят, но засега още не са успели. И вече с цялата му сила изниква проблема за бъдещето на СТО, която САЩ директно наричат несправедлива, остаряла и т.н.“. \r\nПо неговите думи, методите, които в момента прилага Вашингтон, „не могат да бъдат наречени по друг начин, освен стремеж за тотална доминация“. „Само нещо малко да не им хареса и отхвърлят дипломацията настрана и налагат санкции, при което американските закони се налагат на целия останал свят“, подчерта Лавров. „Екстрериториалността на прилагането на мерките на едностранното нелегитимно принуждение е изключително сериозен проблем за много страни по света – както за развиващите се държави, така и сред Западните страни, директни съюзници на САЩ“. \r\nПревод и редакция:", "date": "2018.09.03", "title": "ТАСС: Сергей Лавров смята, че действията на САЩ поставят под заплаха бъдещето на СТО"}
{"url": "http://www.focus-news.net/news/2018/09/03/2562757/mladezhi-ot-sliven-kotel-tvarditsa-i-nova-zagora-vzeha-uchastie-v-11-iya-redoven-leten-universitet-na-mgerb.html", "text": "7 младежи от структурите на ГЕРБ в Сливен, Котел, Твърдица и Нова Загора взеха участие в 11-тия Летен университет на МГЕРБ. Това съобщиха от пресцентъра на  ПП ГЕРБ - Сливен  280 представители на младежките структури на партията станаха част от традиционния форум, който се провежда в Гранд Хотел Варна в к.к. Св. св. Константин и Елена. Събитието протече под мотото „Само истината, НЕ на фалшивите новини“ и се организира съвместно от МГЕРБ, Сдружение „Граждани за европейско развитие на България“ и Фондация „Ханс Зайдел“. В конференцията участваха председателят на ПП ГЕРБ и министър-председател на България Бойко Борисов, председателят на ПГ на ГЕРБ и зам.-председател на партията Цветан Цветанов, председателят на НС Цвета Караянчева, председателят на МГЕРБ и зам.-министър на външните работи Георг Георгиев, кметът на Варна Иван Портних, евродепутатът от ГЕРБ/ЕНП Емил Радев и представителят на Фондация “Ханс Зайдел” в България Богдан Мирчев. Сред останалите лектори бяха българският еврокомисар Мария Габриел, евродепутатите Андрей Новаков и Емил Радев, министърът на Българското председателство на Съвета на ЕС Лиляна Павлова, Симеон Дянков и др. В рамките на форума, Цветан Цветанов изнесе лекция на тема „Истината, илюзиите и лъжите в политиката“. Той сподели, че ПП ГЕРБ се е сблъскала с този феномен през 2016 г. и все още не е била подготвена. \r\n„Случи се точно по време на кампанията за президентските избори. След нея направихме съответните анализи и за изборите през 2017 г. всички структури на ГЕРБ в страната бяха ангажирани да запознаят хората с реалните обстоятелства и да опровергаят лъжите“, отчете зам.-председателят на ГЕРБ. Цветан Цветанов изрази мнение, че в днешно време политическите опоненти на ГЕРБ много умело се възползват от силата на фалшивите новини. „Единствената цел на БСП е да дестабилизират страната и да поемат властта и това е причината толкова усилено да лансират фалшиви новини“, подчерта той. Зам.-председателят на ГЕРБ обясни, че причината за афинитета на опозицията към фалшивите новини се дължи на тяхната неспособност да предложат алтернативна визия. Европейската сигурност, борбата с двойния стандарт при храните, предизвикателствата в дигиталния свят бяха във фокуса на дискусията на българските евродепутати от ГЕРБ/ЕНП Емил Радев и Андрей Новаков с участниците в Летния университет на МГЕРБ. Българският еврокомисар Мария Габриел подкрепи инициатива на младежите срещу фалшивите новини, която се проведе в центъра на Варна. На видео стена пред входа на Морската градина беше излъчен кратък филм, а участниците в политическата академия се включиха в раздаването на флаери.", "date": "2018.09.03", "title": "Младежи от Сливен, Котел, Твърдица и Нова Загора взеха участие в 11-ия редовен летен университет на МГЕРБ"}
{"url": "http://www.focus-news.net/news/2018/09/03/2562758/silistra-okrazhnata-prokuratura-vnese-protest-sreshtu-domashniya-arest-na-obvinyaem-za-podkup-starshi-razsledvasht-politsay.html", "text": "Протест срещу взетата от съда мярка за неотклонение „Домашен арест“ на старши разследващия полицай К.У., обвиняем за подкуп, внесе Окръжната прокуратура в Силистра. Това съобщиха от пресцентъра на  Апелативна прокуратура - Варна . Определението на съда, с което е била взета по-лека мярка за неотклонение спрямо обвиняемия, е от 31 август 2018 г. Състав на Силистренския окръжен съд е приел, че е налице обосновано предположение, че К.У. е извършил престъплението и че са налице данни за това, че той може да извърши друго престъпление, ако е на свобода. Въпреки това съдът се е съобразил със семейното му положение. Обвиняемият старши разследващ полицай се грижел сам за малолетното си дете, тъй като са му предоставени родителските права, както и за болните си родители.  \r\nСпоред прокуратурата взетата мярка за неотклонение „Домашен арест“ е незаконосъобразна, тъй като на свобода К.У. има възможност да влияя върху определени лица и свидетели, които изпитвали основателен страх от него. С оглед механизма на извършеното престъпление от К.У. и предвиденото тежко наказание за подкуп – лишаване от свобода от 3 до 10 години, глоба до 20 000 лева и лишаване от права да заема определени длъжности, това може да го мотивира да се укрие. За това Окръжната прокуратура в своя протест предлага определението на Силистренския окръжен съд да бъде отменено от въззивната инстанция и да бъде взета най-тежката мярка за процесуална принуда – задържане под стража, спрямо К.У.              \r\nПресслужбата на Апелативната прокуратура във Варна припомня, че К.У., който е с над 10 години стаж в системата, поискал дар 500 лева  от разследвано лице, срещу което водел наказателно производство. Получил 300 лева в служебния си кабинет в ОД на МВР в Силистра. Срещу парите старши разследващият полицай трябвало да издейства отмяна на мярката „Забрана за напускане на страната“ и за да снеме  криминалистическа регистрация на обвиняемия.  \r\nНа 29 август 2018 г. непосредствено след вземане на подкупа разследващият е бил задържан за срок до 24 часа. С постановление на наблюдаващ прокурор от Окръжната прокуратура в Силистра срокът на първоначалното му задържане е бил удължен до 72 часа с цел довеждането му в съда.  \r\nПредстои по протеста на Окръжната прокуратура в Силистра срещу определената от съда мярка за неотклонение „Домашен арест“ да се произнесе Апелативният съд във Варна.", "date": "2018.09.03", "title": "Силистра: Окръжната прокуратура внесе протест срещу домашния арест на обвиняем за подкуп старши разследващ полицай"}
{"url": "http://www.focus-news.net/news/2018/09/03/2562754/vitsepremierat-krasimir-karakachanov-balgarskata-armiya-ne-e-partiyna-institutsiya-tya-ima-svoite-konstitutsionni-zadalzheniya-i-svoyata-istoricheska-misiya.html", "text": "Българската армия не е партийна институция, тя има своите конституционни задължения и своята историческа мисия. Това каза вицепремиерът и министър на отбраната Красимир Каракачанов в своята лекция „Победата на хан Тервел при Константинопол през 718 г.“ по повод новата учебна година на Военна академия в зала \"Тържествена\", предаде репортер на  Агенция \"Фокус\" . По думите му благодарение на Българската православна църква по време на 500–годишното турско робство, българинът се е запазил като християнин. \"През последните над 1300 години българската държава съществува благодарение на Българската армия“, заяви още Каракачанов.  \r\n„Имам честта да ви приветствам по повод откриването на новата учебна 2018-2019 г. Това учебно заведение е най-старото военно учебно заведение в историята на България. През неговите аудитории са минали хиляди български офицери“, каза той. По думите му всички те в своя професионален път са били възпитавани като достойни български офицери без значение по кое време.  \r\nСпоред него Военна академия трябва да възпитава лидери. Каракачанов заяви, че ако в началото на Прехода лидерите в Българската армия са застанали по-твърдо и по-ориентирано днес нямаше държавата да се чуди как да възстановява военната служба, да решава проблемите с недокомплекта в армията и с нейната модернизация. „Проблемите, които касаят Българската армия, българският офицер, командир, генерал трябва да имат самочувствието достойно, открито и твърдо да ги поставят пред обществото. Нямаше да имаме тези проблеми днес, ако през последните 20-25 години, нямаше политически залитания в една или друга посока“, допълни още вицепремиерът и военен министър. Според него проблемите на армията не са въпрос на политически дъвки и на един или друг бивш военен, завършил Съветски военни академии, да се прави на голям евроатлантик. „Това е въпрос на Българската армия“, допълни още министърът. Той обърна внимание на случващото се днес. „След като обществото иска от нас ние да защитаваме живота и сигурността му, да охраняваме границата, то трябва да се вслуша в първосигналния глас на българския военен“, допълни още вицепремиерът.  \r\nДеница КИТАНОВА", "date": "2018.09.03", "title": "Вицепремиерът Красимир Каракачанов: Българската армия не е партийна институция, тя има своите конституционни задължения и своята историческа мисия"}
{"url": "http://www.focus-news.net/news/2018/09/03/2562759/ek-nay-dobrite-mladi-prevodachi-v-evropeyskiya-sayuz-shte-badat-otlicheni-v-konkurs.html", "text": "Средношколци от България и цяла Европа отново имат шанс да изпробват преводаческите си умения в 12-тото издание на годишния конкурс „Juvenes Translatores“, организиран от Дирекцията за писмени преводи на Европейската комисия.  \r\nТой се провежда редовно от 2007 г. насам. Целта е да популяризира чуждоезиковото обучение в училищата и да запознае младежите на възраст 17 години с работата на преводача, съобщава  пресслужбата на Европейската комисия .  \r\nТази година юношите с афинитет към езиците ще превеждат текст на тема, свързана с културното наследство. Изборът е свързан с обявяването на 2018 г. за Европейска година на културното наследство.  \r\n\"Езиците са в основата на многообразието на Европа и са пътят към разбирането на нашата идентичност. Чрез конкурса младежите ни напомнят за нашето многообразие и за това, че тъкмо то е едно от най-големите ни преимущества. Ето защо приканвам всеки, който обича езиците, да се включи и да спомага за популяризирането и развитието на нашето езиково и културно наследство\", заяви европейският комисар Гюнтер Йотингер, отговарящ за бюджета, човешките ресурси и писмените преводи.  \r\nУчастниците ще могат да избират да превеждат измежду общо 552-те възможни езикови комбинации от 24-те официални езика на ЕС. За да се включат в конкурса, училищата трябва да преминат през двуетапен процес на регистрация. На първия етап средните училища трябва да се регистрират на следния уебсайт http://ec.europa.eu/translatores. Регистрацията продължава до 20 октомври 2018 г. на обяд и може да бъде направена на който и да било от 24-те официални езика на ЕС.  \r\nНа втория етап Европейската комисия ще прикани общо 751 училища, избрани на случаен принцип, да номинират между двама и петима ученици за участие в конкурса. Учениците могат да бъдат от която и да е националност, но трябва да са родени през 2001 г. Конкурсът ще се проведе на 22 ноември и ще тече едновременно във всички участващи в конкурса училища.  \r\nПобедителите — по един за всяка държава — ще бъдат обявени в началото на февруари 2019 г.", "date": "2018.09.03", "title": "ЕК: Най-добрите млади преводачи в Европейския съюз ще бъдат отличени в конкурс"}
{"url": "http://www.focus-news.net/news/2018/09/03/2562761/burgas-oblastnata-organizatsiya-na-bchk-shte-otbelezhi-svetovniya-den-na-parvata-pomosht-na-8-septemvri.html", "text": "Областната организация на БЧК - Бургас ще отбележи Световния ден на първата помощ, 8 септември, с обучение за бургазлии от всички възрасти. Това съобщиха от пресцентъра на  Общината . Курсът ще се проведе от 9.30 часа до 12.00 часа в зала „Петя Дубарова“ на Културен център „Морско казино“. Обучението по Първа долекарска помощ ще включва теми като: основни правила и съвети за безопасност, безсъзнание, действия за съживяване на дете и възрастен без пулс и дишане, задавяне, кръвотечения, изгаряне, счупване и третиране на някои спешни състояния като инфаркт, инсулт, астматичен пристъп, алергични реакции, епилептичен припадък и други. Обучението ще бъде с вход свободен, а инициативата дава началото на серия от мероприятия, с които БЧК-Бургас ще отбележи септември като месец на първата помощ и пътната безопасност. \r\nПо предложение на Международната федерация на Червения кръст и Червения полумесец, от 2000 г. насам всяка втора събота на месец септември се чества Световният ден на първата помощ. Тази година той ще бъде отбелязан за осемнадесети пореден път под мотото „Първи действия при пътнотранспортно произшествие“. Темата за злополуките на пътя е изключително актуална – всяка седмица в България загиват повече от 15 човека, а над 150 са пострадалите с тежки наранявания, част от които остават с трайни увреждания. \r\nПри ПТП най-важна е помощта в първите минути след инцидента. Много често тя е решаваща за спасяването на човешки живот. В повечето от случаите тази помощ се извършва от очевидци на злополуката, затова е необходимо колкото се може повече хора да бъдат обучени да оказват първа помощ, съобщават от областната Червенокръстка организация.", "date": "2018.09.03", "title": "Бургас: Областната организация на БЧК ще отбележи Световния ден на първата помощ на 8 септември"}
{"url": "http://www.focus-news.net/news/2018/09/03/2562763/lovech-vazstanoveno-e-dvizhenieto-po-pat--4-ablanitsa-mikre-v-rayona-na-selo-golets.html", "text": "Възстановено е движението по път I-4 Абланица - Микре в района на село Голец. Това съобщиха от пресцентъра на  Агенция „Пътна инфраструктура“ .", "date": "2018.09.03", "title": "Ловеч: Възстановено е движението по път I-4 Абланица - Микре в района на село Голец"}
{"url": "http://www.focus-news.net/news/2018/09/03/2562762/zam-ministar-tanya-mihaylova-mnogo-e-vazhno-da-vazpitame-detsata-si-da-badat-misleshti-i-smeli-hora.html", "text": "Много е важно да възпитаме децата си да бъдат мислещи и смели хора, да им покажем как да реализират идеите си и да продължават напред. Това каза зам.-министърът на образованието и науката Таня Михайлова при стартирането на пилотна програма „Предприемчиви учители“ в Столична община, предаде репортер на  Агенция „Фокус“ . Според нея в днешни дни е изключително важно учителите да сформират знанията си и да ги предават на учениците по начин, който те най-добре ще възприемат. „Предприемачеството е предмет, които учи децата ни как сами да конструират мислите си в идеи“, посочи тя. Зам.-министър на образованието Таня Михайлова изказа благодарности за устремената работа на Столична община в сферата на образованието. „Вие трасирате пътеката, по която трябва да се върви“, уточни тя.  \r\nДаяна ДЮЛГЕРОВА", "date": "2018.09.03", "title": "Зам.-министър Таня Михайлова: Много е важно да възпитаме децата си да бъдат мислещи и смели хора"}
{"url": "http://www.focus-news.net/news/2018/09/03/2562752/varna-kpp-ta-sa-izgradeni-v-selo-tutrakantsi-vav-vrazka-s-ustanovenoto-ognishte-na-afrikanska-chuma-pri-domashni-svine-vzeti-sa-probi-ot-prasetata-v-selo-bozveliysko.html", "text": "КПП-та са изградени в провадийското село Тутраканци във връзка с установеното огнище на африканска чума при домашни свине, предаде репортер на  Радио „Фокус“ – Варна . Полицията проверява всеки автомобил заради обявената 3-километрова предпазна зона около огнището, в която влизат селата Тутраканци и Бозвелийско. В село Тутраканци са умъртвени над 80 животни, като част от тях не са били регистрирани. Взети са проби и от прасетата от съседното село Бозвелийско. Обявена е и 10-километрова наблюдавана зона около огнищата, в която влизат населените места от община Провадия, община Аврен, община Долни Чифлик и община Дългопол. \r\nНа 31 август Националната референтна лаборатория потвърди инфекция с вируса на африканска чума при домашни свине в село Тутраканци. В област Варна е забранена търговията, придвижването и транспорта на домашни свине с изключение на тези, предназначени за незабавно клане и след разрешение от официален ветеринарен лекар или на такива преминаващи транзит. Забранява се организиране на пазари и изложби на свине и свободно пасищно отглеждане на Източнобалкански свине и кръстоски на Източнобалканската свиня. Тези породи незабавно трябва да бъдат затворени във фермите. \r\nМарияна ВАЛЕНТИНОВА", "date": "2018.09.03", "title": "Варна: КПП-та са изградени в село Тутраканци във връзка с установеното огнище на африканска чума при домашни свине, взети са проби от прасетата в село Бозвелийско"}
{"url": "http://www.focus-news.net/news/2018/09/03/2562756/silistra-oblastniyat-krizisen-shtab-preporacha-kolezh-na-praseta-v-domashni-dvorove-v-silitrensko-zaradi-afrikanska-chuma.html", "text": "В Областна администрация - Силистра по покана на областния управител Ивелин Статев бе проведено заседание на Областен кризисен щаб във връзка с опасността от африканска чума по свинете. Това се съобщава на сайта на  Областна администрация . В присъствието на представители на различни институции, включително БАБХ, ОД „Земеделие“, общинските администрации и др. бе обсъдена актуалната фактическа обстановка. Новото в нея е, че освен стотиците открити в Румъния места с болестта, в България най-близкото е откритото в село Тутракански, община Провадия. Препоръката на щаба е да продължи започналият колеж на прасета – засега предимно от домашни дворове в селата в близост до трите свинекомплекса в областта, намиращи се в селата Ветрен, Попина и Майор Ценович, но процесът трябва да продължи и в другите населени места. Според набраната достоверна информация става дума за 1 900 прасета в 960 - 970 регистрирани обекта в цялата област. Ще продължи и информационната кампания по проблема.", "date": "2018.09.03", "title": "Силистра: Областният кризисен щаб препоръча колеж на прасета в домашни дворове в Силитренско заради африканска чума"}
{"url": "http://www.focus-news.net/news/2018/09/03/2562764/kyustendil-sportnoto-uchilishte-vasil-levski-otkri-novata-uchebna-godina-s-deviza-dobriyat-rezultat-iziskva-postoyanstvo.html", "text": "С девиза „Добрият резултат изисква постоянство” беше открита новата учебна година в Спортно училище „Васил Левски” – Кюстендил, предаде репортер на  Радио „Фокус” – Кюстендил . Гости на откриването на учебната година бяха бивши и настоящи директори на учебни заведения в града, преподаватели, представители на Обществения съвет към училището. Тържеството по повод новата учебна година започна с посрещане на училищното знаме и издигане на националния флаг на Република България. Пред присъстващите ученици, учители и родители беше демонстриран и един от шестте вида спорт, изучавани в учебното заведение – художествена гимнастика. „Всички ние знаем, че ще полагаме изключително неуморен труд, старание и воля, за да може за поредна година да докажем, че Спортно училище „Васил Левски” в Кюстендил заслужава да го има и хората, които учат в него, са достойни да носят името на Апостола”, каза Любомир Анчев, директор на учебното заведение. Той отправи пожелание към всички за много здраве, късмет, неумолим труд, много състезания и успехи. \r\nВенцеслав ИЛЧЕВ", "date": "2018.09.03", "title": "Кюстендил: Спортното училище „Васил Левски” откри новата учебна година с девиза „Добрият резултат изисква постоянство”"}
{"url": "http://www.focus-news.net/news/2018/09/03/2562760/api-zapochva-frezovaneto-na-nastilkata-na-uchastaka-ot-pat-ii-16-svoge-sofiya.html", "text": "Започва ремонтът на участъка от път II-16 Своге – София. Днес ще се фрезова участъкът от водостока, преди тежкия пътен инцидент до моста над река Лесковдолска (от км 54+220 до км 54+690). Това съобщиха от пресцентъра на  Агенция „Пътна инфраструктура“ . Дейностите днес ще се извършват без спиране на движението в една лента. Необходимо е шофьорите да карат внимателно и със съобразена скорост предвид извършващите се строителни работи. Утре, когато ще се преасфалтира участъкът, движението по път II-16 Своге - София ще бъде спряно. Обходните маршрути за леките автомобили са път II-81 София - Монтана и след това път III-164 Своге - Искрец - Бучин Проход. \r\nТежкотоварните камиони и автобусите, идващи от Видин по път Е-79 и пътуващи към Своге, за да не влизат в Искърското дефиле ще бъдат отклонявани при Ребърково в посока Ботевград. \r\nСъс заповед на председателя на Управителния съвет на Агенция „Пътна инфраструктура“ инж. Светослав Глосов през следващата седмица ще бъде направена инспекция на пътната безопасност и преглед на цялостното състояние на участъка от път II-16 Своге - София. В инспекцията ще участват експерти от АПИ, Института по пътища и мостове и външни одитори по пътна безопасност. На целия близо 82-километров участък на път II-16 Мездра - Ребърково - Елисейна - Своге - Нови Искър, ремонтиран от Сдружение „Трейс Своге“, ще бъдат взети асфалтови проби от цялото трасе, за да се провери качеството на положения асфалт. \r\nВ събота и неделя служители на ОПУ-София направиха оглед на всички пътни знаци и където е било необходимо е премахната избуялата от дъждовете  растителност за осигуряване на по-добра видимост за шофьорите.  \r\nСдружение „Трейс Своге“ е отстранил и констатираните дефекти по път II-16. Изкърпени са всички дупки и неравности от км 23+000 до км 52+000. Това е участъкът малко след тунел \"Елисейна\" до град  Своге. Ремонтирани са и две пропадания при км 71+000 - след разклона за село Ромча, и при км 73+000 - в Искърскотото дефиле.", "date": "2018.09.03", "title": "АПИ: Започва фрезоването на настилката на участъка от път II-16 Своге - София"}
{"url": "http://www.focus-news.net/news/2018/09/03/2562765/mvr-devet-dushi-sa-zadarzhani-za-uchastie-v-masov-boy-v-samokov.html", "text": "Девет души са задържани за участие в масов бой в Самоков. Това съобщиха от пресцентъра на  МВР . Около 23.30 часа на 1 септември в РУ - Самоков бил подаден сигнал за масов бой между двайсетина души на ул. „Странджа“. На място незабавно били изпратени полицейски служители, пред които 39- годишна жена заявила, че тя и нейни роднини са били нападнати от семейство, с което имат стара вражда. Междувременно в районното управление се явили трима членове на въпросното семейство, които пожелали да подадат жалба срещу трима от опонентите си, които по думите им, около 22.00 часа същата вечер, пред магазин в махалата, са заплашили с нож и саморазправа един от тях. Излизайки пред сградата на управлението, тримата били посрещнати от тълпа от над 30 души, носещи брадви, бухалки и ножове, които предприели саморазправа с тях и чакащите ги отвън техни близки. С цел прекратяването на масовото сбиване били мобилизирани всички налични сили на РУ- Самоков, в резултат на което служителите на реда успели да разпръснат агресивната тълпа. При инцидента пострадали двама мъже, единият от които прегледан и освободен за домашно лечение, а другият - настанен за лечение в самоковската болница с прободна рана, без опасност за живота.  \r\nВ хода на предприетите оперативно-издирвателни и процесуално-следствени действия полицейските служители са установили самоличността на най-дейните участници в сбиването. С цел възстановяване на добрия обществен ред и задържането на извършителите е планирана и проведена специализирана полицейска операция, в която били включени и служители на РУ - Костенец, РУ - Ихтиман, колегите им от Специализирани полицейски сили към СДВР и жандармерията. Първоначално били задържани петима самоковци, сред които и две жени. Други трима били обявени за общодържавно издирване, впоследствие - установени и също задържани заедно с девети участник в масовата свада. Работата по пълното документиране на случая продължава в рамките на образуваното досъдебно производство под наблюдението на прокуратурата.", "date": "2018.09.03", "title": "МВР: Девет души са задържани за участие в масов бой в Самоков"}
{"url": "http://www.focus-news.net/news/2018/09/03/2562770/plovdiv-zhitelite-na-chetiri-sela-ot-oblastta-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода днес са населените места Беловица, Песнопой, Първенец и Брестник. Нарушено е водоподаването и в района на ул. „Акация“ в село Бачково, както и към домакинствата в района на ул. „Васил Коларов“ в село Старосел. Не е посочен краен срок за възстановяване на нормалното водоподаване към засегнатите абонати. \r\nЕкипите на водоснабдителното дружество отстраняват и няколко аварии, възникнали на територията на град Пловдив. Без вода днес са живущите в района на улиците „Кирил и Методий“ и „Антим Първи“, както и домакинствата в района на бул. „Александър Стамболийски“. До 16.00 часа днес ще е нарушено водоподаването в района на улиците „Иван Перпелиев“ и „Стойчо Мушанов“, където се извършват ремонтни и монтажни дейности. \r\nТони МИХАЙЛОВ", "date": "2018.09.03", "title": "Пловдив: Жителите на четири села от областта са с нарушено водоподаване заради аварии"}
{"url": "http://www.focus-news.net/news/2018/09/03/2562767/miroslav-stoyanov-odmvr-pazardzhik-kadrovata-politika-i-organizatsiyata-na-rabota-v-strukturite-na-direktsiyata-e-izklyuchitelen-prioritet-na-neyniya-direktor.html", "text": "Кадровата политика в структурите на ОДМВР - Пазарджик е изключителен приоритет на нейния директор, като преценката за назначаване на служители се основава на професионалната им квалификация, ефективността и възможностите им в процеса на работата. Това каза за  Радио „Фокус“ – Пазарджик  Мирослав Стоянов, говорител на ОДМВР - Пазарджик. По думите му не е тайна, че към момента в Областната дирекция на полицията в Пазарджик тече проверка от контролни структурни звена към МВР, която е разпоредена лично от Министъра на вътрешните работи във връзка с жалби от преназначени служители. „След като приключи проверката, ще бъдат оповестени и коментирани и резултатите от нея. Важно е да се отбележи, че от началото на годината ОДМВР - Пазарджик стои много устойчиво по отношение на постигнати резултати в противодействието на нелегалната търговия с акцизни стоки на фона на останалите полицейски дирекции в страната. Ненапразно на последният брифинг, проведен в Полицейската дирекция в Пазарджик по отношение на постигнатите добри резултати в противодействието на нелегалната търговия с акцизни стоки, тя бе дадена като добър пример за качество и ефективност на работата си и отличена с най-голям брой образувани досъдебни производства в тази сфера“, уточни Стоянов.  \r\nАлбена ЖИЛЕКОВА", "date": "2018.09.03", "title": "Мирослав Стоянов, ОДМВР - Пазарджик: Кадровата политика и организацията на работа в структурите на Дирекцията е изключителен приоритет на нейния директор"}
{"url": "http://www.focus-news.net/news/2018/09/03/2562772/api-dvizhenieto-se-osashtestvyava-v-izprevarvashta-lenta-po-avtomagistrala-trakiya-pri-km-21-km-27-i-km-44-zaradi-podmyana-na-mantineli.html", "text": "Движението се осъществява в изпреварваща лента по автомагистрала „Тракия“ при км 21, км 27 и км 44 заради подмяна на мантинели. Това съобщиха от пресцентъра на  Агенция „Пътна инфраструктура“ . Ограничението е валидно до 17.30 часа днес в следните участъци на автомагистрала „Тракия“: \r\n- от км 21 до км 23, от км 27 до км 28 и от км 44 до км 46 в посока София движението се осъществява само в активната лента поради подмяна на ограничителни системи; \r\n- от км 12+800 до км 14 в посока Бургас поради ремонтни дейности по асфалтовата настилка движението се осъществява само в изпреварваща лента. \r\nШофьорите да се движат с повишено внимание и съобразена скорост, спазвайки пътната сигнализация.", "date": "2018.09.03", "title": "АПИ: Движението се осъществява в изпреварваща лента по автомагистрала „Тракия“ при км 21, км 27 и км 44 заради подмяна на мантинели"}
{"url": "http://www.focus-news.net/news/2018/09/03/2562768/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Турция е изпратила допълнителни кораби и е поставила в пълна бойна готовност Военноморския си флот (ВМФ) в района на Източното Средиземноморие във връзка с руските военноморски учения и пристигането на американски ескадрени миноносци, екипирани с крилати ракети „Томахоук“ на фона на офанзивата срещу последната твърдина на опозиционните въоръжени формирования в северозападната сирийска провинция Идлиб, пише  електронното издание на вестник Yeni Safak . \r\nИзданието припомня обявлението на руското Министерство на отбраната, че повече от 25 плавателни съда и 30 самолета, включително изтребители и стратегически бомбардировачи, ще вземат участие в средиземноморските маневри, които се провеждат от 1 до 8 септември. \r\nВъв връзка с това, Турция, която преди държеше 10 бойни кораба в региона, е изпратила подкрепления, чийто брой не се уточнява, пише „Йени Шафак“ и посочва, че Анкара многократно изрази възражения срещу офанзивата в Идлиб, като подчерта, че тя ще доведе до катастрофа и сега предприема превантивни мерки за защита на правата и интересите си в международните води. \r\nСАЩ и някои техни съюзници от НАТО, като Великобритания и Франция, държат флотата си в Средиземно море в пълна готовност, отбелязва вестникът. От руското военно ведомство твърдят, че американските ескадрени миноносци „Карни“ и „Рос“ ще са готови да нанесат удари по Сирия в рамките на 24 часа. В събота корабът на САЩ USNS Carson City T-EPF-7 навлезе в акваторията на Средиземно море от Дарданелите. \r\n„Йени Шафак“ припомня, че при предишните си удари по цели в Сирия, американските кораби бяха разположени в Средиземно и Червено море и Персийския залив. \r\nСъгласно информацията на изданието, действията на Турция не са директно свързани със ситуацията в Идлиб, но Анкара е увеличила присъствието си в Средиземно море с цел да предотврати поставянето си пред свършен факт във връзка с въпросите на сигурността и енергетиката. \r\nВестникът отбелязва, че военно присъствие в Средиземно море имат стани като САЩ, Великобритания, Франция, Германия, Израел, Египет, Гърция и Италия. \r\n***  Председателят на косовския парламент Кадри Весели потвърди извънредното заседание на народното събрание на 4 септември, вторник, на което ще бъде обсъдено предложението на президента Хашим Тачи за размяна на територии, което той описва като „корекция на границите“ със Сърбия\t в рамките на диалога, който се провежда с посредничеството на Европейския съюз, пише  базираното в Прищина албанско електронно издание Gazeta Express . \r\nПо думите на Весели, срещата на косовското политическо ръководство миналия вторник се е провела по инициатива на опозиционни депутати, които са поискали също и извънредната сесия на парламента за открито обсъждане на идеята на Тачи. \r\n„Действахме по искане на опозицията и ще проведем извънредно заседание“, заяви председателят на парламента пред журналистите. \r\nИзданието обяснява, че опозиционните партии „Демократическата лига на Косово“ (ЛДК), Движение „Самоопределение“ (на алб. – „Ветевендосие“) и Социалдемократическата партия (ПСД) миналата седмица отправиха официално искане към деловодството на народното събрание за провеждане на парламентарен дебат на 4 септември. По време на сесията се очаква опозиционните партии да предложат резолюция, с която да се забрани на държавния глава Тачи да обсъжда размяна на територии със Сърбия в Брюксел. \r\n*** Двама високопоставени американски представители ще посетят Сърбия през този месец. Първо, сенатор Рон Джонсън ще пристигне в Белград на 11 септември, а някъде около тази дата се очаква и визитата на зетят на Доналд Тръмп и един от най-доверените му съветници Джаред Къшнър, пише  електронното издание на македонския вестник „Вечер“ . \r\nСпоред информацията на изданието, поканата за посещението на Къшнер в Сърбия е отправена от външния министър на страната Ивица Дачич, когато те са се срещнали във Вашингтон в края на юли. Съветникът на американския президент, който е женен за дъщеря му Иванка и се ползва с голямо доверие от държавния глава, е похвалил сърбите като народ и е заявил, че би искал да отиде в Белград. Очаква се скоро визитата да бъде потвърдена официално. \r\n„Вечер“ отбелязва, че това ще бъде второ важно посещение на американски представители в Белград в контекста на усилията на САЩ за ускоряване на процеса за решаване на косовския проблем. В Сърбия вече беше един от най-влиятелните хора във Вашингтон, сенатор Рон Джонсън, който отново ще бъде там на 11 септември. \r\nКакто коментира вестникът, разговорите в Белград с президента на Сърбия Александър Вучич може да са от голямо значение, защото Джонсън е председател на Подкомисията за Европа на Комисията за външни работи на американския Сенат и е открит застъпник за възможно най-добри отношения между Белград и Прищина. Освен това сенаторът е близък приятел на помощник-държавния секретар на САЩ за Европа и Евразия Уес Мичъл, който пък е практически изпълнител на най-важните практически задачи, когато става въпрос неформалното американско участие в преговорите около Косово. \r\n„Вечер“ смята, че посещението на Къшнър, най-довереният човек на американския президент, може да се смята за знак, че в американската администрация има конфликт около косовския въпрос и Тръмп иска да контролира лично действията по него и в крайна сметка лично да вземе решение. В полза на това твърдение, както отбелязва вестникът, е и неотдавнашният политически прецедент, когато американският посланик в Белград Кайл Скот имаше разговор с косовските власти в Прищина, „за да чуе тяхната политическа позиция“, независимо че САЩ имат друг посланик в Косово – Грег Делауие. \r\nИзданието припомня, че от декември м.г. до юни т.г. Делауие говореше, че Косово не може да бъде разделено, нито могат да бъдат променяни границите, защото това е опасно, но след това той промени позицията си през юли, когато в емисията „Рубикон“ на косовската телевизия коментира, че нищо не е изключено и че „корекцията на границите“ трябва да бъде предмет на преговори, в които ще се включат, колкото е възможно повече косовски субекти. \r\n***  Неформална среща на министрите на външните работи на страните, участващи в Югоизточноевропейския процес за сътрудничество (ЮЕПС) ще се проведе в сряда, 5 септември, в Баня Лука, административният център на Република Сръбска (сръбската част на Босна и Херцеговина (БиХ)), обявиха от външното ведомство на БиХ, пише  електронното издание Sarajevo Times . \r\nОсвен външният министър на БиХ Игор Църнадак, който ще е домакин на срещата, на нея ще участват и колегите му от Сърбия, Хърватия, Черна гора, Турция, Албания и Косово, докато другите участници в ЮЕПС ще бъдат представени от зам.-министри и секретари на министерствата. \r\nНа срещата, която ще бъде в Бански Двор, ще присъстват и представители на Европейската комисия и Съвета за регионално сътрудничество. \r\nИзданието отбелязва, че сбирката ще бъде в БиХ, защото страната е ротационен председател на ЮЕПС през тази година.", "date": "2018.09.03", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/09/03/2562769/sofiya-21-godishen-e-zadarzhan-za-72-chasa-za-grabezh-v-tramvay-v-stolitsata.html", "text": "21-годишен е задържан за 72 часа за грабеж в трамвай в столицата. Това съобщиха от пресцентъра на  Прокуратура на Република България . Под ръководството и надзора на Софийска районна прокуратура е образувано и се води досъдебно производство за това, че: \r\nНа 28 август 2018 г. около 09.35 часа в трамвай номер 22, на спирка пазар „Георги Кирков“ („Женския“ пазар), са отнети чужди движими вещи – златен синджир с висулка, инкрустирана със злато и скъпоценни камъни, от владението на А. Х., с намерение противозаконно да бъдат присвоени, като за целта извършителят на деянието употребил сила – издърпал синджира от врата на пострадалата. В хода на разследването са събрани достатъчно доказателства, че извършител на описаното по-горе деяние е Б. Илиев, на 21 години. Изготвено е постановление за привличането на Илиев към наказателна отговорност, като му е повдигнато обвинение. Предвид изключително високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС днес за разглеждане на искане за вземане спрямо него на мярка за неотклонение „Задържане под стража“.", "date": "2018.09.03", "title": "София: 21-годишен е задържан за 72 часа за грабеж в трамвай в столицата"}
{"url": "http://www.focus-news.net/news/2018/09/03/2562771/pochina-predsedatelyat-na-apelativna-prokuratura-veliko-tarnovo-v-perioda-1998-2004-godina-tsanko-rusev.html", "text": "Почина председателят на Апелативна прокуратура – Велико Търново в периода 1998 – 2004 година Цанко Русев, съобщиха от пресцентъра на  Апелативна прокуратурата . Русев е починал на 2 септември 2018 г. Той беше Апелативен прокурор и Административен ръководител на Апелативна прокуратура - Велико Търново през периода 1998 г. – 2004 г. \r\nПоклонението ще бъде на 5 септември 2018 г. от 11.00 часа в Катедрален храм „Рождество Богородично“ - Велико Търново.", "date": "2018.09.03", "title": "Почина председателят на Апелативна прокуратура – Велико Търново в периода 1998 – 2004 година Цанко Русев"}
{"url": "http://www.focus-news.net/news/2018/09/03/2562775/rumen-petkov-pp-abv-shte-nastoyavame-ministerstvoto-na-energetikata-i-kevr-da-predizvikat-publichen-debat-za-tsenata-na-energonositelite.html", "text": "Има голям въпрос с цената на енергоносителите. Това каза председателят на ПП АБВ Румен Петков при посещението си в Пловдив, предаде репортер на  Радио „Фокус“ - Пловдив . Според Петков КЕВР ще трябва до месец да определи на базата на увеличението на цената на нефта новата цена на газ, оттам на парното и на тока. Според него темата не се коментира в парламента. „Повишаването на цената по силата на всички международни договорености и формули, които са приети, е неизбежно. Въпросът е в размера, въпросът е правителството какви мерки ще вземе и НС как ще контролира процеса да се гарантира социално слабите групи, за съжаление, големи в нашето общество. И това, което най-много ни плаши в ПП АБВ, е, че тази тема ще бъде въпрос на грозна спекула, каквато сме гледали не веднъж и два пъти. Ние ще настояваме Министерството на енергетиката и КЕВР да предизвикат сега публичен дебат и аргументирана защита на позиции. Другото е пак ще гледаме едни черно-червени байраци пред КЕВР, пред енергоразпространителите и ще си минат нещата. Защото има определени стъпки, които, ако КЕВР не направи, ще фалират всички топлофикации в България, ще фалират ТЕЦ-овете, ще сложат под съмнение „Козлодуй“. Това е голяма тема с изключително тежък социален ефект от която всички в парламента бягат“, коментира още Петков. \r\nМария РУСЕВА", "date": "2018.09.03", "title": "Румен Петков, ПП АБВ: Ще настояваме Министерството на енергетиката и КЕВР да предизвикат публичен дебат за цената на енергоносителите"}
{"url": "http://www.focus-news.net/news/2018/09/03/2562777/pazardzhik-okrazhnata-prokuratura-vnese-iskane-za-zadarzhane-pod-strazha-na-mazh-prichinil-katastrofa-pri-koyato-e-zaginalo-16-godishno-momche.html", "text": "Днес Окръжна прокуратура - Пазарджик внесе искане в съда за определяне на мярка за неотклонение „Задържане под стража“ спрямо Георги Доков на 46 г., привлечен като обвиняем за това, че при управление на моторно превозно средство, като е нарушил правилата за движение по Закона за движения по пътищата, по непредпазливост и в пияно състояние, е причинил смъртта на 16-годишно момче. Това съобщиха от  пресцентъра на Апелативна прокуратура - Пловдив . До момента е установено, че на 30 август 2018 г., на общински път, между с. Сарая и с. Ивайло, обл. Пазарджик, обвиняемият Г.Д. управлявал лек автомобил, марка „Опел Астра“. Той застигнал група деца, като по непредпазливост ударил с автомобила си и причинил смъртта на 16-годишно момче, което управлявало велосипед. На място пристигнали екипи на полицията, като на Г.Д. е била извършен тест с техническо средство „Дрегер“, което отчело 1,58 промила алкохол в кръвта му. Предстои Окръжен съд-Пазарджик да насрочи заседание по искането на прокуратурата.", "date": "2018.09.03", "title": "Пазарджик: Окръжната прокуратура внесе искане за задържане под стража на мъж, причинил катастрофа, при която е загинало 16-годишно момче"}
{"url": "http://www.focus-news.net/news/2018/09/03/2562776/vanya-kastreva-ruo-sofiya-tryabva-da-davame-znaniya-na-uchenitsite-ni-koito-utre-shte-badat-aktualni.html", "text": "Трябва да даваме знания на учениците ни, които утре ще бъдат актуални. Това каза началникът на Регионалното управление на образованието - София - град Ваня Кастрева при стартирането на пилотна програма „Предприемчиви учители“ в Столична община, предаде репортер на  Агенция „Фокус“ . „Това, което нищо и никои не може да ни отнеме е знанието“, каза още Кастрева. Според нея знанието е динамично като времето, в което живеем. „Трябва да даваме знания, които утре ще бъдат актуални“, уточни тя. Според нея няма конкуренция между училищата на територията на Столична община, защото се работи отдадено. „Замислете се, колко европейски държави са запазили името си през вековете, колко образователни системи могат да се похвалят, че преминават през кризисни периоди и изграждат достойни личности“, посочи тя.  Ваня Кастрева благодари  на \"Джуниър Ачийвмънт България\" за това партньорство и за всички съвместни проекти.   \r\nДаяна ДЮЛГЕРОВА", "date": "2018.09.03", "title": "Ваня Кастрева, РУО-София: Трябва да даваме знания на учениците ни, които утре ще бъдат актуални"}
{"url": "http://www.focus-news.net/news/2018/09/03/2562773/reuters-izrael-mozhe-da-nanese-udari-po-predpolagaemi-iranski-voenni-obekti-v-irak.html", "text": "Министърът на отбраната на Израел Авигдор Либерман не отрече в понеделник, че военновъздушните сили на страната могат да нанесат удари по предполагаеми военни обекти на Иран в Ирак, както го прави в Сирия, предава  Reuters . \r\n„Ние следим отблизо всичко, което се случва в Сирия, а по отношение на иранските заплахи ние не се ограничаваме само до територията на Сирия. Това трябва да бъде ясно“, заяви Либерман по време на пресконференция в Ерусалим. \r\nПопитан, дали това включва и Ирак, където, както са заявили източници на „Ройтерс“, Техеран е дал балистични ракети на шиитски проксита, Либерман отговори: „Казвам, че ще се справим с всяка заплаха от страна на Иран, независимо от къде идва тя... Израел има тотална свобода. Ние запазваме правото си на свобода на действията“. \r\nПревод и редакция:", "date": "2018.09.03", "title": "Reuters: Израел може да нанесе удари по предполагаеми ирански военни обекти в Ирак"}
{"url": "http://www.focus-news.net/news/2018/09/03/2562779/d-r-dimitar-pamporov-veterinar-preporachvame-na-stopanite-na-neregistrirani-praseta-tazi-godina-da-gi-kolyat-po-rano-za-da-ne-se-stiga-do-unishtozhavane.html", "text": "В региона на Смолян няма големи свинеферми, а повече единични стопани, които отглеждат прасета. Това каза за  Радио „Фокус“ – Смолян  ветеринарният лекар д-р Димитър Пампоров. Той отбеляза, че заради опасността от африканска чума, препоръчват на стопаните, които отглеждат нерегистрирани прасета да ги заколят тази година по-рано и да ги оползотворят, за да не се стига до унищожаване и загробване. „Знаем, че повечето прасета в региона се колят по Коледа, но тази година е по-добре това да стане по-рано. В частните стопанства няма биологична сигурност – дезинфекция на хората, които обслужват животните, работно облекло и други, както е в големите ферми“, поясни д-р Пампоров. \r\nТой подчерта, че засега Смолянска област е далече от огнищата на зараза от африканска чума. „Тук няма прасета, които се отглеждат пасищно като в Стара планина и Предбалкана. Има доста диви прасета в Родопите, но миграция им от Северна България до тук е невъзможно. Тяхната миграция е около 20 - 30 км. Човешкият фактор не е за подценяване при пренасяне на заразата. При пренасяна не домашно приготвени колбаси, сурово сушени луканки и суджуци, в които е възможно да има заразено месо е опасно да не се предаде заразата на прасетата“, добави д-р Пампоров. \r\nТой уточни, че симптомите на африканската чума са треска, висока температура отпадналост, диария и в някои от случаите кървава диария. При наличие на тези симптоми, стопаните трябва да се обадят на обслужващия лекар и той да установи на място за какво точно става въпрос, тъй като има и други заболявания с подобни симптоми, подчерта ветеринарят. Той подчерта, че африканската чума не е лечима за животните, но не е опасна за хората. Силно заразна е и бързо се разпространява по свинете. Най-често заразяването става чрез храната – фураж и хранителни отпадъци, с които не е препоръчително да се хранят животните но хората ги хранят с такива. Заразата можа да се случи и чрез контакт, но най-често се наблюдава заразяване чрез храна“, каза още д-р Пампоров. \r\nНели ГЕРГЬОВСКА", "date": "2018.09.03", "title": "Д-р Димитър Пампоров, ветеринар: Препоръчваме на стопаните на нерегистрирани прасета тази година да ги колят по-рано, за да не се стига до унищожаване"}
{"url": "http://www.focus-news.net/news/2018/09/03/2562774/krasimir-lalov-prevozvach-resorniyat-zam-ministar-angel-popov-tryabvashe-da-si-podade-ostavkata-za-katastrofata-kray-svoge-toy-nosi-fakticheskata-otgovornost.html", "text": "Ресорният зам.-министър Ангел Попов трябваше да си подаде оставката за катастрофата край Своге, той носи фактическата отговорност. Това каза за  Агенция „Фокус“  Красимир Лалов, зам.-председател на Национално сдружение на българските превозвачи. Във връзка с депозираната в петък оставка от страна на министъра на транспорта Ивайло Московски заради тежката катастрофа край Своге и защо на мястото си остава ресорният зам.-министър Ангел Попов, Лалов коментира: „Това много ни учуди. Повече от ясно е, че политическата отговорност носи политическият кабинет. В този кабинет влиза и зам.-министърът. Той носи и персонално фактическата отговорност затова къде какво се случва“.  Лалов заяви, че за първи път има зам.-министър само по автомобилният транспорт. „Ангел Попов е човекът, който трябва да понесе отговорността. Той единствен отговаря за сухопътна администрация“, поясни Красимир Лалов.  \r\n„Катастрофата е с предизвестие, защото цялата администрация на Изпълнителна агенция „Автомобилна администрация“ е извън релси, извън строй и то може би от година и половина“, допълни Лалов  припомни закона „Макрон“.  „Нас продължава да ни учудва желанието и някои действия, незнайно от кой, които постоянно крепят присъствието на този професионалист. Още веднъж ще кажа, че между политическа и фактическа отговорност разликата е огромна.  Фактическата отговорност е много по-тежка. Крайно време е някой в Министерство на транспорта да я поеме, но това не е министърът“, каза още той. „Освен, че имаме зам.-министър, имаме и изпълнителен директор. Там нещата се дублират. Не ми е ясно кой кого назначава, кой е началник и т.н. Назначенията в ИА „Автомобилна администрация“ са много странно. Персонална отговорност има ресорният зам.-министър. Когато човек се назначава трябва и да отговаря за нещо, освен права има и задължение“, коментира Красимир Лалов.", "date": "2018.09.03", "title": "Красимир Лалов, превозвач: Ресорният зам.-министър Ангел Попов трябваше да си подаде оставката за катастрофата край Своге, той носи фактическата отговорност"}
{"url": "http://www.focus-news.net/news/2018/09/03/2562781/rumen-petkov-pp-abv-vpechatlenieto-koeto-se-sazdava-e-che-operatsiyata-sreshtu-vetko-arabadzhiev-e-dobre-podgotvena.html", "text": "Впечатлението, което се създава е, че операцията срещу Ветко Арабаджиев е добре подготвена. Това коментира в Пловдив председателят на ПП АБВ Румен Петков по повод акцията на Специализираната прокуратура в хотелите на Арабаджиев в София и в Пловдив, предаде репортер на  Радио „Фокус\" - Пловдив . „Операция, която съдържа достатъчно сериозен доказателствен материал. Не мога да коментирам ползване или не и какво е събрано от специално разузнавателните средства от разпити на участници, на потърпевши, на помагачи и т.н., но това, което се изважда, поне говори за добре подготвена, организирана и проведена операция на Прокуратурата подчертавам. И може би се е стигнало до такъв резултат поради неучастието на Вътрешно министерство“, каза още Румен Петков. \r\nМария РУСЕВА", "date": "2018.09.03", "title": "Румен Петков, ПП АБВ: Впечатлението, което се създава е, че операцията срещу Ветко Арабаджиев е добре подготвена"}
{"url": "http://www.focus-news.net/news/2018/09/03/2562778/vanshniyat-ministar-na-siriya-glavnata-tema-na-sreshtata-rusiya-iran-turtsiya-shte-bade-osvobozhdavaneto-na-idlib.html", "text": "Главната тема на срещата на върха Русия-Иран-Турция ще бъде освобождаването на северозападната сирийска провинция Идлиб, заяви министърът на външните работи на Сирия Уалид Муалем, цитиран от  РИА Новости . \r\nНа 7 септември в Техеран ще се състои среща между президентите на Русия, Иран и Турция Владимир Путин, Хасан Роухани и Реджеп Таийп Ердоган. \r\n„Русия, Иран и Турция са страни-гаранти на астанинския процес и затова тяхната роля е много важна. Това подчертава важността на тристранната среща. Уверени сме, че главната цел е въпросът за освобождението на Идлиб. Именно това очаква сирийският народ“, заяви Муалем в интервю пред телевизионния канал „Россия-24“. \r\nПревод и редакция:", "date": "2018.09.03", "title": "Външният министър на Сирия: Главната тема на срещата Русия-Иран-Турция ще бъде освобождаването на Идлиб"}
{"url": "http://www.focus-news.net/news/2018/09/03/2562784/sofiya-politsiyata-otkri-osem-chuzhdentsi-bez-dokumenti-v-selo-prolesha.html", "text": "Полицията откри осем чужденци без документи в село Пролеша. Това съобщиха от  ОДМВР - София . Около 12.40 часа на 2 септември столичанин съобщил в РУ - Сливница, че в барака на негов имот в село Пролеша, който не е посещавал от няколко дни, е намерил няколко души с профил на мигранти, които при пристигането му са избягали към полето около селото. Веднага след получаването на сигнала полицейските служители предприели бързи заградителни действия, в хода на които заловили осем чужденци без документи за самоличност, представящи се за непълнолетни. След предоставена полицейска закрила осмината мъже са съпроводени, предадени и настанени в специализиран център в столицата. Случаят е докладван в районната прокуратура в Сливница и в Дирекция „Социално подпомагане“.", "date": "2018.09.03", "title": "София: Полицията откри осем чужденци без документи в село Пролеша"}
{"url": "http://www.focus-news.net/news/2018/09/03/2562783/rosen-nachev-sdruzhenie-na-taksimetrovite-prevozvachi-blagoevgrad-taksimetrovite-uslugi-v-obshtinata-sa-edni-ot-nay-evtinite-v-tsyala-balgariya-i-shte-si-ostanat-takiva.html", "text": "Таксиметровите услуги в Благоевград са едни от най-евтините в цяла България и ще си останат такива. Това каза за  Радио „Фокус“ - Пирин  Росен Начев, председател на Сдружението на таксиметровите превозвачи в Благоевград. Относно увеличението с 10 стотинки минималните цени на километър пробег за извършване на таксиметрови превози на територията на общината, Начев заяви, че тази промяна в цените е била наложителна и дори може да се каже, че е закъсняла с оглед на нарастващите цени на всички разходи по извършване на дейността. По думите му тези около 20% актуализация са били много нужни, защото в един момент се е оказало, че превозвачите работят на ръба между загубата и печалбата. „Всичко се определя от разходите по извършване на дейността. Мисля, че увеличението в тарифите е естествен процес и всичко зависи от това при какви темпове разходите се увеличават, в следствие на което служителите трябва да ги догонват, защото все пак не бива да забравяме, че всички тези хора издържат семейства и за да работят трябва да получават нещо срещу този свой труд. Мисля, че към момента това е добра първа стъпка, а по нататък всичко е по преценка и съвместна работа с Общината. Процесът е доста дълъг и увеличенията не стават от днес за утре“, добави Начев. Той отбеляза, че всичко протича в продължение на няколко месеца и се оглежда от всички страни, така че да не бъдат ощетени жителите на Община Благоевград от една страна, и от друга – превозвачите. Според него през последните 2-3 години секторът върви към подобряване качеството на услугата и на автопарка. \r\nНатали СТЕФАНОВА", "date": "2018.09.03", "title": "Росен Начев, Сдружение на таксиметровите превозвачи - Благоевград: Таксиметровите услуги в общината са едни от най-евтините в цяла България и ще си останат такива"}
{"url": "http://www.focus-news.net/news/2018/09/03/2562766/yeni-safak-turskiyat-vmf-v-iztochnoto-sredizemnomorie-e-s-uvelichen-sastav-i-v-palna-boyna-gotovnost-vav-vrazka-s-naprezhenieto-okolo-idlib.html", "text": "Турция е изпратила допълнителни кораби и е поставила в пълна бойна готовност Военноморския си флот (ВМФ) в района на Източното Средиземноморие във връзка с руските военноморски учения и пристигането на американски ескадрени миноносци, екипирани с крилати ракети „Томахоук“ на фона на офанзивата срещу последната твърдина на опозиционните въоръжени формирования в северозападната сирийска провинция Идлиб, пише  електронното издание на вестник Yeni Safak . \r\nИзданието припомня обявлението на руското Министерство на отбраната, че повече от 25 плавателни съда и 30 самолета, включително изтребители и стратегически бомбардировачи, ще вземат участие в средиземноморските маневри, които се провеждат от 1 до 8 септември. \r\nВъв връзка с това, Турция, която преди държеше 10 бойни кораба в региона, е изпратила подкрепления, чийто брой не се уточнява, пише „Йени Шафак“ и посочва, че Анкара многократно изрази възражения срещу офанзивата в Идлиб, като подчерта, че тя ще доведе до катастрофа и сега предприема превантивни мерки за защита на правата и интересите си в международните води. \r\nСАЩ и някои техни съюзници от НАТО, като Великобритания и Франция, държат флотата си в Средиземно море в пълна готовност, отбелязва вестникът. От руското военно ведомство твърдят, че американските ескадрени миноносци „Карни“ и „Рос“ ще са готови да нанесат удари по Сирия в рамките на 24 часа. В събота корабът на САЩ USNS Carson City T-EPF-7 навлезе в акваторията на Средиземно море от Дарданелите. \r\n„Йени Шафак“ припомня, че при предишните си удари по цели в Сирия, американските кораби бяха разположени в Средиземно и Червено море и Персийския залив. \r\nСъгласно информацията на изданието, действията на Турция не са директно свързани със ситуацията в Идлиб, но Анкара е увеличила присъствието си в Средиземно море с цел да предотврати поставянето си пред свършен факт във връзка с въпросите на сигурността и енергетиката. \r\nВестникът отбелязва, че военно присъствие в Средиземно море имат стани като САЩ, Великобритания, Франция, Германия, Израел, Египет, Гърция и Италия. \r\nПревод и редакция:", "date": "2018.09.03", "title": "Yeni Safak: Турският ВМФ в Източното Средиземноморие е с увеличен състав и в пълна бойна готовност във връзка с напрежението около Идлиб"}
{"url": "http://www.focus-news.net/news/2018/09/03/2562786/borislav-zamfirov-zam-kmet-na-svishtov-gradat-razpolaga-s-mnogo-dobra-sportna-trenirovachna-baza-no-samo-za-letnite-mesetsi.html", "text": "Свищов е един от малкото градове в областта, които разполагат с много добра тренировъчна база, но само за летните месеци. Клубовете в града имат възможност да използват стадион „Академик“ и още два терена, които са на Стопанска академия, но са отдадени на Общината с договор. Това каза за  Радио „Фокус“ – Велико Търново  зам.-кметът Борислав Замфиров. На трите терена играят спортисти от всякаква възраст. „Проблемът ни идва през зимата. Тогава всички спортни клубове, които в момента са около 20, са съсредоточени в спортна зала „Септември“. Тя е малка, не е ремонтирана, не е подходяща за всички спортове и тренировките през зимата са много трудни“, обобщи Замфиров. Той подчерта, че вече има изготвени два проекта – за разширяване и ремонт на спортната зала и ремонт на стадион „Академик“. Те са внесени в Министерство на младежта и спорта и се чака одобрение. \r\nЛуиза ТРАНЧЕВА", "date": "2018.09.03", "title": "Борислав Замфиров, зам.-кмет на Свищов: Градът разполага с много добра спортна тренировъчна база, но само за летните месеци"}
{"url": "http://www.focus-news.net/news/2018/09/03/2562787/dobrich-v-obshtinata-e-priklyuchena-protsedurata-po-obshtestvena-porachka-po-natsionalnata-programa-za-energiyna-efektivnost-na-mnogofamilni-zhilishtni-sgradi.html", "text": "В Общината е приключена процедурата по обществена поръчка по Националната програма за енергийна ефективност на многофамилни жилищни сгради. Това съобщи Петър Енев, директор на Дирекция „Икономическо развитие и европейски фондове“ в Община град Добрич, предаде кореспондентът на  Радио „Фокус” – Варна . Процедурата е отнела няколко месеца, тъй като обхваща 18 жилищни сгради, строени през миналия век. „Разгледани са над 80 оферти, депозирани от строители изпълнители по тази обществена поръчка. Решението на Комисията, разгледала предложенията, вече е публикувано на страницата на Общината\", каза Петър Енев. Документите – решение и протокол, са с много голям обем, но там са посочени избраните изпълнители. „Ако има обжалване от страна на фирми, участвали в процедурата, то ще бъде разгледано от три инстанции\", поясни Петър Енев. В случай, че няма обжалване, избраните фирми ще пристъпят към проектиране, изготвяне на доклади за съответствие, издаване на разрешения за строеж и пристъпване към строителство. Предвид факта, че става дума за 18 обекта, за някои от тях нещата може да се случат по-бързо, за други – по-бавно в зависимост от това има ли обжалване. Във втория случай обжалването може да продължи над 10 месеца.  \r\nЖулиета НИКОЛОВА", "date": "2018.09.03", "title": "Добрич: В Общината е приключена процедурата по обществена поръчка по Националната програма за енергийна ефективност на многофамилни жилищни сгради"}
{"url": "http://www.focus-news.net/news/2018/09/03/2562782/vitsepremierat-valeri-simeonov-ima-dialog-ima-koalitsiya-nyama-dialog-nyama-takava.html", "text": "Има диалог – има коалиция, няма диалог - няма такава. Това каза по време на пресконференция вицепремиерът и лидер на НФСБ Валери Симеонов по повод решението на партията дали ще продължи участието си във властта, предаде репортер на  Агенция \"Фокус\" . „Искаме да се промени диалогът в голямата коалиция и да се извършат промени в нашата, в „Обединени патриоти“. Ще очакваме от ПГ на „Обединени патриоти“ да реши въпроса с ръководството на групата в докрая на септември“, заяви Симеонов.  \r\nДеница КИТАНОВА", "date": "2018.09.03", "title": "Вицепремиерът Валери Симеонов: Има диалог – има коалиция, няма диалог - няма такава"}
{"url": "http://www.focus-news.net/news/2018/09/03/2562790/ombudsmanat-maya-manolova-organizira-priemna-za-grazhdanite-vav-vratsa-na-5-septemvri.html", "text": "Омбудсманът Мая Манолова и екип от експерти на институцията организират приемна за граждани в град Враца, която ще се състои на 5 септември 2018 г. от 10.30 часа в областната администрация на бул. „Демокрация“ №1. Това съобщиха от  пресофиса на омбудсмана . Телефон за предварително записване: 092/66-14-29.", "date": "2018.09.03", "title": "Омбудсманът Мая Манолова организира приемна за гражданите във Враца на 5 септември"}
{"url": "http://www.focus-news.net/news/2018/09/03/2562793/sport-izigraha-se-dve-sreshti-ot-germanskata-bundesliga.html", "text": "Изиграха се и последните две срещи от 2-ия кръг на германската Бундеслига. Шалке 04 загуби с 0:2 от Херта Берлин в Гелзенкирхен, а Ред Бул Лайпциг и Фортуна Дюселдорф завършиха наравно 1:1. Начело във временното класиране са едновременно три отбора с по 6 точки от изиграните двама мача – Байерн Мюнхен, който е най-добра голова разлика, Волфсбург и Херта Берлин.", "date": "2018.09.03", "title": "Спорт: Изиграха се две срещи от германската Бундеслига"}
{"url": "http://www.focus-news.net/news/2018/09/03/2562780/nfsb-izliza-s-predlozheniya-za-promyana-na-modela-na-upravlenie.html", "text": "НФСБ поставя проблемите на държавата над частните партийни интереси и декларира, че участва в управлението само, за да реализира своята програма. Това каза по време на пресконференция вицепремиерът и лидер на НФСБ Валери Симеонов по повод решението на партията дали ще продължи участието си във властта, предаде репортер на  Агенция \"Фокус\" .  \"Националният изпълнителен комитет на НФСБ реши - председателят на НФСБ да постави на първото заседание на политическия съвет ГЕРБ - \"Обединени патриоти\" въпросите за начина на управление, диалог и взимане на решение; представителите на НФСБ на политическия съвет на коалиция \"Обединени патриоти\" да предложат чрез промяна на коалиционното споразумение промяна на модела на управление на парламентарната група и възстановяване на нормалната работа и ръководство на групата. Трето, НФСБ ще гласува против оставките на Нанков, Радев и Московски\", съобщи Симеонов. В случай на отхвърляне на предложенията и продължаващ бойкот на законодателните инициативи на НФСБ, НИК ще инициира свикване на заседание на Националния политически съвет, съгласно устава на партията, на което да се обсъди въпроса за прекратяване на участието ни в коалициите и управлението на държавата\", каза Валери Симеонов.  \r\nДеница КИТАНОВА", "date": "2018.09.03", "title": "НФСБ излиза с предложения за промяна на модела на управление"}
{"url": "http://www.focus-news.net/news/2018/09/03/2562791/yordanka-fandakova-kmet-na-sofiya-predpriemchivi-uchiteli-e-proekt-koito-iska-obedinyavane-na-usiliya.html", "text": "Пилотна програма „Предприемчиви учители“ е проект, които иска обединяване на усилия. Това каза на пресконференция кметът на София Йорданка Фандъкова при стартирането на проекта, предаде репортер на  Агенция „Фокус“ . Според нея е необходимо някой да дава пример и да показва добрата работа на хората. “В училищата на Столична община винаги има какво добро да се покаже“, посочи тя. По думите й всички ние сме обречени на промени, те са свързани с начина на живот и нагласата на човек, за това трябва да се мисли и работи в тази насока. “Искам да пожелая успех на екипа на Министерството на образованието, което в момента работи в изключително тежка ситуация и прави невероятни неща, за да вървим по правилния път“, обясни Фандъкова. Според нея, когато сме заедно и обединени имаме шанс да тръгнем в правилната посока. „Трябва да работим непрекъснато и да развиваме обстановката\", уточни кметът на София. Тя поясни, че на края на годината ще се отчетат реалните резултати от работата в проекта, ще се видят грешките и ще се даде посока на следващите. Фанкъкова пожела много вдъхновение на всички преподаватели и ученици за новата учебна година 2018-2019 г. \r\nДаяна ДЮЛГЕРОВА", "date": "2018.09.03", "title": "Йорданка Фандъкова, кмет на София: „Предприемчиви учители“ е проект, които иска обединяване на усилия"}
{"url": "http://www.focus-news.net/news/2018/09/03/2562792/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.09.03", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/09/03/2562785/boris-yachevnfsb-nastoyavame-za-kolektiven-model-na-upravlenie-na-pg-na-obedineni-patrioti.html", "text": "Настояваме за колективен модел на управление на ПГ на „Обединени патриоти“. Това каза по време на пресконференция Борис Ячев, заместник-председател на НФСБ по повод решението на партията дали ще продължи участието си във властта, предаде репортер на  Агенция \"Фокус\" . Според Ячев колективният модел ще бъде ефективен. „Факт е, че в рамките на близо година и няколко месеца работата в парламентарната група не върви добре. Инициативи законодателни и наши, и на колегите от ВМРО се забавят във времето, защото не могат да бъдат обсъдени, не може да бъде взето решение за подкрепа“, допълни още Ячев.  \r\nДеница КИТАНОВА", "date": "2018.09.03", "title": "Борис Ячев,НФСБ: Настояваме за колективен модел на управление на ПГ на „Обединени патриоти“"}
{"url": "http://www.focus-news.net/news/2018/09/03/2562796/veliko-tarnovo-zadarzhaha-37-godishen-mazh-ot-pavlikeni-udaril-politseyski-inspektor-pri-opit-za-proverka.html", "text": "37-годишен мъж от град Павликени, неспазил полицейско разпореждане, е задържан от служители на РУ - Павликени, съобщиха от  Областната дирекция на МВР – Велико Търново . На 2 септември вечерта служител на РУ - Павликени е направил опит за проверка на 37 годишния П. Г., известен на МВР и осъждан, който противозаконно е попречил на орган на властта да изпълни служебните си задължения като е ударил полицейския инспектор по рамото. Срещу мъжа са образувани две бързи производства. Мъжът е задържан и настанен в определените за целта помещения.", "date": "2018.09.03", "title": "Велико Търново: Задържаха 37-годишен мъж от Павликени ударил полицейски инспектор при опит за проверка"}
{"url": "http://www.focus-news.net/news/2018/09/03/2562794/premierat-boyko-borisov-v-podgoritsa-balkanite-mogat-da-stanat-moshtna-ikonomicheska-zona.html", "text": "Част от изплащането на кредитите, които международните финансови институции биха могли да отпуснат за свързаността на Балканите, да става чрез въвеждането на тол системи и таксите за ползване на пътищата в региона да бъдат уеднаквени, за да може Балканите да станат мощна икономическа зона. Това каза министър-председателят Бойко Борисов на съвместна пресконференция с премиера на Черна гора Душко Маркович в Подгорица, където е на официално посещение, съобщиха от  правителствената информационна служба .  \r\n„Рисковано, но и с много воля, постигнахме значителни резултати по процеса за евроинтеграцията на Балканите. Мисля, че до края на годината Черна гора има реалния шанс”, каза министър-председателят Борисов и посочи, че трябва да се работи активно, за да може страната да затвори още две глави от предприсъединителния процес. \r\nМинистър-председателят Борисов заяви и че ще бъде създадено смесено дружество между двете страни за пренос на електроенергия. „Мисля, че това ще е успешен проект. Надявам се през следващите месеци да направим икономически форум, да подготвим една подобна структура. Черна гора и Италия правят нещо уникално. Ние имаме енергия, можем да направим нещо подобно“, каза премиерът. По думите му това ще е един балкански проект с участие на всички държави, които имат интерес.  \r\nПо отношение на миграцията българският премиер отново подчерта, че всяка държава на външна граница, трябва да полага усилия за справяне с миграционната вълна. „България го е направила – изграждане на съоръжение, много техника, видеокамери, и имаме нула миграция. Така че ние показахме, че можем“, допълни Борисов. \r\nПремиерът на Черна гора Душко Маркович благодари за усилията на страната ни за поставянето на европейската перспектива за страните от Западните Балкани във фокуса на обсъжданията в Европейския съюз. Той оцени положително резултатите от проведените срещи по време на Българското председателството на Съвета на ЕС, както и подписаната от всички европейски лидери в София декларация за интеграцията на страните от региона.", "date": "2018.09.03", "title": "Премиерът Бойко Борисов в Подгорица: Балканите могат да станат мощна икономическа зона"}
{"url": "http://www.focus-news.net/news/2018/09/03/2562798/pregled-na-mezhdunarodnite-novini-do-13-chasa-agentsiya-fokus.html", "text": "Гръцките организации от диаспората и „Комисиите за борба за Македония“ призовават гърците на демонстрация срещу договора за името между Македония и Гърция в събота, в 19 часа, в Солун, което съвпада с откриването на Солунския международен панаир. Организаторите искат мирни и решителни протести, на които няма да има оратори и няма да се демонстрира партийна принадлежност, предава  скопският телевизионен канал „Телма“ . \r\n„Всички с гръцки знамена в ръцете, елате да напълним Солун по случай присъствието на премиера (на Гърция Алексис) Ципрас на откриването на Международния панаир. Протестът засяга всички гърци, защото не трябва да бъде позволена славянизация на гръцкия елинизъм, което води към отстъпване на гръцки територии“, пише в съобщението на организаторите. \r\nОрганизаторите, както отбелязва кореспондентът на МИА от Атина, са същите, които стояха зад протестите в Солун и Атина през януари и февруари т.г. \r\n„Македония не се отстъпва. Македонците не са подписали нищо. Договорът от Преспа е невалиден“, казват организаторите във видео съобщение за протеста. \r\nПрез идните почивни дни вниманието на гръцката общественост ще бъде насочено към Солун, където всяка година на откриването на Международния панаир има обръщение на министър-председателя на страната, в което той представя дневния ред и политиките на правителството за следващия период, а на следващия ден премиерът отговоря на въпросите на журналистите на пресконференция, обяснява „Телма“. \r\nОсвен протестите против договора за името, демонстрации против политиките на правителството са обявили и гръцките синдикати. \r\nЗа да се избегнат и предотвратят проблеми и инциденти, всяка година за Солун заминават голям брой полицейски сили от цялата страна, но сега, както твърдят гръцките медии, тяхната численост ще е по-голяма от миналата година. Най-вероятно над 3500 полицаи от няколко гръцки града ще се грижат за сигурността в Солун. \r\n*** Министърът на отбраната на Израел Авигдор Либерман не отрече в понеделник, че военновъздушните сили на страната могат да нанесат удари по предполагаеми военни обекти на Иран в Ирак, както го прави в Сирия, предава  Reuters . \r\n„Ние следим отблизо всичко, което се случва в Сирия, а по отношение на иранските заплахи ние не се ограничаваме само до територията на Сирия. Това трябва да бъде ясно“, заяви Либерман по време на пресконференция в Ерусалим. \r\nПопитан, дали това включва и Ирак, където, както са заявили източници на „Ройтерс“, Техеран е дал балистични ракети на шиитски проксита, Либерман отговори: „Казвам, че ще се справим с всяка заплаха от страна на Иран, независимо от къде идва тя... Израел има тотална свобода. Ние запазваме правото си на свобода на действията“. \r\n***  Турция е изпратила допълнителни кораби и е поставила в пълна бойна готовност Военноморския си флот (ВМФ) в района на Източното Средиземноморие във връзка с руските военноморски учения и пристигането на американски ескадрени миноносци, екипирани с крилати ракети „Томахоук“ на фона на офанзивата срещу последната твърдина на опозиционните въоръжени формирования в северозападната сирийска провинция Идлиб, пише  електронното издание на вестник Yeni Safak . \r\nИзданието припомня обявлението на руското Министерство на отбраната, че повече от 25 плавателни съда и 30 самолета, включително изтребители и стратегически бомбардировачи, ще вземат участие в средиземноморските маневри, които се провеждат от 1 до 8 септември. \r\nВъв връзка с това, Турция, която преди държеше 10 бойни кораба в региона, е изпратила подкрепления, чийто брой не се уточнява, пише „Йени Шафак“ и посочва, че Анкара многократно изрази възражения срещу офанзивата в Идлиб, като подчерта, че тя ще доведе до катастрофа и сега предприема превантивни мерки за защита на правата и интересите си в международните води. \r\nСАЩ и някои техни съюзници от НАТО, като Великобритания и Франция, държат флотата си в Средиземно море в пълна готовност, отбелязва вестникът. От руското военно ведомство твърдят, че американските ескадрени миноносци „Карни“ и „Рос“ ще са готови да нанесат удари по Сирия в рамките на 24 часа. В събота корабът на САЩ USNS Carson City T-EPF-7 навлезе в акваторията на Средиземно море от Дарданелите. \r\n„Йени Шафак“ припомня, че при предишните си удари по цели в Сирия, американските кораби бяха разположени в Средиземно и Червено море и Персийския залив. \r\nСъгласно информацията на изданието, действията на Турция не са директно свързани със ситуацията в Идлиб, но Анкара е увеличила присъствието си в Средиземно море с цел да предотврати поставянето си пред свършен факт във връзка с въпросите на сигурността и енергетиката. \r\nВестникът отбелязва, че военно присъствие в Средиземно море имат стани като САЩ, Великобритания, Франция, Германия, Израел, Египет, Гърция и Италия. \r\n***  Опитите на САЩ да подложат на ревизия всичко поставя под заплаха бъдещето на Световната търговска организация (СТО), заяви в понеделник министърът на външните работи на Русия Сергей Лавров в изказване пред студентите и преподавателите от МГИМО (Московски държавен институт за международни отношения) по случай началото на учебната година, предава  ТАСС . \r\n„Има неголяма група страни, оглавявани от САЩ, които не искат да водят диалог, а искат вместо дипломация да използват диктат – ултиматуми и шантаж“, отбеляза министърът, „Виждаме това всеки ден: ревизия на всичко, започвайки от Съвместния всеобхватен план за действие (СВПД) по иранската ядрена програма, Парижкото споразумение за климата, споразумението за Северноамериканската зона за свободна търговия, което в момента се опитват да поправят, но засега още не са успели. И вече с цялата му сила изниква проблема за бъдещето на СТО, която САЩ директно наричат несправедлива, остаряла и т.н.“. \r\nПо неговите думи, методите, които в момента прилага Вашингтон, „не могат да бъдат наречени по друг начин, освен стремеж за тотална доминация“. „Само нещо малко да не им хареса и отхвърлят дипломацията настрана и налагат санкции, при което американските закони се налагат на целия останал свят“, подчерта Лавров. „Екстрериториалността на прилагането на мерките на едностранното нелегитимно принуждение е изключително сериозен проблем за много страни по света – както за развиващите се държави, така и сред Западните страни, директни съюзници на САЩ“. \r\n***  Председателят на косовския парламент Кадри Весели потвърди извънредното заседание на народното събрание на 4 септември, вторник, на което ще бъде обсъдено предложението на президента Хашим Тачи за размяна на територии, което той описва като „корекция на границите“ със Сърбия\t в рамките на диалога, който се провежда с посредничеството на Европейския съюз, пише  базираното в Прищина албанско електронно издание Gazeta Express . \r\nПо думите на Весели, срещата на косовското политическо ръководство миналия вторник се е провела по инициатива на опозиционни депутати, които са поискали също и извънредната сесия на парламента за открито обсъждане на идеята на Тачи. \r\n„Действахме по искане на опозицията и ще проведем извънредно заседание“, заяви председателят на парламента пред журналистите. \r\nИзданието обяснява, че опозиционните партии „Демократическата лига на Косово“ (ЛДК), Движение „Самоопределение“ (на алб. – „Ветевендосие“) и Социалдемократическата партия (ПСД) миналата седмица отправиха официално искане към деловодството на народното събрание за провеждане на парламентарен дебат на 4 септември. По време на сесията се очаква опозиционните партии да предложат резолюция, с която да се забрани на държавния глава Тачи да обсъжда размяна на територии със Сърбия в Брюксел. \r\n***  Неформална среща на министрите на външните работи на страните, участващи в Югоизточноевропейския процес за сътрудничество (ЮЕПС) ще се проведе в сряда, 5 септември, в Баня Лука, административният център на Република Сръбска (сръбската част на Босна и Херцеговина (БиХ)), обявиха от външното ведомство на БиХ, пише  електронното издание Sarajevo Times . \r\nОсвен външният министър на БиХ Игор Църнадак, който ще е домакин на срещата, на нея ще участват и колегите му от Сърбия, Хърватия, Черна гора, Турция, Албания и Косово, докато другите участници в ЮЕПС ще бъдат представени от зам.-министри и секретари на министерствата. \r\nНа срещата, която ще бъде в Бански Двор, ще присъстват и представители на Европейската комисия и Съвета за регионално сътрудничество. \r\nИзданието отбелязва, че сбирката ще бъде в БиХ, защото страната е ротационен председател на ЮЕПС през тази година. \r\n*** Двама високопоставени американски представители ще посетят Сърбия през този месец. Първо, сенатор Рон Джонсън ще пристигне в Белград на 11 септември, а някъде около тази дата се очаква и визитата на зетят на Доналд Тръмп и един от най-доверените му съветници Джаред Къшнър, пише  електронното издание на македонския вестник „Вечер“ . \r\nСпоред информацията на изданието, поканата за посещението на Къшнер в Сърбия е отправена от външния министър на страната Ивица Дачич, когато те са се срещнали във Вашингтон в края на юли. Съветникът на американския президент, който е женен за дъщеря му Иванка и се ползва с голямо доверие от държавния глава, е похвалил сърбите като народ и е заявил, че би искал да отиде в Белград. Очаква се скоро визитата да бъде потвърдена официално. \r\n„Вечер“ отбелязва, че това ще бъде второ важно посещение на американски представители в Белград в контекста на усилията на САЩ за ускоряване на процеса за решаване на косовския проблем. В Сърбия вече беше един от най-влиятелните хора във Вашингтон, сенатор Рон Джонсън, който отново ще бъде там на 11 септември. \r\nКакто коментира вестникът, разговорите в Белград с президента на Сърбия Александър Вучич може да са от голямо значение, защото Джонсън е председател на Подкомисията за Европа на Комисията за външни работи на американския Сенат и е открит застъпник за възможно най-добри отношения между Белград и Прищина. Освен това сенаторът е близък приятел на помощник-държавния секретар на САЩ за Европа и Евразия Уес Мичъл, който пък е практически изпълнител на най-важните практически задачи, когато става въпрос неформалното американско участие в преговорите около Косово. \r\n„Вечер“ смята, че посещението на Къшнър, най-довереният човек на американския президент, може да се смята за знак, че в американската администрация има конфликт около косовския въпрос и Тръмп иска да контролира лично действията по него и в крайна сметка лично да вземе решение. В полза на това твърдение, както отбелязва вестникът, е и неотдавнашният политически прецедент, когато американският посланик в Белград Кайл Скот имаше разговор с косовските власти в Прищина, „за да чуе тяхната политическа позиция“, независимо че САЩ имат друг посланик в Косово – Грег Делауие. \r\nИзданието припомня, че от декември м.г. до юни т.г. Делауие говореше, че Косово не може да бъде разделено, нито могат да бъдат променяни границите, защото това е опасно, но след това той промени позицията си през юли, когато в емисията „Рубикон“ на косовската телевизия коментира, че нищо не е изключено и че „корекцията на границите“ трябва да бъде предмет на преговори, в които ще се включат, колкото е възможно повече косовски субекти. \r\n***  В понеделник фериботите ще останат закотвени в гръцките пристанища заради 24-часова стачка на моряците, която бе обявена след отказа на техните работодатели да им увеличат заплатите с 5%, пише  електронното издание на вестник Kathimerini . \r\nНа среща между представители на „Федерацията на моряците“ и Асоциацията на притежатели на кораби в петък двете страни не са стигнали до съгласие за подписване на нов колективен трудов договор, отбелязва изданието. \r\nКорабните магнати са подобрили предложението си от предишните разговори и са предложили 1% увеличение на възнаграждението на моряците от септември и още 1% от юни 2019 година, но офертата е отхвърлена от синдиката, уточнява „Катимерини“. \r\n***  Главният преговарящ за Брекзит от страна на Европейския съюз Мишел Барние заяви, че е отворен за удължаване на преговорите с Лондон до средата на ноември, пише  германската редакция на електронното издание The Local . \r\nВеликобритания трябва да напусне Съюза до 30 март 2019 година, но двете страни искат да постигнат споразумение за условията на раздялата до  срещата на върха на ЕС на 18 и 19 октомври т.г., за да дадат на своите парламенти достатъчно време да приложат договора, коментира изданието. \r\n„Ако вземем предвид времето, нужно за ратификацията на споразумението от британския парламент, както и от Европейския парламент, тогава трябва да приключим преговорите до средата на ноември. Това е възможно“, заяви Барние пред неделното издание на Frankfurter Allgemeine Zeitung. \r\n„Не ни трябва повече време, а политически решения“, подчерта еврочиновникът. \r\nThe Local отбелязва, че в момента преговорите са в застой по няколко ключови въпроса, включително как да бъде избегната твърда граница между страната-членка на ЕС Ирландия и британската провинция Северна Ирландия, както и по бъдещите търговски отношения. \r\n*** Използването на долара в търговски операции от различни страни е препятствие пред развитието на търговския оборот, заяви в понеделник президентът на Турция Реджеп Таийп Ердоган на срещата на върха на Съвета за сътрудничество на тюркоезичните държави (ССТД) в киргизкия град Чолпон-Ата, предава  ТАСС . \r\n„Зависимостта на световната търговия от долара стана препятствие за нея“, заяви Ердоган. Във връзка с това турският президент предложи търговията между участниците в ССТД „да премине на национални валути, което е важно условие“ за развитието на търговията. \r\n„В нашите страни живеят около 70 млн. души, но брутният вътрешен продукт на региона е само $350 млрд. За съжаление, можем да кажем, че стокооборота е на ниско ниво. Трябва да решим този въпрос и да предприемем мерки за промяна на ситуацията“, отбеляза Ердоган. \r\nВ шестото заседание на ССТД в Чолпон-Ата участват президентите на Азербайджан, Казахстан, Киргизстан, Турция и Узбекистан, както и премиерът на Унгария. \r\n***  В понеделник, 3 септември, в Лвовска област започват мащабни съвместни военни учения на украинската армия и чуждестранни военни контингенти Rapid Trident-2018 (Бърз тризъбец), предава  украинският информационен портал „Страна.ua” , като се позовава на съобщение от Генералния щаб на Въоръжените сили на Украйна (ВСУ). \r\n„В понеделник, 3 септември 2018 година, на територията на Международния център по миротворчество и сигурност на Националната академия на сухопътните войски Петър Сагайдачний ( с. Старичи, Яворовски район, Лвовска област ) ще се състои откриването на най-мащабните в Украйна съвместни сухопътни учения с участието на подразделения на ВСУ и армейски подразделения на чуждестранни държави“, се казва в съобщението. \r\n*** „От Кипър до Егейско море, във всички райони ние имаме проблеми около нашите национални интереси и ще водим активна политика за засилване на присъствието ни в региона“, заяви турският президент Реджеп Таийп Ердоган, цитиран от  базирания в САЩ портал Greek Reporter . \r\nСъгласно информацията на телевизия SKAI, Ердоган е подчертал, че страната му ще бъде по-активна в района на Егейско море. \r\n„Нашето присъствие в региона не означава само военно присъствие, но и провеждане на действия, които ще повдигнат авторитета на нашата страна“, е обяснил турският президент.", "date": "2018.09.03", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/09/03/2562797/rakovodstvoto-na-abv-shte-provede-rabotna-sreshta-s-premiera-borisov-na-koyato-shte-bade-obsadeno-razvitieto-na-vzaimootnosheniyata-mezhdu-balgariya-i-makedoniya.html", "text": "По инициатива на ПП АБВ на 4 септември 2018 г. в сградата на Министерския съвет ще се проведе работна среща на представители на ръководството на партията с министър-председателя Бойко Борисов и неговия екип. Това съобщиха от пресцентъра на  ПП АБВ . По време на нея ще бъдат обсъдени взаимоотношенията между България и Македония. Ръководството на ПП АБВ ще представи на премиера своята оценка за тяхното развитие и предложения за действия от страна на българските институции за защита на националните интереси на страната ни.", "date": "2018.09.03", "title": "Ръководството на АБВ ще проведе работна среща с премиера Борисов, на която ще бъде обсъдено развитието на взаимоотношенията между България и Македония"}
{"url": "http://www.focus-news.net/news/2018/09/03/2562795/sofiya-zadarzhan-e-shofyor-udaril-patrulen-avtomobil-v-opit-da-izbyaga-ot-proverka-v-selo-vrachesh.html", "text": "Задържан е шофьор, ударил патрулен автомобил в опит да избяга от проверка в село Врачеш. Това съобщиха от  ОДМВР - София . Около 22.30 часа на 1 септември в РУ - Ботевград е подаден сигнал за пътен инцидент със служебен автомобил в село Врачеш. Извършен е оглед, при който е установено, че водач на лек автомобил „Мерцедес“, движещ се без включени светлини, не се е подчинил на подадения му светлинен сигнал за спиране, ударил е полицейския автомобил, след което е напуснал местопроизшествието, отправяйки се в неизвестна посока. При инцидента няма пострадали. След незабавни оперативно-издирвателни действия криминалистите установили и задържали собственика на колата с оглед установяване на съпричастността му към деянието. Впоследствие е задържан и водачът на мерцедеса - на 22 години от с. Врачеш, криминално проявен и осъждан. По случая е образувано досъдебно производство под наблюдението на районната прокуратура в Ботевград.", "date": "2018.09.03", "title": "София: Задържан е шофьор, ударил патрулен автомобил в опит да избяга от проверка в село Врачеш"}
{"url": "http://www.focus-news.net/news/2018/09/03/2562788/telma-makedoniya-v-sabota-shte-se-provede-protest-sreshtu-dogovora-za-imeto-v-solun.html", "text": "Гръцките организации от диаспората и „Комисиите за борба за Македония“ призовават гърците на демонстрация срещу договора за името между Македония и Гърция в събота, в 19 часа, в Солун, което съвпада с откриването на Солунския международен панаир. Организаторите искат мирни и решителни протести, на които няма да има оратори и няма да се демонстрира партийна принадлежност, предава  скопският телевизионен канал „Телма“ . \r\n„Всички с гръцки знамена в ръцете, елате да напълним Солун по случай присъствието на премиера (на Гърция Алексис) Ципрас на откриването на Международния панаир. Протестът засяга всички гърци, защото не трябва да бъде позволена славянизация на гръцкия елинизъм, което води към отстъпване на гръцки територии“, пише в съобщението на организаторите. \r\nОрганизаторите, както отбелязва кореспондентът на МИА от Атина, са същите, които стояха зад протестите в Солун и Атина през януари и февруари т.г. \r\n„Македония не се отстъпва. Македонците не са подписали нищо. Договорът от Преспа е невалиден“, казват организаторите във видео съобщение за протеста. \r\nПрез идните почивни дни вниманието на гръцката общественост ще бъде насочено към Солун, където всяка година на откриването на Международния панаир има обръщение на министър-председателя на страната, в което той представя дневния ред и политиките на правителството за следващия период, а на следващия ден премиерът отговоря на въпросите на журналистите на пресконференция, обяснява „Телма“. \r\nОсвен протестите против договора за името, демонстрации против политиките на правителството са обявили и гръцките синдикати. \r\nЗа да се избегнат и предотвратят проблеми и инциденти, всяка година за Солун заминават голям брой полицейски сили от цялата страна, но сега, както твърдят гръцките медии, тяхната численост ще е по-голяма от миналата година. Най-вероятно над 3500 полицаи от няколко гръцки града ще се грижат за сигурността в Солун. \r\nПревод и редакция:", "date": "2018.09.03", "title": "„Телма“ (Македония): В събота ще се проведе протест срещу договора за името в Солун"}
{"url": "http://www.focus-news.net/news/2018/09/03/2562799/d-r-plamen-konov-balgarski-veterinaren-sayuz-burgas-v-momenta-se-izvarshva-registratsiya-na-nalichnite-praseta-v-zadnite-dvorove-po-selata-v-oblastta.html", "text": "В момента се извършва регистрация на наличните прасета в задните дворове по селата и до утре ще стане ясно в абсолютно всички села в Бургаска област какви прасета има. Това каза за  Радио „Фокус“ – Бургас  д-р Пламен Конов, председател на Български ветеринарен съюз - Бургас по повод регистрираният случай на африканска чума по свинете у нас. Други мерки, които се вземат срещу разпространението на заразата е забраната на движение на животни от рода на прасетата. Това се извършва само за кланица и само в регистрираните големи свинекомплекси. В региона има 2 свинекомплекса - в Карнобат и в Ахелой“, каза още Конов. \r\nТой допълни, че симптомите на заболяването са повиване на температурата, появата на кървави петна по кожата, които по-неопитните фермери и ветеринари биха могли да сбъркат с болестта червенка. Според него ако се направи опит за лечение, няма да има резултат и в рамките на 5 - 6 дни животното умира. \r\nВеселина НИКОЛОВА", "date": "2018.09.03", "title": "Д-р Пламен Конов, Български ветеринарен съюз – Бургас: В момента се извършва регистрация на наличните прасета в задните дворове по селата в областта"}
{"url": "http://www.focus-news.net/news/2018/09/03/2562801/lyubomir-anchev-su-vasil-levski-shest-traditsionni-za-kyustendil-sportove-shte-se-izuchavat-v-uchilishteto-prez-novata-uchebna-godina.html", "text": "Шест традиционни за Кюстендил спортове ще се изучават през новата учебна година. Това каза пред  Радио „Фокус” – Кюстендил  Любомир Анчев, директор на Спортно училище „Васил Левски” – Кюстендил. „За поредна година старт на учебната година дават спортните училища. Ние стартираме със седем паралелки, с шест вида спорт – борба, футбол, карате, джудо, волейбол и художествена гимнастика. Започваме двуседмичен тренировъчен лагер”, каза Любомир Анчев. По думите му тази година има промени в нормативната уредба. „Децата трябва да бъдат доволни, че са учениците в спортното училище, ние сме готови като материална база. Спортните зали и терените са готови да посрещнат тренировъчния процес. Благодаря на Община Кюстендил, че предоставя безвъзмездно залата на клубовете, за да може всички да развиват достатъчно своята тренировъчна и състезателната дейност”, каза Любомир Анчев. По думите му тази година в училището няма паралелка от петокласници, но има деца от други райони, които могат да използват общежитието към училището. \r\nВенцеслав ИЛЧЕВ", "date": "2018.09.03", "title": "Любомир Анчев, СУ „Васил Левски”: Шест традиционни за Кюстендил спортове ще се изучават в училището през новата учебна година"}
{"url": "http://www.focus-news.net/news/2018/09/03/2562789/vitsepremierat-valeri-simeonov-distsipliniran-koalitsionen-partnyor-sam-ne-govorya-nishto-koeto-ne-mi-e-razresheno-ot-ostanalite.html", "text": "Дисциплиниран коалиционен партньор съм, не говоря нищо, което не ми е разрешено от останалите. Това каза по време на пресконференция вицепремиерът и лидер на НФСБ Валери Симеонов по повод решението на партията дали ще продължи участието си във властта, предаде репортер на  Агенция \"Фокус\" . „Не уволнявам. Нито заплашвам, нито се моля. Мисля, че е едно нормално политическо поведение, каквото трябва да има“, заяви вицепремиерът. На въпрос в какъв срок ще наблюдава дали ще бъдат спазени исканията на НФСБ, Симеонов заяви, че такъв не може да даде, защото има законопроекти, които не могат да бъдат отлагани. „Не мога да гадая, кога председателката на НС ще заложи разглеждането на тези законопроекти“, заяви вицепремиерът и изброи Закона за защита от шума в околната среда, Закона за местните данъци и такси, Закона за хазарта и законопроекти, свързани с екологичното законодателство. \"Те не са важни за НФСБ, а за развитието на България. В зависимост от това как ще бъдат променени, приети или неприети, ние сме в правото си да се обърнем към политическия съвет за вземане на решение за оставане в коалицията\", заяви още Симеонов.  \r\nДеница КИТАНОВА", "date": "2018.09.03", "title": "Вицепремиерът Валери Симеонов: Дисциплиниран коалиционен партньор съм, не говоря нищо, което не ми е разрешено от останалите"}
{"url": "http://www.focus-news.net/news/2018/09/03/2562800/rumen-petkov-pp-abv-da-se-katerish-kam-vlastta-po-trupovete-na-tragichno-zaginali-hora-ne-e-politika-a-spekulatsiya.html", "text": "Да се катериш към властта по труповете на трагично загинали хора не е политика, то е спекулация. Това коментира пред журналисти в Пловдив председателят на ПП АБВ Румен Петков по повод реакцията на БСП след катастрофата край Своге, при която загинаха 17 души, предаде репортер на  Радио „Фокус“ - Пловдив . „Президентът Румен Радев обяви едва ли не сектора „Пътно строителство“, че е мафиотизиран и че грандиозен източник на корупция. И с основание Строителната камара му реагира. Не можеш да им кажеш на всички „Вие сте бандити, вие сте мошеници, вие сте крадци“. Сигурно има такива. Затова ние, от АБВ, искаме на всички пътни съоръжения, строени през последните 15 години, да се направи професионална експертиза и да се каже - предварително заложените материали, когато е обявена обществената поръчка, са такива, изпълнението е такова, дебелината на трите слоя асфалт са такива, за да няма такива спекулации. Стремежът да се носи политическа отговорност, за съжаление, не е често срещано явление. Той трябва да бъде оценен по достойнство. Затова от АБВ считаме, че спекулацията с трагедията на хората е грозновато като подход“, каза още Петков. По думите му оставките на тримата министри няма как да тушират политическата ситуация, защото в коалиционния партньор т.нар. патриоти ситуацията е повече от напрегната. „Преди два месеца казах, че ще дадат жертви в жива сила, ако ги затворим в една стая и те след два дена се сбиха в НС. Ако това е политическата култура на управляващите, да сме наясно накъде вървим“, каза още Петков. По думите му оставката на вътрешния министър е много закъсняла. „По принцип първият въпрос е защо въобще е влязъл във Вътрешно министерство. Когато ние му искахме оставката преди три месеца, сме изразили две страници аргументи. И той си беше отишъл, ако БСП не поиска нелепия си вот на недоверие към правителството, който се провали, както е известно. Няма вот на недоверие, който да е успял. Има един успешен вот на доверие, който иска правителството на Филип Димитров. С вот на недоверие правителство не се сваля не в България, по принцип в Европа. Но с този вот всъщност принудиха премиера да го държи още месец - два. Премиерът няма как да не разбира, че този е бреме, тежест. Той е бреме за Министерството, за обществения ред, за всичко. Тези оставки по-скоро са за стремеж да се покаже готовност да се носи политическа отговорност. Част от аргументите, които бяха извадени, е, че пътят е много тесен и когато завива автобус или камион по Искърското дефиле, това неизбежно е заплаха за катастрофа. В Креснеското дефиле има много по-опасни участъци от този, за който говоря. Затова ние АБВ иска да се направи пълен, професионален експертен анализ на качеството на пътната настилка“, каза още Румен Петков. \r\nМария РУСЕВА", "date": "2018.09.03", "title": "Румен Петков, ПП АБВ: Да се катериш към властта по труповете на трагично загинали хора не е политика, а спекулация"}
{"url": "http://www.focus-news.net/news/2018/09/03/2562803/kyustendil-prodalzhava-tarseneto-na-prepodavateli-za-uchilishtata-v-dupnitsa-i-bobov-dol.html", "text": "Продължава търсенето на преподаватели от училищата в Дупница и Бобов дол. Това съобщи за  Радио „Фокус” – Кюстендил  Наташа Илиева, директор на Дирекция „Бюро по труда” – Дупница. В началото на седмицата са обявени 14 свободни места. Търсят се преподаватели по английски език, по география, икономика, история и цивилизация. Обявени са свободни позиции за учители на класове от 1 до 4 клас и от 5 до 7 класа. Две са свободните места за учители по математика. Търсят се кадри за преподаватели по химия и биология, по информационни технологии, музика и физика. Обявени са свободни места за учител в целодневно обучение, по теоретично обучение, за учител в гимназиален етап на образование и по общообразователни предмети. \r\nВенцеслав ИЛЧЕВ", "date": "2018.09.03", "title": "Кюстендил: Продължава търсенето на преподаватели за училищата в Дупница и Бобов дол"}
{"url": "http://www.focus-news.net/news/2018/09/03/2562802/burgas-v-doma-na-pisatelya-se-provezhdat-septemvriyski-literaturni-premieri-naistina-li-si-otiva-lyatoto.html", "text": "От днес до 28 септември Домът на писателя в Бургас ще бъде домакин на септемврийски литературни премиери „Наистина ли си отива лятото“. Това съобщиха от пресцентъра на  Община Бургас . В програмата на събитието са включени близо 15 премиери. За първи път ще бъде представен и филмът „Лъвско сърце“, посветен на едноименния ултра крос триатлон до потъналия древен град Ранули. Днес от 18.00 часа ще се състои официалното откриване на инициативата „Наистина ли си отива лятото“ с авторите на списание „Море“, брой 2. Представят Росен Друмев и Иван Сухиванов.", "date": "2018.09.03", "title": "Бургас: В Дома на писателя се провеждат септемврийски литературни премиери „Наистина ли си отива лятото“"}
{"url": "http://www.focus-news.net/news/2018/09/03/2562806/sport-lionel-mesi-postavi-dva-rekorda-pri-pobedata-na-barselona-nad-ueska-s-82.html", "text": "Звездата на Барселона Лионел Меси продължава да подобрява собствените си рекорди в испанската Примера дивисион. В неделя вечерта при победата на отбора му над Уеска с 8:2 на „Камп Ноу“ аржентинецът отбеляза два гола и направи две голови подавания, а гостите станаха 37-ия отбор, срещу който той се разписва в испанския шампионат. Асистенциите на Меси в първенството са 150, а това е най-добър показател през XXI век.", "date": "2018.09.03", "title": "Спорт: Лионел Меси постави два рекорда при победата на Барселона над Уеска с 8:2"}
{"url": "http://www.focus-news.net/news/2018/09/03/2562805/shumen-16-godishen-mladezh-e-postradal-tezhko-sled-kato-e-udaren-pri-skandal-selo-stoyan-mihaylovski.html", "text": "16-годишен младеж е пострадал тежко, след като е ударен при скандал село Стоян Михайловски в петък. Това съобщиха от  ОДМВР - Шумен . Сигнал за сбиване в селото бил приет малко преди 21 часа. На място бил пратен полицейски екип. Изяснено било, че скандалът възникнал между жители в селото. Неизвестен ударил с твърд предмет по главата 16-годишния младеж. След преглед в болницата било установено, че е фрактура на черепа и хематом. Настанен е за лечение в МБАЛ - Шумен. Работата по изясняване на извършителя продължава. За нанесената телесна повреда е образувано досъдебно производство", "date": "2018.09.03", "title": "Шумен: 16-годишен младеж е пострадал тежко, след като е ударен при скандал село Стоян Михайловски"}
{"url": "http://www.focus-news.net/news/2018/09/03/2562810/d-r-ivelina-damova-veterinar-vapros-na-vreme-e-afrikanskata-chuma-da-dostigne-oblast-pazardzhik-imayki-predvid-barzite-tempove-s-koito-navleze-v-stranata.html", "text": "Големите свинеферми в област Пазарджик спазват стриктно мерките, спуснати от БАБХ по отношение на разпространението на африканска чума по свинете. Това каза за  Радио „Фокус“ – Пазарджик  д-р Ивелина Дамова, председател на Съюза на ветеринарните лекари в областта. По думите ѝ проблем остават нерегистрираните стопани. „Виждали сме класическа чума по свинете, но африканската чума е непозната на българските ветеринари. Надявам се да можем да я разпознаем, ако попаднем на заразено животно. Това е тежко инфекциозно заболяване, което е опасно и за хората. Заразата може да бъде пренесена чрез автомобилите, които обслужват животновъдните обекти, чрез фуражите, както и от ветеринарните лекари, които обхождат фермите“, уточни д-р Дамова. Тя допълни, че към момента в областта няма регистрирани случаи на свине, заразени с африканска чума. „Имайки предвид обаче скоростта, с която болестта навлиза в страна, е въпрос на време да достигне и до нас“, коментира също специалистът. Тя бе категорична, че безразборното и нерегламентирано купуване на свине и фуражи е причина за наличието на африканска чума в страната. \r\nАлбена ЖИЛЕКОВА", "date": "2018.09.03", "title": "Д-р Ивелина Дамова, ветеринар: Въпрос на време е африканската чума да достигне област Пазарджик, имайки предвид бързите темпове, с които навлезе в страната"}
{"url": "http://www.focus-news.net/news/2018/09/03/2562808/arhierei-na-balgarskata-pravoslavna-tsarkva-izvarshiha-postrizhenie-na-dvama-monasi-v-pravoslavniya-manastir-sv-yoan-krastitel-v-uoruik.html", "text": "От Негово високопреосвещенство митрополита на Българската православна църква за Съединените американски щати, Канада и Австралия Йосиф БПЦ получи радостни вести за събития, касаещи Православната църква в неговия диоцез в САЩ, предаде репортер на  Агенция \"Фокус\" . \r\nЗа деня на Успението на Пресвета Богородица, който по стар стил се отбелязва на 28 август,  с благословението на Негово светейшество Българския патриарх Неофит и по покана на предстоятеля  на епархията ни в САЩ митрополит Йосиф, трима архиереи на Българската православна църква - Техни високопреосвещенства митрополитите Серафим Неврокопски, Григорий Врачански и Даниил Видински, заедно с Негово високопреподобие архимадрит Епифаний, протосингел на Неврокопска епархия пристигнаха от България в Бостън, за да извършат пострижението на двама монаси в православния манастир „Св. Йоан Кръстител“ в Уоруик, Бостън, щата Масачузетс. \r\nСлед пристигането на архиереите в Ню Йорк на 16 август те посетиха първо Негово Високопреосвещенство митрополит Йосиф. На 24 август те отпътуваха до манастира \"Св. Йоан Кръстител\", Уоруик, Масачузетс, за да извършат пострижението на двамата братя на манастира, които получиха своите монашески имена Йосиф и Натанаил.  \r\nСъбитието стана на 28 август.  \r\nИмената Йосиф и Натанаил, новопостриганите монаси, не получават случайно. Първият е кръстен на нашия епархийски архиерей митрополит Йосиф, а вторият на незабравимия блаженопочинал и приснопаметен Неврокопски митрополит Натанаил, духовен старец на поканените от България висши клирици.  \r\nМитрополит Даниил поздрави новоръкоположените монаси с думите: \"Поздравяваме ви за вашата лична Петдесетница. Нека същият Дух, който е слязъл върху апостолите на планината Тавор при Преображението, да се спусне и върху вас, които живеят близо до планината Грейс (планина в Уоруик, Масачузетс). В името на Отца и Сина и Светия Дух. Амин“.  \r\nНикола ПЕТКОВ", "date": "2018.09.03", "title": "Архиереи на Българската православна църква извършиха пострижение на двама монаси в православния манастир „Св. Йоан Кръстител“ в Уоруик"}
{"url": "http://www.focus-news.net/news/2018/09/03/2562809/d-r-atanas-kambitov-kmet-na-obshtina-blagoevgrad-remontnite-deynosti-po-tsyalostnoto-renovirane-na-ploshtada-v-grada-shte-priklyuchat-prez-mesets-oktomvri.html", "text": "Ремонтните дейности по цялостното реновиране на площада в града ще приключат през месец октомври. Това каза по време на пресконференция кметът на Община Благоевград д-р Атанас Камбитов, предаде репортер на  Радио „Фокус“ - Пирин . Според Камбитов е нормално да има ремонти, които са съпътствани с неудобства и трудности, но за да се случи нещо, трябва време. „Излязоха и редица скрити проблеми по време на работа. Имаше редица коментари, че ремонтът не е бил нужен, а се оказа, че е бил неотложен“, каза още Камбитов. Дейностите се извършват по проект „Благоустрояване на градската среда“, в който са включени общо 4 обекта. Той се осъществява с финансовата подкрепа на Оперативна програма „Региони в растеж“ 2014-2020 г. (ОПРР), съфинансирана от Европейския съюз чрез Европейския фонд за регионално развитие. Общата стойност на проекта възлиза на 13 177 504.12 лв. Строително-монтажните дейности, които се извършват в центъра на града са част от обекта  „Обновяване и облагородяване на площад „Георги Измирлиев – Македончето“, реконструкция на площадното, подплощадното пространство и фонтаните, художествено осветление в централна градска част между сградите на Общинска администрация – Благоевград, Драматичен театър „Никола Вапцаров“, Регионална здравна инспекция, сградата на Американски университет в България и хотел „Ален мак“. Самият обект включва цялостно обновяване на площад „Георги Измирлиев-Македончето”, който е изграден в годините 1985-1987 г. Целта е максимално запазване на настоящото архитектурно-художествено оформление на обекта. Цветовото решение на площада се запазва в оригиналния му вид, като доказан символ на града, както и като обект на авторско право на неговите автори. Цялостният естетически облик и привлекателност на Благоевград ще бъдат подобрени чрез обновяване на съществуващи и изграждане на нови елементи на градската среда, чиито архитектурни и пространствени решения са в пълно съответствие с архитектурната среда на града. \r\nЛора КАЛЧЕВА", "date": "2018.09.03", "title": "Д-р Атанас Камбитов, кмет на Община Благоевград: Ремонтните дейности по цялостното реновиране на площада в града ще приключат през месец октомври"}
{"url": "http://www.focus-news.net/news/2018/09/03/2562813/stara-zagora-zapochva-rekonstruktsiyata-na-fasadata-na-obshtinska-biblioteka-iskra-v-kazanlak.html", "text": "Реконструкция на фасадата на Общинска библиотека „ Искра“ започва от днес. Това каза за  Радио „Фокус“  Анна Кожухарова, директор на културия институт. Реконструкцията е на стойност 55 хил. лева. Средствата са част от Инвестиционната програма на Община Казанлък за 2018 година. \r\n„Сградата на библиотеката не е ремонтирана повече от 30 години, а реставрацията на нейната фасада и прозорци е крайно необходима. Обновената сграда ще разкраси още повече пространството на културните институции в града - Исторически музей „Искра”, Художествена галерия - Казанлък, Музея на фотографията, Народно читалище „Искра-1860”, каза Кожухарова. \r\nАрхитект на сградата на Библиотека „Искра“, която е един от образците на българския архитектурен модернизъм, е Петко Цветков. Той я проектира заедно с други архитекти от Казанлък. \r\nСградата е построена през периода между двете световни войни, между 1932 и 1934 година, като допълнение към вече направената сграда на Читалище „Искра\", в духа на българския архитектурен модернизъм. Запазена е до ден днешен в своя автентичен вид. \r\n„Сградата на библиотеката е обявена за паметник на културата от местно значение. Тя е една от множеството типични за прехода между двете световни войни архитектурни уникати, които показват Казанлък като философия на развитие, възможности за издигане на нови архитектурни шедьоври и още други социални и културни феномени“, каза още Анна Кожухарова. \r\nВ началото на 20 век сградата на Ученолюбива дружина „Искра“ в Казанлък се оказва малка за развитието на такива културни институти като музея, художествената галерия и библиотеката. Още през 20-те години на миналия век Иван Енчев – Видьо повдига въпроса за построяването на нова сграда за музей и библиотеката. Неговото предложение е разгледано от тогавашното настоятелство на Ученолюбива дружина „Искра“ и е даден ход на щедра дарителска кампания.  \r\nОбявен е конкурс за проектирането, който е спечелен от архитект Петко Цветков. Според специалистите построяването на сградата е едно явление в архитектурния свят не само на Казанлък, но и на България.  \r\nСлавяна ГАЙДАРОВА", "date": "2018.09.03", "title": "Стара Загора: Започва реконструкцията на фасадата на Общинска библиотека „Искра“ в Казанлък"}
{"url": "http://www.focus-news.net/news/2018/09/03/2562814/plovdiv-s-nad-200-000-lv-e-uvelichena-obshtata-ramka-na-byudzhetnite-sredstva-za-kapitalovi-razhodi-na-obshtina-asenovgrad-za-2018-godina.html", "text": "С 206 580 лв. е завишена общата рамка на бюджетните средства за капиталови разходи на Община Асеновград за 2018 година. Това съобщиха за  Радио „Фокус“ – Пловдив  от Общината. Решението е прието на 45-ото редовно заседание на Общински съвет- Асеновград. Със 197 300 лв. се завишават приходите от продажби, а останалите 9 280 лв. са от вътрешни промени по бюджета на Общината. Актуализацията е свързана с необходимостта да бъдат включени някои нови обекти. Необходимо е извършването на основен ремонт на три улици в село Тополово, където след проливните дъждове през месец юни настилките се компрометираха. Това са улиците „Заводска”, за която са необходими 70 000 лв., „Кокиче” – 85 000 лв., и „Спортист” – 18 500 лв. Останалите промени включват система за видео наблюдение на Палеонтологичен музей „Димитър Ковачев” на стойност 2 000 лв., цифрова комуникационна система за нуждите на Общината за 8 680 лв., облагородяване на площите около „Зоната за отдих и скейтборд в района на градския плувен басейн”, където се реализира проект от НК „Чиста околна среда” (ПУДООС). 1600 лв. са необходими за закупуване на водна помпа за нуждите на депото за твърди битови отпадъци в Асеновград, което обслужва също общините Лъки, Куклен, Садово и Първомай.", "date": "2018.09.03", "title": "Пловдив: С над 200 000 лв. е увеличена общата рамка на бюджетните средства за капиталови разходи на Община Асеновград за 2018 година"}
{"url": "http://www.focus-news.net/news/2018/09/03/2562804/vitsepremierat-valeri-simeonov-nay-golyamata-grupa-v-parlamenta-zapochva-da-se-kolebae-dali-da-podkrepi-vnesen-ot-ministerski-savet-zakonoproekt-i-tova-ni-kara-da-sme-nashtrek.html", "text": "Най-голямата група на Народното събрание започва да се колебае дали да подкрепи законопроект, внесен от Министерски съвет. Това каза по време на пресконференция вицепремиерът и лидер на НФСБ Валери Симеонов по повод решението на партията дали ще продължи участието си във властта, предаде репортер на    Агенция \"Фокус\" . Симеонов коментира, че това кара НФСБ да бъдат нащрек и това пречи. Във връзка с оставките на тримата министри Нанков, Радев и Московски заяви, че  не може да каже как ще се развият нещата. „Не мога да съм сигурен, че ще бъдат приети оставките. Имаше и други оставки, които бяха искани, които не бяха приети в НС. Имаше оставки, за които се говореше и не бяха внесени. В крайна сметка предстои събиране на голямата коалиция“, посочи още вицепремиерът и уточни, че на него му е съобщено за довечера в 18.00 часа.  \r\nОтносно Министерство на туризма, Симеонов коментира, че НФСБ от доста време настояват за отстраняването на министър Николина Ангелкова, защото смятат, че тя не си върши работата. Според него тя няма да е полезна никъде. \"Това не го крием. Това го знаете всички. Не може цял сектор да се управлява в посока обсъждане на определени интереси\", допълни още Симеонов. Според него това място е определено за представител на НФСБ.  \"Лично амбиции за заемане на постове и позиции нямам - ако се хвана с нещо, ще се хвана, за да променя нещо, а не за да мога да източвам някакви ресурси - икономически и да си напъхам цялата централа в това министерство\", заяви още Симеонов.  \r\nДеница КИТАНОВА", "date": "2018.09.03", "title": "Вицепремиерът Валери Симеонов: Най-голямата група в парламента започва да се колебае дали да подкрепи внесен от Министерски съвет законопроект  и това ни кара да сме нащрек"}
{"url": "http://www.focus-news.net/news/2018/09/03/2562807/nfsb-s-usloviya-za-da-ostane-vav-vlastta.html", "text": "НФСБ поставя проблемите на държавата над частните и партийните интереси и декларира, че участва в настоящото управление, само за да реализира своята програма и да даде своя принос за изпълнение на програмата на правителството. Това се посочва в  декларация  на Националния изпълнителен комитет на ПП „Национален фронт спасение на България”, изпратена до медиите.  Според НФСБ преди да станат ясни резултатите от разследването на трагичната катастрофа в Своге, се жертват с лека ръка кадри, изграждани с години заради криворазбрано поддържане на политически рейтинг. „Това е пореден случай, в който премиерът Борисов действа като едноличен управник, в разрез с договореното коалиционното споразумение и в нарушение на нормалните колегиални отношения“, коментират от партията, като отново уточняват, че е нарушена за пореден път точка 6 от Коалиционното споразумение, която предвижда „предварително съгласуване на предлагани промени с коалиционния партньор”. \r\n„Свидетели сме на яростен отпор на маргинални групи, насъсквани от опозиционните партии БСП и ДПС, които не желаят провеждането на реални реформи. За всички е ясно, че 10 души, застанали на протест пред МС са достатъчни за спиране на всеки законопроект, както и промени в Държавния бюджет в тяхна полза. Желанието да се угоди на всички води до неубедително управление и риск от неизпълнение на управленската програма на коалицията“, заявяват още от партията. \r\nСпоред НФСБ стабилността на коалиционното управление е застрашена и от непрекъснатите атаки срещу всички предложения на партията в парламентарната група от страна на партньорите в „Обединени патриоти“. В декларацията се посочва още. Че се провежда се масирана медийна кампания за оклеветяване и очерняне на НФСБ, каквато не провежда дори и основният ни политически опонент ДПС. \r\nОт партията оценяват темповете, с които се изпълнява подписаната програма за управление, като незадоволителни. Според НФСБ липсва воля за извършване на необходимите реформи в най-важните сфери на обществения живот. \r\n„Извършват се политически назначения и уволнения зад гърба на НФСБ, липсва нормален работен диалог в малката и в голямата коалиция. Парламентарната група на ОП в Народното събрание се е превърнала в механичен сбор от депутатите на три партии, практически без действащо ръководство“, коментират още в декларацията. \r\nНИК на НФСБ не приема за нормални подобен модел на управление на държавата и такива взаимоотношения в голямата и малката коалиция. \r\nВ тази връзка НИК на НФСБ изисква:   \r\n-Решителна промяна в начина на управление и на коалиционно взаимодействие от страна на премиера и партия ГЕРБ. \r\n-Ускоряване на изпълнението на заложените в управленската програма задачи, свързани с осъществяването на реални реформи в сферата на пенсионното дело, повишаването на доходите, насърчаване на дребния и среден бизнес и реални антимонополни действия, гарантиране на живота, здравето и сигурността на българските граждани, борбата с престъпността и корупцията, ефективно и достъпно здравеопазване и образование. \r\n-Осъществяването на необходимите реформи да не бъде жертвано заради съмнително поддържане на политически рейтинг чрез показно решаване на проблеми, повдигнати в сутрешни телевизионни блокове и репортажи или такива, поставени от маргинализирани групи протестиращи, НПО-та и опозицията.   \r\nНИК на НФСБ е взела следните решения: 1. Председателят на НФСБ да постави на първото заседание на Политическия съвет на коалицията ГЕРБ – ОП въпросите за начина на управление, диалог и взимане на решения, в това число за кадрови промени. \r\n2. Представителите на НФСБ в Политическия съвет на коалиция ОП да предложат чрез промяна на коалиционното споразумение промяна на модела на управление на парламентарната група и възстановяване на нормалната работа и ръководство на групата. \r\n3. НФСБ ще гласува против оставките на Нанков, Радев и Московски. \r\n4. В случай на отхвърляне на направените по-горе предложения и продължаващ бойкот на законодателните инициативи на НФСБ, НИК ще инициира свикване на заседание на Националния политически съвет, съгласно устава на НФСБ, на което да се обсъди въпроса за прекратяване на участието на партията в коалициите и управлението на държавата. \r\n„Национален фронт за спасение на България поставя проблемите на държавата над частните и партийните интереси и декларира, че участва в настоящото управление, само за да реализира своята програма и да даде своя принос за изпълнение на програмата на правителството. Без каквито и да било претенции за власт, постове и облаги, тъй като девизът на партията, приет за лозунг и на коалицията ГЕРБ-Обединени патриоти е „БЪЛГАРИЯ НАД ВСИЧКО!”“, се казва в декларацията.", "date": "2018.09.03", "title": "НФСБ с условия, за да остане във властта"}
{"url": "http://www.focus-news.net/news/2018/09/03/2562817/kardzhali-politsiyata-razsledva-brakonierski-lov-na-elen-lopatar-v-zemlishteto-na-selo-raven.html", "text": "Полицията разследва бракониерски лов на елен лопатар в землището на село Равен. Това съобщиха от  ОДМВР - Кърджали . Досъдебното производство е образувано в РУ - Момчилград. Сигналът за произшествието е подаден на 2 септември, а като интервал за бракониерския лов е посочено времето от 2.00 до 6.00 часа на същата дата. Дежурна оперативна група е извършила оглед на мястото на произшествието, на което имало остатъци от убитото животно. Образувано е досъдебно производство по чл.237, ал.1 от Наказателния кодекс. Работата по случая продължават група „Криминална полиция“ и разследващ полицай. Издирва се извършителят на престъпното деяние.", "date": "2018.09.03", "title": "Кърджали: Полицията разследва бракониерски лов на елен лопатар в землището на село Равен"}
{"url": "http://www.focus-news.net/news/2018/09/03/2562816/ministar-predsedatelyat-boyko-borisov-be-nagraden-s-nay-vissheto-darzhavno-otlichie-na-cherna-gora-ot-prezidenta-na-stranata-milo-dzhukanovich.html", "text": "Най-висшето държавно отличие беше връчено на българския премиер в знак на благодарност за последователните му усилия и подкрепата на страната ни за европейската перспектива на Черна гора. Това съобщиха от  правителствената информационна служба. \r\nВ своята реч премиерът Борисов благодари за наградата и заяви, че това е оценка за България по време на европредседателството. Българският министър-председател припомни, че през тези 6 месеца страната ни положи огромни усилия за европейското приобщаване на страните от Западните Балкани. „Всички дойдоха в София, направихме много срещи, след това инициативата „16+1“ и Берлинския процес в Лондон. Ще продължаваме активно да си сътрудничим в рамките на НАТО и съм убеден, че ще продължим да работим заедно и в ЕС“, заяви още премиерът Борисов.  \r\n„Приятелството и подкрепата, която Бойко Борисов оказа, е много по-дълга от тези 12 години независимост на Черна гора. Бойко Борисов, като министър-председател, сложи един своеобразен отпечатък в двустранните отношения“, заяви по време на награждаването президентът Джуканович.", "date": "2018.09.03", "title": "Министър-председателят Бойко Борисов бе награден с най-висшето държавно отличие на Черна гора от президента на страната Мило Джуканович"}
{"url": "http://www.focus-news.net/news/2018/09/03/2562819/rumen-petkov-pp-abv-obshtata-otsenka-za-upravlenieto-na-plovdiv-e-koruptsiya-zavisimost-i-proval.html", "text": "Общата оценка, извод, който правим, е, че управлението на Пловдив има три основни характеристики - корупция, зависимост и провал. Това каза председателят на ПП АБВ Румен Петков при посещението си в Пловдив, предаде репортер на  Радио „Фокус“ - Пловдив . „Зависимостта има своята еманация в Общинския съвет, където няма политически тези, няма политически различия, а има общо стимулиране - слугинаж. Този слугинаж е изцяло в ущърб на гражданите на Пловдив. Пловдив е единственият голям областен център, в който градският транспорт е 100% частен. Това е единствената община, която е съсипала общинските си звена за градски транспорт в услуга на нечии интереси. И те са пряко посегателство върху живота и здравето на пловдивските деца, на гражданите на Пловдив. По измервания на въздуха, които са правени от МОСВ преди две години, два от районите на Пловдив са с най-мръсния въздух в България. И това не прави впечатление на никой в Общински съвет. Изградените велоалеи, изградената светофарна мрежа са катастрофа. И на фона на всичко това в Пловдив е най-скъпата администрация на глава на населението. Пловдив има 32-ма кмета. Кмет на град Пловдив, 7 зам.-кмета, 6 района с кметлове, общо 32-ма, т.е. борбата с безработицата е единственият успех на кмета Иван Тотев - силно ангажирана социална политика за назначаване на зам.-кметове. И това не смущава никого в Общинския съвет. Напротив, става с поддръжката на ОбС. Пловдивчани имат „шанса“, „щастието“ да плащат повече от 2 млн. годишно издръжка на този знаменит ръководен състав на град Пловдив. Това е брутален израз на управленска немощ и нищета и стремеж да се купува подкрепа навред и на всяка цена“, каза още Петков. Той даде пример със София, която е с 24 района и която също има 7 кмета. „Друг е въпросът, че София е имало години, в които е била управлявана с 3 - 4 зам.-кметове и то много по-добре от сега“, обобщи Петков. По думите му ПП АБВ ще излезе на местните избори с много ясна оценка на провалите на местното управление в Пловдив, като посочи някои от скъпоструващи обекти, които се изграждат в момента. „В последните няколко месеца в т.нар. Колодрум нищо не се е случило. Откри се една зала с много фанфари и тя не става за нищо, т.е. проектирана е, за да не става за нищо, освен за едно - за да се крадат пари. Затова ще питаме колко струва издръжката, колко струват данъците, такса смет, какви са приходите“, каза още Петков. „Има един ярък пример, в който правителството обяснява, че е убедено, че пловдивският кмет е неспособен целево да разходва средствата. С постановление на МС от 1 август 2018 година са отпуснати на Община Пловдив 9 млн. лева за харчене на три конкретни обекта. Във втората част на решението точно поради убедеността в негодността на пловдивския кмет, защото той е негоден и това е вън от съмнение, има точка, в която му се разрешава да преразпределя парите с едно безценно указание -да спазва Закона за обществените поръчки. МС е надминал себе си. Той е убеден, че кметът краде и няма да спазва ЗОП  и затова МС в свое постановление е записал „Да спазва ЗОП“. Няма случай в света, в който правителството да препоръчва на кмет или на областен управител, или на който и да е, да спазва закона. Правителството има тежки съмнения, че пловдивският кмет не спазва закона и че няма да може да организира така, че средствата да бъдат използвани по предназначение, заложено в правителственото постановление“, каза още Петков. \r\nМария РУСЕВА", "date": "2018.09.03", "title": "Румен Петков, ПП АБВ: Общата оценка за управлението на Пловдив е корупция, зависимост и провал"}
{"url": "http://www.focus-news.net/news/2018/09/03/2562821/kyustendil-v-grada-shte-bade-posreshtnato-chudotvorno-kopie-na-svetogorskata-bogorodichna-ikona-skoropuslushnitsa.html", "text": "Чудотворното копие на Светогорската Богородична икона „Скоропуслушница” ще бъде посрещнато в Кюстендил. Това каза пред  Радио „Фокус” – Кюстендил  отец Генади Генадиев, архиерейски наместник на Кюстендилска духовна околия. Очаква се чудотворното копие на Светогорската Богородична икона „Скоропуслушница” от град Ананиев, Украйна, да пристигне в катедрален храм „Свето Успение Богородично“ в Кюстендил на 4 септември. Тържественото посрещане ще бъде в 14.00 часа. „Това е една голяма чест за Кюстендил и за духовната ни околия”, каза отец Генади Генадиев. Иконата е зографисана в Света гора на Атон през 1893 година в манастир Свети Пантелеймон и е осветена в Дохиарската обител. До 1915 година иконата е била на Атон в светата обител, а през 1915 година братята от манастира „Св. Пантелеймон“ подарили иконата на новопостроения храм  „Св. Александър Невски“ в град Ананиев, Украйна. Иконата била донесена в деня на тържественото му освещаване на 12 септември същата година. Хиляди хора се стекли да посрещнат светинята от Атон, много вярващи получили утешение и изцеление. \r\nВенцеслав ИЛЧЕВ", "date": "2018.09.03", "title": "Кюстендил: В града ще бъде посрещнато чудотворно копие на Светогорската Богородична икона „Скоропуслушница”"}
{"url": "http://www.focus-news.net/news/2018/09/03/2562812/vitsepremierat-valeri-simeonov-kato-vitsepremier-postignah-nay-mnogo-po-otnoshenie-na-demografskata-politika.html", "text": "Като вицепремиер постигнах най-много по отношение на демографската политика. Това каза по време на пресконференция вицепремиерът и лидер на НФСБ Валери Симеонов във връзка със свършеното от него до момента, предаде репортер на  Агенция \"Фокус\" . „На първо място – отварянето на пазара на труда за сезонни работници, което стана факт след едни доста тежки заседания. В декември, в резултат на промените в нормативната база, стана възможно това, което не беше възможно 30 години“, каза той и уточни, че за този период страната ни не е дала на българите от трети държави да имат достъп до пазара на труда. „Тази година - допреди 2 седмици имаме 7600 човека, които са влезли на пазара на труда в България“, отчете Симеонов. Той припомни, че през декември месец 2017 г. са извършени промени в Закона за трудовата миграция и мобилност, успешно прокарани в Народното събрание, отнасящи се за синята карта. „Всички българи от трети страни, хора от български произход, получават синя карта. Това са едни действия, насочени в посока насищане на трудовия пазар и оттам на привличане на хора от българската диаспора“, допълни още Симеонов. Той поясни, че така са се решили демографските въпроси в Полша, Чехия. Повече от 7-8 месеца работим по въпросите с решаване на българското гражданство. Вицепремиерът поясни, че не се е вдигнало шум за други мерки за решаване на демографската криза и уточни, че те са свързани с насърчаване на семействата, които имат отговорно родителство.  По отношение на акция шум по морето, Симеонов заяви, че такава няма. „Има проверки“, допълни още вицепремиерът. \r\nДеница КИТАНОВА", "date": "2018.09.03", "title": "Вицепремиерът Валери Симеонов: Като вицепремиер постигнах най-много по отношение на демографската политика"}
{"url": "http://www.focus-news.net/news/2018/09/03/2562811/d-r-plamen-konov-balgarski-veterinaren-sayuz-burgas-afrikanskata-chuma-po-svinete-e-virusno-i-neizlechimo-zabolyavane-no-e-napalno-bezopasna-za-horata.html", "text": "Африканската чума по свинете е вирусно и неизлечимо заболяване. Това каза за  Радио „Фокус“ – Бургас  д-р Пламен Конов, председател на Български ветеринарен съюз - Бургас по повод регистрираният случай на заболяването у нас. По думите му единственото ефикасно нещо при такива случаи е ваксината. „До колкото знам на територията на Европейския съюз няма изработена ваксина и в света не е работено по такава. Заразата се разнася по всички възможни начини. При движението на болните животни от едно място на друго, с фекалиите, със секретите, също така чрез фуражи. Може да стане и чрез произведени продукти от домашно месо, ако например стопанина не е знаел, че прасето е болно, те са потенциална опасност“, каза още Конов. Според него за хората африканската чума е напълно безопасна, проблемът е само икономически. \r\nВеселина НИКОЛОВА", "date": "2018.09.03", "title": "Д-р Пламен Конов, Български ветеринарен съюз – Бургас: Африканската чума по свинете е вирусно и неизлечимо заболяване, но е напълно безопасна за хората"}
{"url": "http://www.focus-news.net/news/2018/09/03/2562822/varna-2-sluchaya-na-laymska-bolest-i-1-na-marsilska-treska-sa-registrirani-v-grada-prez-poslednata-sedmitsa.html", "text": "Заболели от лаймска болест и марсилска треска са регистрирани във Варна през последната седмица. Това съобщиха за  Радио „Фокус“ – Варна  от Регионалната здравна инспекция във Варна. Според седмичната сигнална информация за периода от 24 до 30 август с бързо известие в Регионалната здравна инспекция са съобщени 17 лица, ухапани от кърлеж. Регистрирани са 2 лица с лаймска болест и 1 лице с марсилска треска, уточниха от инспекцията. \r\nВ имунизационния кабинет през отчетния период са преминали общо 61 лица. Проведени са 27 имунизации. С ваксина против жълта треска са обхванати 17 лица. \r\nИзвършени са 59 епидемиологични проучвания на болни с остри заразни болести \r\nМарияна ВАЛЕНТИНОВА", "date": "2018.09.03", "title": "Варна: 2 случая на лаймска болест и 1 на марсилска треска са регистрирани в града през последната седмица"}
{"url": "http://www.focus-news.net/news/2018/09/03/2562823/predsedatelyat-na-komisiyata-po-otbrana-gen-konstantin-popov-prisastva-na-tarzhestvenoto-otkrivane-na-novata-uchebna-godina-vav-voenna-akademiya-g-s-rakovski.html", "text": "Ген. Константин Попов, председател на Комисията по отбрана, присъства на тържественото откриване на новата учебна година във Военна академия „Г. С. Раковски“. Това съобщиха от  Комисията по отбрана . Събитието започна с химна на Република България, след което беше отслужен тържествен водосвет от Белоградчишкият епископ Поликарп. \r\nПрез тази учебна във Военна академия започват своето обучение 103 възпитаници в различни специалности. Най-новата от тях е обучението по „Киберсигурност“.", "date": "2018.09.03", "title": "Председателят на Комисията по отбрана ген. Константин Попов присъства на тържественото откриване на новата учебна година във Военна академия „Г. С. Раковски“"}
{"url": "http://www.focus-news.net/news/2018/09/03/2562820/d-r-atanas-kambitov-kmet-na-blagoevgrad-okolo-50-godini-ne-e-izvarshvana-podmyana-na-vik-mrezhata-v-rayona-na-pl-georgi-izmirliev-i-ul-maritsa.html", "text": "Около 50 години не е извършвана подмяна на ВиК мрежата в района на площад „Георги Измирлиев“ и улица „Марица“. Това каза по време на пресконференция кметът на Община Благоевград д-р Атанас Камбитов, предаде репортер на  Радио „Фокус“ - Пирин . Според Камбитов срокът за приключване е 180 календарни дни. Договорът е сключен в началото на месец май. „Това означава, че до края на годината ще приключат в срок. Говорих и с изпълнителя и ще вкарат и техника, така че ако е възможно да бъде съкратен срокът. Тук е проблем не само изпълнението, но и организацията на движение. При извършване на ремонтни дейности има редица неща, които излизат по време на работа и не могат да бъдат предвидени. Всички възникнали проблеми се решават по време на работния процес“, каза Камбитов. По думите му има редица жалби за дърветата в района и се оказа, че повечето са изгнили и има реална опасност от падане. Направено е обследване на всички дървета и тези, които са опасни ще бъдат премахнати, а на тяхно място ще бъдат засадени дървета с височина около 3 - 4 метра. Директорът на Югозападно държавно предприятие инж. Дамян Дамянов е поел ангажимент дърветата да са подарък на Община Благоевград. Ремонтът на улица „Марица“ е част от мащабния проект „Благоустрояване на градската среда”. Част от мерките, които ще бъдат постигнати, са осигуряване на достъпна, безопасна и уютна градска среда, обновяване на надземната и подземна улична инфраструктура, създаване на комфорт при пътуването и добро отводняване на улицата. Ще бъде осигурена безопасността и енергийната ефективност чрез ремонтиране на тротоарните настилки и изграждане на ново енергоспестяващо улично осветление, ще бъдат облагородени зелените площи. \r\nЛора КАЛЧЕВА", "date": "2018.09.03", "title": "Д-р Атанас Камбитов, кмет на Благоевград: Около 50 години не е извършвана подмяна на ВиК мрежата в района на пл. „Георги Измирлиев“ и ул. „Марица“"}
{"url": "http://www.focus-news.net/news/2018/09/03/2562824/sliven-kmetat-stefan-radev-prisastva-na-otkrivaneto-na-novata-uchebna-godina-v-sportno-uchilishte-dimitar-rohov.html", "text": "С тържествена церемония и издигане на националния флаг започна новата учебна година в Спортно училище „Димитър Рохов“ в Сливен. Това съобщиха от пресцентъра на  Община Сливен . „Ето, че настъпи моментът отново да прекрачите прага на училището, където ще се учите, ще спортувате и ще се забавлявате. И тази година ще запишете своите успехи и ще покажете, че имате възможност да бъдете сред най-добрите и в учението, и в спорта. Имайте вяра във Вашите учители. Успехите Ви са най-голямата им награда и мотивация за техните усилия“, заяви в словото си кметът Стефан Радев. \r\nПриветствие към ученици, учители и родители отправи и директорът на училището Наташа Иванова. Тя прочете и поздравителен адрес от името на министъра на младежта и спорта Красен Кралев. \r\nВ училището учат общо 250 ученици, разпределени в 11 паралелки по различни видове спорт. Новоприетите шестокласници положиха традиционна клетва, да пазят и поддържат спортния дух. \r\nПо време на откриването беше отслужен празничен водосвет от отец Йоан. \r\nПоздравления за новата учебна година отправиха също заместник – областният управител Димитринка Петкова и началникът на Регионално управление на образованието – Сливен д-р Бисерка Михалева. Сред гостите бяха още носителката на сребърни олимпийски медали, петкратна световна и шесткратна европейска шампионка Станка Златева, председателят на училищното настоятелство Ради Добрев, експерти от Общината и РУО – Сливен. \r\nВ тържествената церемония взеха участие и акробатките от Спортен клуб по акробатика „Стефан Данчев“.", "date": "2018.09.03", "title": "Сливен: Кметът Стефан Радев присъства на откриването на новата учебна година в Спортно училище „Димитър Рохов“"}
{"url": "http://www.focus-news.net/news/2018/09/03/2562826/blagoevgrad-28-rasteniya-kanabis-sa-otkriti-v-zemlishteto-na-grad-sandanski.html", "text": "28 растения канабис са открити в землището на град Сандански. Това съобщиха от  ОДМВР - Благоевград . Растенията са намерени от полицейски служители на РУ - Сандански около 14.30 часа на 31 август 2018 г. в местността Свинарника, землище на град Сандански. След направен полеви тест те са реагирали положително на канабис с общо тегло около 84 килограма. По случая е образувано досъдебно производство.", "date": "2018.09.03", "title": "Благоевград: 28 растения канабис са открити в землището на град Сандански"}
{"url": "http://www.focus-news.net/news/2018/09/03/2562818/kmetat-na-sofiya-yordanka-fandakova-48-mln-lv-investira-stolichna-obshtina-tazi-godina-za-stroitelstvo-i-modernizatsiya-na-uchilishta-i-detski-gradini.html", "text": "Само тази година за ново строителство и модернизация на детски градини и училища влагаме 48 млн. лв., това може би е най-мащабният бюджет, които е отделян. Това каза кметът на София Йорданка Фандъкова, която провери реконструкцията на 101 СУ „Бачо Киро“, ул. „Илинденско въстание“ №36, район „Надежда“, предаде репортер на   Агенция „Фокус“  . Фандъкова уточни, че средствата, които е получила Столична община за реновиране на учебни сгради от оперативна програма „Региони в растеж“ са 27 млн. лв. „Общо над 63 млн. лева е бюджетът по дейностите на оперативна програма на „Региони в растеж“, уточни Фандъкова.   \r\nПо думите й училище 101 СУ „Бачо Киро“ е огромно по размер. „В него има приети 5 паралелки след първи клас и три паралелки след седми клас“, каза още кметът на София. Според нея това е едно перспективно училище, и то трябва да работи с едносменен режим, за да може през годините всички училища на територията на Столична община да преминат към този режим на работа  \r\nДаяна ДЮЛГЕРОВА", "date": "2018.09.03", "title": "Кметът на София Йорданка Фандъкова: 48 млн. лв. инвестира Столична община тази година за строителство и модернизация на училища и детски градини"}
{"url": "http://www.focus-news.net/news/2018/09/03/2562825/varna-1-000-litra-nelegalen-etilov-alkohol-sa-zadarzhani-pri-proverka-v-chasten-imot-v-rayona-na-grada.html", "text": "1 000 литра нелегален етилов алкохол е задържал екип на митническа мобилна група при проверка в частен имот в района на Варна. Това съобщиха от пресцентъра на  Агенция „Митници“ . Проверката е извършена на 30 август в рамките на засиления контрол срещу нерегламентирано съхранение и търговия с акцизни стоки в района на Черноморието. При проверката,  митническите служители откриват на двора зад къщата ПВЦ бидони, съдържащи безцветна течност с мирис на етилов алкохол. След измерване е установено, че общото количество на откритата течност  е 1000 литра с алкохолно съдържание 48%vol. В рамките на проверката за алкохола не са представени документи, удостоверяващи плащане на акциз по Закона за акцизите и данъчните складове. Взети са проби за  лабораторен анализ  и определяне вида на задържания продукт. След излизане на лабораторните експертизи предстои да бъде образувано административно-наказателно производство по случая. \r\nОколо 13 000 литра нелегален етилов алкохол е задържан в рамките само на два месеца-юли и август, при засилените митнически проверки по Черноморието през туристическия сезон.", "date": "2018.09.03", "title": "Варна: 1 000 литра нелегален етилов алкохол са задържани при проверка в частен имот в района на града"}
{"url": "http://www.focus-news.net/news/2018/09/03/2562827/varna-22-godishen-mazh-ot-grada-e-zadarzhan-za-razprostranenie-na-narkotitsi.html", "text": "При специализирана полицейска операция, на територията на Трето районно управление на МВР - Варна е задържан 22-годишен мъж от града за разпространение на наркотични вещества. Това съобщиха от  ОДМВР - Варна . \r\nНа 2 септември т. г при специализирана полицейска операция във Варна е задържан Н. В., добре известен на МВР. В резултат на полицейските действия, от автомобил, управляван от Н. В., са иззети: 76,14 гр. суха тревиста маса; 0,52 гр. амфетамин; три електронни везни с остатъци от наркотични вещества и множество самозалепващи се пакетчета. Мъжът е задържан за срок до 24 часа. Работата по документиране и доказване на извършеното престъпление продължава под надзора на прокурор от Окръжната прокуратура във Варна.", "date": "2018.09.03", "title": "Варна: 22-годишен мъж от града е задържан за разпространение на наркотици"}
{"url": "http://www.focus-news.net/news/2018/09/03/2562828/a1-on-makedoniya-bivshite-yugorepubliki-shte-delyat-nasledstvoto-na-yugoslavskata-narodna-armiya.html", "text": "Сърбия е оставила в бившите югорепублики над хиляда военни обекта, както и подвижна военна собственост, която е завладяна след изтеглянето на ЮНА (Югославската народна армия), предава  македонската електронна медия „А1 Он“ . \r\nКаква е стойността на тези имоти, както и на тези, за които имат претенции другите бивши югорепублики, ще се разбере на 13 септември, на срещата на Съвместната работна група за прилагане на Анекс А от Договора за правоприемство, съобщава белградският ежедневник „Вечерне новости“. \r\nТова е първата среща по темата за Анекс А от началото на подялбата, а домакин е Белград. Очаква се, че на срещата ще бъде поставена рамка за бъдещите преговори и че ще бъдат обявени данни за това, което попада във военните имоти и кой какво иска, пише вестникът. \r\nНай-големи искания имат Сърбия и Хърватия, отбелязва „Новости“. \r\nЕксперти от хърватското Министерство на отбраната смятат, че стойността на собствеността на ЮНА възлиза на 70 милиарда долара, от които Загреб иска 10 милиарда – осем от Сърбия и два от Черна гора. Освен другото, хърватите искат танкове, артилерия, подводници и кораби... Доколко е точна тяхната оценка, ще покажат архивите на бившата СФРЮ, тъй като, както очакват представителите на бившите югорепублики от Белград, в тази връзка трябва да се отвори документацията, принадлежаща на бившия Съюзен секретариат за народна отбрана, съхраняван в Сърбия, съобщава изданието, \r\nИначе, според Договорът за правоприемство от 2004 година, недвижимите имоти (казарми, командни пунктове, почивни станции), се предават на държавата наследник, на която територия се намират, така че това не би трябвало да бъде тема на дискусиите. \r\nЗагреб досега единствен е поставил искания, но все още не е обявил кой ще го представлява в смесената работна група, отбелязва „Новости“. \r\nОт февруари, когато за първи път бе обявено за срещата в Белград, Хърватия постави искания за над 500 танка, хеликоптери, цистерни... Както твърдят, повече от 80% от корабите на бившия югославски военноморски флот (ВМФ) остава в Которския залив, а от Черна гора се иска връщане на учебния кораб „Ядран“ и самолетът на Рудолф Перешин „МиГ-21“. (Перешин е първият пилот от ЮНА, който бяга на страната на хърватската армия. Това се случва по време на разузнавателен полет през 1991 година. През 1995 е свален от ПВО на ВС на Република Сръбска, успява да се катапултира, но загива при приземяването – бел. „Фокус“). \r\nВоенният анализатор Александър Радич подчертава, че делбата на наследството на ЮНА ще бъде изключително тежка задача. Според него, хърватите, както и другите съседи на Сърбия, ще излязат с позиция, че Белград е взел всичките притежания на ЮНА за себе си, а освен това ще има и манипулации с цената на имотите и особено на военната техника. Основният сблъсък ще е около апартаментите, с които разполагаше ЮНА във всички републики, посочва експертът. \r\nКакто твърди Сава Щърпац от „Веритас“, само в Хърватия, сърбите – цивилни, военни лица и полицията, са оставили между 40 и 50 хиляди апартамента, от които немалка част са принадлежали на армията, а засега само 2000 искания от програмата за жилищата са решени положително. \r\n„Хърватите настояват, че по-голямата част от научните съоръжения на ЮНА са останали за Сърбия – преди всичко, Военнотехническият център в Жарково. Техническо-изследователският център, Военномедицинската академия... И тук трябва да се очаква някакъв вид предложение или искане за компенсация“, казва Радич. \r\nСпоред него, словенците са специален проблем, тъй като при изтеглянето на ЮНА от тази република през октомври 1991 година, тя остави част от оръжията и техниката на съхранение при местните власти. Съществуващите договори по въпроса все още не са завършени. \r\nНай-малко проблеми трябва да има с Македония, защото според договора, тази страна се отказа от всички искания за имотите на Армията, отбелязва „Новости“. \r\nПревод и редакция:", "date": "2018.09.03", "title": "„А1 Он“ (Македония): Бившите югорепублики ще делят наследството на Югославската народна армия"}
{"url": "http://www.focus-news.net/news/2018/09/03/2562831/rzi-pazardzhik-ne-sa-ustanoveni-otkloneniya-v-kachestvoto-na-piteynata-voda-v-oblastta.html", "text": "Регионална здравна инспекция (РЗИ) – Пазарджик е извършила изследване за качеството на питейната вода в област Пазарджик, съобщиха за  Радио „Фокус” – Пазарджик  от  РЗИ – Пазарджик. Пробите са взети в периода от 1 до 31 август 2018 година от 4 населени места в региона. От тях няма такива, които да не отговарят на Наредба № 9 от 16 март 2001 г. за качеството на водата, предназначена за питейно-битови цели. Изследвани са и проби питейна вода при потребителите от централно водоснабдени населени места за радиологични показатели. При тях също не са констатирани отклонения от нормите. Не са установени и случаи на вода от минерални източници, които да не отговарят на изискванията на Наредба №14 на Министерството на здравеопазването за курортните ресурси, курортните местности и курортите. \r\nВаня НИКОЛОВА", "date": "2018.09.03", "title": "РЗИ – Пазарджик: Не са установени отклонения в качеството на питейната вода в областта"}
{"url": "http://www.focus-news.net/news/2018/09/03/2562829/kmetat-na-sofiya-yordanka-fandakova-iziskvame-laboratornite-analizi-na-obektite-po-koito-rabotim-da-badat-konstatirani-predi-tyahnata-eksploatatsiya.html", "text": "Изискваме лабораторните анализи на обектите, по които работим, да бъдат констатирани преди тяхната експлоатация . Това каза кметът на София Йорданка Фандъкова, която провери реконструкцията на 101 СУ „Бачо Киро“, ул. „Илинденско въстание“ №36, район „Надежда“, предаде репортер на  Агенция „Фокус“ . По думите й специално преди приемането на обектите се настоява за лабораторни тестове от независими лаборатории, защото няма как иначе да бъдат сигурни какъв материал се слага в проектите. „Това е начин на организация, проектите се приемат след като са напълно завършени“, уточни още тя.  Според нея много ремонти по улици и булеварди са изключителни шумни. \"Но ако искаме да имаме нов център с обновена инфраструктура, трябва да проявим търпение“, обясни кметът на София. Тя посочи още, че контролът на обектите е ежедневен не само от надзора, но и от страна на органите на транспорта. „Настоявам и държа надзорът да присъства непрекъснато по обектите със своите специалисти и да следят за материалите, които се влагат“, каза още Фандъкова.   \r\nДаяна ДЮЛГЕРОВА", "date": "2018.09.03", "title": "Кметът на София Йорданка Фандъкова: Изискваме лабораторните анализи на обектите, по които работим, да бъдат констатирани преди тяхната експлоатация"}
{"url": "http://www.focus-news.net/news/2018/09/03/2562815/vitsepremierat-valeri-simeonov-v-malkata-koalitsiya-veche-kato-che-li-se-poyavyava-golyama-koalitsiya.html", "text": "В малката коалиция вече като че ли се появява голяма коалиция. Това каза по време на пресконференция вицепремиерът и лидер на НФСБ Валери Симеонов по повод решението на партията дали ще продължи участието си във властта, предаде репортер на   Агенция \"Фокус\" . Попитан какво има предвид, Валери Симеонов заяви, че ще отговори след коалиционния съвет и допълни, че не иска през медиите да се решават вътрешните проблеми. „Имаме проблем в коалицията. Имаме 12 оставки. Очаквах да зададете въпроси по повод тези оставки\", обърна се към медиите вицепремиерът. Според него 12-те оставки са уволнения, които са извършени за година и три месеца. \"На вашето внимание предоставихме 12 случая на уволнени хора без причина. Не заради това, че не са си вършили работата, а са уволнени поради други причини, които нямат нищо общо с тяхната работа“, коментира Симеонов. Според него това е еднолично ръководство. „Къде е спазването на коалиционното споразумение? Ние нямаме това право да пречим на ГЕРБ да си сменят министрите. Но се иска съгласуване. В крайна сметка с нашите гласове в парламента ще минат или няма да минат тези промени“, поясни още Симеонов. По думите му, ако ГЕРБ си спечели изборите самостоятелно, НФСБ няма да има право на никакви претенции.  \r\nДеница КИТАНОВА", "date": "2018.09.03", "title": "Вицепремиерът Валери Симеонов: В малката коалиция вече като че ли се появява голяма коалиция"}
{"url": "http://www.focus-news.net/news/2018/09/03/2562834/predsedatelyat-na-komisiyata-po-otbrana-general-konstantin-popov-shte-prisastva-na-validiraneto-na-yubileyna-poshtenska-karta-na-voennomeditsinska-akademiya.html", "text": "Днес генерал Константин Попов, председател на Комисията по отбрана ще присъства на валидирането на юбилейна пощенска карта на Военномедицинска академия. Това съобщиха от  Комисията по отбрана . Картата е посветена на навършването на 140 години от създаването на Военномедицинската служба на българските въоръжени сили. \r\nЗа рождена дата на Българската военномедицинска служба се смята 1 септември 1878 г., когато доктор Константин Бонев е назначен за началник на новосъздадената военномедицинска част към Българската земска войска.", "date": "2018.09.03", "title": "Председателят на Комисията по отбрана генерал Константин Попов ще присъства на валидирането на юбилейна пощенска карта на Военномедицинска академия"}
{"url": "http://www.focus-news.net/news/2018/09/03/2562833/kardzhali-intenziven-na-izhod-e-avtomobilniyat-trafik-na-gkpp-makaza.html", "text": "На българо-гръцката граница автомобилният трафик е интензивен на изход на ГКПП „Маказа“ към 14.00 часа, съобщиха за  Радио „Фокус“ – Смолян  от Главна дирекция „Гранична полиция“. През граничните пунктове „Златоград“ и „Капитан Петко войвода“ преминаването се осъществява нормално и без забавяне. \r\nНели ГЕРГЬОВСКА", "date": "2018.09.03", "title": "Кърджали: Интензивен на изход е автомобилният трафик на ГКПП „Маказа“"}
{"url": "http://www.focus-news.net/news/2018/09/03/2562838/sofiya-33-godishen-mazh-e-hvanat-da-shofira-s-343-promila-alkohol-v-selo-vakarel.html", "text": "Около 16.30 часа на 31 август, в село Вакарел, автопатрул спрял за проверка лек автомобил „Рено Меган“. Това съобщиха от пресцентъра на  ОДМВР-София . 33-годишният шофьор бил тестван с дрегер и задържан за срок до 24 часа, след като станало ясно, че шофира с 3.43 промила алкохол. Срещу нарушителя е започнато бързо производство.", "date": "2018.09.03", "title": "София: 33-годишен мъж е хванат да шофира с  3.43 промила алкохол в село Вакарел"}
{"url": "http://www.focus-news.net/news/2018/09/03/2562836/uchenitsite-shte-poluchavat-mlyako-plodove-i-zelenchutsi-blagodarenie-na-programa-na-es-za-nasarchavane-na-zdravoslovni-hranitelni-navitsi-u-detsata.html", "text": "Изпълнението на схемата на ЕС за предлагане на плодове, зеленчуци и мляко в училищата се подновява с началото на учебната година в участващите държави от ЕС. Това съобщиха от пресцентъра на  Представителството на ЕК в България . Тя има за цел да насърчава развитието на здравословни хранителни навици у децата и включва както предлагането на плодове, зеленчуци и млечни продукти, така и специални образователни програми, чрез които учениците научават значението на доброто хранене и как се произвеждат храните.  \r\nС увеличаване на броя на участващите училища инициативата във връзка със здравословното хранене достигна до над 30 милиона деца в целия Европейски съюз през учебната 2017 — 2018 година.  \r\nВ рамките на схемата всяка учебна година се отделят 150 млн. евро за плодове и зеленчуци и 100 млн. евро за мляко и други млечни продукти. Въпреки че участието е доброволно, всички държави — членки на ЕС, избраха да участват частично или цялостно в схемата. Разпределението на средствата за всяка от 28-те държави членки, участващи в схемата за учебната 2018 — 2019 година, беше одобрено и прието от Европейската комисия през март 2018 г.", "date": "2018.09.03", "title": "Учениците ще получават мляко, плодове и зеленчуци благодарение на програма на ЕС за насърчаване на здравословни хранителни навици у децата"}
{"url": "http://www.focus-news.net/news/2018/09/03/2562835/sofiya-200-000-nedeklarirani-shveytsarski-franka-sa-otkrili-inspektori-pri-proverka-na-mitnicheski-punkt-kalotina.html", "text": "200 000 недекларирани швейцарски франка са отктили инспектори при проверка на Митнически пункт \"Калотина\". Това съобщиха от пресцентъра на на  Агенция \"Митници\" . Около 16.45 ч., на 22 август 2018 г., на трасе „Входящи леки автомобили и автобуси\" на Митнически пункт Калотина, при влизане от Сърбия в България, пътникът А. К. не изпълнил задължението за деклариране на парични средства, с което е нарушил разпоредбите на Валутния закон и на обнародван акт на министъра на финансите. При проверка митническите служители открили у него 200 000 швейцарски франка (с левова равностойност 343 098 лева). Въпросната парична сума подлежала на деклариране при пренасяне през границата на страната, която е външна граница на Европейския съюз. \r\nВ същия ден Районна прокуратура - Сливница е привлякла към наказателна отговорност турския гражданин А. К., роден в град Цюрих, Швейцария, за извършено от него престъпление по чл. 251, ал.1 от Наказателния кодекс. \r\nРайонна прокуратура - Сливница е постигнала споразумение с подсъдимия чужд гражданин, което съдът е одобрил. На А.К. е наложено наказание „глоба\" в размер на 40 000 швейцарски франка (с левова равностойност 68 619,60 лева), която представлява една пета от стойността на предмета на престъплението. Взета е мярка за обезпечение на глобата, чрез налагане на запор върху пренасяната от подсъдимия валута, намираща се на съхранение в Митница Столична, до размера на глобата.", "date": "2018.09.03", "title": "София:  200 000 недекларирани швейцарски франка са открили инспектори при проверка на Митнически пункт \"Калотина\""}
{"url": "http://www.focus-news.net/news/2018/09/03/2562839/sport-braziletsat-ronaldo-kupi-51-ot-valyadolid.html", "text": "Двукратният световен шампион с Бразилия Роналдо стана мажоритарен собственик нам испанския елитен Валядолид. Бразилската легенда закупи 51% от акциите на отбора, като по непотвърдени данни се е съгласил да плати за тях около 30 милиона евро. На официалната пресконференция по повода са присъствали повече от 100 журналисти.", "date": "2018.09.03", "title": "Спорт: Бразилецът Роналдо купи 51% от Валядолид"}
{"url": "http://www.focus-news.net/news/2018/09/03/2562830/rumen-petkov-pp-abv-darzhavata-i-administratsiyata-tryabva-da-badat-uspokoeni-da-imat-useshtane-za-sigurnost-i-da-se-prestane-s-bezoglednite-politicheski-naznacheniya.html", "text": "Постоянно нещо преструктурираме и резултатите са катастрофални. Това коментира пред журналисти в Пловдив идеята за създаването на нова структура, която да регулира пътната безопасност председателят на ПП АБВ Румен Петков, предаде репортер на  Радио „Фокус“ - Пловдив . „Държавата и администрацията трябва да бъдат успокоени, трябва да имат усещане за сигурност, за перспектива и трябва да се престане с безогледните политически назначения, особено в ключовите звена. Вицепремиерът Томислав Дончев излезе да каже, че с оглед на напрежението по пътищата ще създадем нова структура, която ще се занима с нормативната, поднормативната уредба, контрола по движението по пътищата. ГЕРБ трябва да престанат с дълбоко порочната и вредна практика, чиято основи постави Сергей Станишев. Всички забравиха за застрахователната компания „Олимпик“ и как държавата проспа цялата работа. Всички забравиха за това какво стана с Търговския регистър. Навремето, когато се създаде Агенцията за национална сигурност, извадиха финансовото разузнаване от Министерството на финансите и го вкараха в ДАНС\", каза още Петков. По думите му финасновото разузнаване е инструментът, с който трябваше да се контролира не просто движението на парите, а състоятелността на застрахователните компании, на пенсионните фондове и банките. Той добави, че практиката показва, че при липсата на финансово разузнаване, когато структурираме, преструктурираме, обикновено за държава и общество следват щети, защото никой не прави оценка на функционалността. „Финасновото разузнаване работеше много добре. Това беше един от секторите, в които сме работили и перфектно с европейските партньори, а и не само с тях. Убеден съм, че днес поради липса на финансово разузнаване държавата няма поглед върху стопанисването и експлоатацията на имотите на чужденци - плащат ли си данъците, как се ползва тази леглова база и т.н. И сега пак ще създадем едно ново звено“, каза още Петков. \r\nМария РУСЕВА", "date": "2018.09.03", "title": "Румен Петков, ПП АБВ: Държавата и администрацията трябва да бъдат успокоени, да имат усещане за сигурност и да се престане с безогледните политически назначения"}
{"url": "http://www.focus-news.net/news/2018/09/03/2562837/kathimerini-stachkata-na-gratskite-feriboti-ostavi-hilyadi-patnitsi-zasednali-na-ostrovite-tya-mozhe-da-prodalzhi-i-utre.html", "text": "Хиляди пътници са заседнали на гръцките острови заради стачката на моряците във фериботните компании на Гърция, които искат увеличение на заплатите и данъчни облекчения, пише  електронното издание на вестник Kathimerini . \r\nОсновната синдикална организация в понеделник провежда среща, на която ще бъде решено дали да не бъде продължена еднодневната стачка,  която иначе трябва да продължи до вторник сутринта, съобщава изданието. \r\nФериботните компании обявиха, че от спирането на превозите са засегнати около 180 хиляди души, които вече са заплатили пътуване от островите до материка, като това се отнася за най-популярните гръцки туристически дестинации, като Миконос, Санторини и Крит. \r\nМного острови нямат въздушни връзки с останалата част от страната, отбелязва още „Катимерини“. \r\nСиндикатите искат увеличение на заплатите с 5% след спиране на увеличението на доходите на служителите в този отрасъл от 7 години заради дълговата криза в страната. Работодателите предлагат 1% сега и 1% догодина, коментира още вестникът. \r\nПревод и редакция:", "date": "2018.09.03", "title": "Kathimerini: Стачката на гръцките фериботи остави хиляди пътници заседнали на островите, тя може да продължи и утре"}
{"url": "http://www.focus-news.net/news/2018/09/03/2562840/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в община Петрич. Около година продължи изграждането на покрития зеленчуков пазар в Петрич. Колко обекта има на пазара, какви са цените на масите, има ли вероятност да се наложи увеличение на цените, ще научим от Борислав Коларов, директор на Дирекция „Общинска собственост“ към Община Петрич в рубриката „Петрич – мястото за Вашия бизнес“. След бизнеса, фокус ще поставим върху средновековната църква в село Кулата, която се намира в двора на училището в селото. В рубриката „Духовност, просвета и култура“ ще се спрем на читалище „Антон Попов“ в село Самуилово. Кога е създадено то, какви школи има в него и какво е състоянието на читалищната библиотека, ще попитаме секретаря на читалището – Павлина Христова. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Натали Стефанова.", "date": "2018.09.03", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/09/03/2562841/blagoevgrad-200-kilograma-naryazan-tyutyun-bez-banderol-sa-izzeti-pri-proverka-na-lek-avtomobil-v-selo-cherniche.html", "text": "200 килограма нарязан тютюн без бандерол са иззети при проверка на лек автомобил в село Черниче. Това съобщиха от  ОДМВР - Благоевград . Тютюнът е открит при извършена около 12.30 часа на 31 август 2018 г. в село Черниче проверка на лек автомобил „Мерцедес“ управляван от М.Б. (на 46 г.) от град Сандански, от полицейски служители на 02 РУ - Благоевград. Намерени и иззети са около 200 килограма нарязан тютюн без задължителен бандеролен знак. По случая е образувано досъдебно производство.", "date": "2018.09.03", "title": "Благоевград: 200 килограма нарязан тютюн без бандерол са иззети при проверка на лек автомобил в село Черниче"}
{"url": "http://www.focus-news.net/news/2018/09/03/2562843/veliko-tarnovo-103-peshehodni-pateki-v-grada-sa-osvezheni-vav-vrazka-s-parviya-ucheben-den.html", "text": "103 пешеходни пътеки във Велико Търново са освежени за периода от месец май до сега. Това сочи справка, касаеща подготовката на Общината за първия учебен ден. Тя бе изискана от общински съветник от местната администрация по време на последното заседание на Общински съвет, предаде репортер на  Радио „Фокус“ – Велико Търново . 12 от пешеходните пътеки се намират в районите на детските градини, а 18 – на училищата. Днес продължава освежаването на маркировката  по улица „Димитър Найденов“ в района на ДГ „Кирил и Методий“ в кв.“Света гора“. От общинската администрация уточняват, че не са възстановени пешеходните пътеки по улици или техни участъци в града, по които се извършват строително-ремонтните дейности, както и в старата градска част. Надписи „ПОГЛЕДНИ“ са направени по пешеходните пътеки по улиците „България“, „Никола Габровски“, „Васил Левски“,“Независимост“, „Бачо Киро“ и „Христо Ботев“. До 15 септември предстоят да се направят и по останалите пешеходни пътеки. \r\nПрез периода от юни до август са поставени близо 80 предупредителни пътни знаци за „Пешеходна пътека“ и преминаващи в близост деца. Останалите липсващи пътни знаци са заявени и след тяхната доставка, ще бъдат монтирани своевременно. През последните годините по предписание на контролните органи на МВР – Велико Търново, са поставени оградни пешеходни парапети пред входовете на детските ясли и градини и училищата в града, както и в останалите населени места на общината. \r\nОбщинската администрация уточняват, че към настоящия момент оградни пешеходни парапети пред входовете на детски ясли, детски градини и училища в град Велико Търново са в добро експлоатационно състояние. За осигуряване на пътната безопасност пред останалите детски и учебни заведения в града, Община Велико Търново е възложила подмяната на увредените и на тези в лошо състояние оградни пешеходни парапети с нови такива пред Детска ясла „Щастливо детство“ и Детска градина „Св. св. Кирил и Методий“ в кв. „Света гора“. \r\nСъщо така е възложено на „Организация на движението, паркинги и гаражи“ ЕООД Велико Търново, да извършат ремонт, доставка и монтаж на нови оградни пешеходни парапети и пред входовете на Детска ясла „Щастливо детство“, ДГ „Соня“, ДГ „Рада Войвода“, ДГ „Ален мак“, ДГ „Слънчев дом“ в град Велико Търново.През септември предстои доставка на нови оградни пешеходни парапети, които ще бъдат своевременно монтирани. \r\nНадежда КРЪСТЕВА", "date": "2018.09.03", "title": "Велико Търново: 103 пешеходни пътеки в града са освежени във връзка с първия учебен ден"}
{"url": "http://www.focus-news.net/news/2018/09/03/2562832/d-r-plamen-konov-balgarski-veterinaren-sayuz-burgas-stopanite-na-praseta-tryabva-da-vnimavat-ot-kade-kupuvat-furazh.html", "text": "Стопаните на прасета трябва да внимават от къде купуват фураж. Това каза за  Радио „Фокус“ – Бургас  д-р Пламен Конов, председател на Български ветеринарен съюз – Бургас,  по повод опасността от разпространението на заболяването африканска чума по свинете у нас. По думите му трябва да се избягват влизания и излизания на странични хора от животновъдните обекти, дори да са с едно или две животни. „Не бива да купуват и прасенца от мними търговци, които предлагат изгодни цени, а при дори и най-малката промяна в състоянието на животните, трябва да се обръщат към ветеринар, за да може,ако има проблем, той да бъде хванат навреме“, посочи още Конов. \r\nВеселина НИКОЛОВА", "date": "2018.09.03", "title": "Д-р Пламен Конов, Български ветеринарен съюз – Бургас: Стопаните на прасета трябва да внимават от къде купуват фураж"}
{"url": "http://www.focus-news.net/news/2018/09/03/2562842/d-r-atanas-kambitov-kmet-na-blagoevgrad-ot-dnes-otpadatsite-na-obshtinata-se-deponirat-v-kostinbrod.html", "text": "От днес отпадъците на Благоевград се депонират в Костинброд. Това каза по време на пресконференция кметът на Община Благоевград д-р Атанас Камбитов, предаде репортер на  Радио „Фокус“-Пирин . Той определи, че депото е най—големият проблем на Благоевград. „В момента строителството върви в срок, като крайният срок е 18 декември. Към днешна дата няма индикации, че няма да бъде спазен този срок. Имаше реакции от общините Гоце Делчев, Самоков, но лично аз не ги приемам, тъй като изчерпахме количествата в Разлог, Сандански, а в Петрич няма как да се депонира. От днес депонираме в Костинброд, като сключихме договор със сепарираща организация“, посочи д-р Камбитов.  \r\nТой подчерта, че извозването и депонирането на сметта в Костинброд по никакъв начин не е по-скъпо, в сравнение с Разлог и Сандански. По думи на Атанас Камбитов в срок се извършват ремонтните дейностите и в IV микрорайон, както и в село Рилци. \r\nЛора КАЛЧЕВА", "date": "2018.09.03", "title": "Д-р Атанас Камбитов, кмет на Благоевград: От днес отпадъците на общината се депонират в Костинброд"}
{"url": "http://www.focus-news.net/news/2018/09/03/2562845/sliven-politsiyata-izdirva-48-godishniya-mariyan-georgiev-ivanov-koyto-e-v-neizvestnost-ot-2-septemvri.html", "text": "Полицията издирва Мариян Георгиев Иванов, който е в неизвестност от 2 септември. Това съобщиха от  ОДМВР - Сливен . Мъжът е на 48 години от град Сливен обявен за местно издирване от 2 септември тази година. Мариян Иванов има психично заболяване – шизофрения. Той е напуснал дома си на 1 септември около 09.00 часа с мотопед рег.№ С1802Т, червен, марка „ЗНЕН ЗН-50” и до момента е в неизвестност. Мъжът е висок 160 см, с пъстри очи, телосложение - пълен, прошарена коса. За последно е забелязан около 12,30 часа  над бензиностанция „Петрол”  в местността „Рамануша”. Умоляваме гражданите, които са видели издирвания или имат информация за него, да не влизат в пряк контакт с лицето, а да съобщят незабавно на тел.112, в най-близкото поделение на МВР или на телефон 0898460048.", "date": "2018.09.03", "title": "Сливен: Полицията издирва 48-годишния Мариян Георгиев Иванов, който е в неизвестност от 2 септември"}
{"url": "http://www.focus-news.net/news/2018/09/03/2562847/burgas-v-pomorie-grupa-bulgara-shte-iznese-praznichen-kontsert-v-denya-na-saedinenieto.html", "text": "В Поморие група Булгара ще изнесе празничен концерт в деня на Съединението. Това съобщиха от пресцентъра на  Община Поморие . На 6 септември 2018 г. се навършват 133 години от едно от най-значимите събития в националната ни история – Съединението на Княжество България и Източна Румелия. Поморие ще почете великата годишнина с церемония в центъра на града, пред паметните плочи на участниците в борбата за Национално освобождение. \r\nЧестването ще започне в 10.00 часа с благодарствен молебен и ще продължи с тържествено слово за празника. Церемонията ще приключи с поднасяне на венци и цветя. Програмата по случай големия национален празник ще продължи от 20.00 часа на пл. „Св. св. Кирил и Методий“, където ще се състои концерт на уникалната група Булгара. Казват, че чрез музиката на Булгара в едно се съчетават духът на планината, мирисът на тревата, чистотата на реката, но и шумът на 21 век, колоритността на малките улици и ритъмът на модерния човек. Групата ще представи вдъхновяваща комбинация от автентичен фолклор, джаз, фънк, поп, дръм енд бейс и още интересни стилове. Концертът ще бъде и официалното закриване на празниците „Море от вино 2018”.", "date": "2018.09.03", "title": "Бургас: В Поморие група Булгара ще изнесе празничен концерт в деня на Съединението"}
{"url": "http://www.focus-news.net/news/2018/09/03/2562848/veliko-tarnovo-64-godishen-mazh-e-zadarzhan-sled-strelba-s-gazovo-orazhie-v-grada.html", "text": "Задържан е 64-годишен мъж след стрелба с газово оръжие във Велико Търново. Това каза за  Радио „Фокус“ – Велико Търново  ст. ком. Димитър Машов, директор на Областна дирекция на МВР – Велико Търново. По думите му сигналът за инцидента е получен тази сутрин от лице, което се е намирало в апартамент в близост до стария битак в областния град. „На мястото са изпратени наши служители,  установили са лицето, което е на 64 години, иззето е газовото му оръжие. Той е задържан и към момента текат процесуално -следствени действия“, коментира ст. ком. Машов. Задържаният няма други криминални прояви. При инцидента няма пострадали хора. \r\nМария НЕДЕВА", "date": "2018.09.03", "title": "Велико Търново: 64-годишен мъж е задържан след стрелба с газово оръжие в града"}
{"url": "http://www.focus-news.net/news/2018/09/03/2562846/ek-uchenitsite-shte-poluchavat-mlyako-plodove-i-zelenchutsi-blagodarenie-na-programa-na-es.html", "text": "Изпълнението на схемата на ЕС за предлагане на плодове, зеленчуци и мляко в училищата се подновява с началото на учебната година в участващите държави от ЕС, съобщава  пресслужбата на Европейската комисия . \r\nТя има за цел да насърчава развитието на здравословни хранителни навици у децата и включва както предлагането на плодове, зеленчуци и млечни продукти, така и специални образователни програми, чрез които учениците научават значението на доброто хранене и как се произвеждат храните.  \r\nС увеличаване на броя на участващите училища инициативата във връзка със здравословното хранене достигна до над 30 милиона деца в целия Европейски съюз през учебната 2017 — 2018 година.  \r\nВ рамките на схемата всяка учебна година се отделят 150 млн. евро за плодове и зеленчуци и 100 млн. евро за мляко и други млечни продукти. Въпреки че участието е доброволно, всички държави — членки на ЕС, избраха да участват частично или цялостно в схемата. Разпределението на средствата за всяка от 28-те държави членки, участващи в схемата за учебната 2018 — 2019 година, беше одобрено и прието от Европейската комисия през март 2018 г.", "date": "2018.09.03", "title": "ЕК: Учениците ще получават мляко, плодове и зеленчуци благодарение на програма на ЕС"}
{"url": "http://www.focus-news.net/news/2018/09/03/2562844/varna-v-otkritite-chasti-na-dve-zavedeniya-v-grada-e-ustanoveno-ozvuchavane-sled-2300-chasa.html", "text": "В два обекта във Варна е установено озвучаване в откритите части на заведенията след 23.00 часа. Това съобщиха за  Радио „Фокус“ – Варна  от Регионалната здравна инспекция във Варна. През последната седмица за високи стойности на шумови нива при насочен контрол са проверени общо шест заведения, разположени в кв. „Аспарухово“ и на Крайбрежната алея. Проверките са извършени в периода от 24 до 30 август съвместно със служители на Областната дирекция на МВР – Варна, във връзка със спазване изискванията на Закона за защита от шума в околната среда за недопускане на озвучаване на откритите части на обектите в периода от 23.00 до 7.00 часа. В два обекта не са констатирани нарушения, два обекта не са работили, а в два обекта е констатирано озвучаване на откритите площи на заведенията след 23.00 часа, за което са издадени 2 предписания. Във връзка с превантивния контрол са обхванати още шест заведения, допълниха от институцията. \r\nПрез отчетния период в отдел „Държавен здравен контрол“ са постъпили 3 жалби, 9 сигнала и едно запитване по електронна поща, като по всички е започната процедура по проверка и отговор. Отработени са 2 жалби и 4 сигнала, като 2 жалби и 3 сигнала са изпратени до други институции за мерки по компетентност. Един сигнал е  бил неоснователен. \r\nМарияна ВАЛЕНТИНОВА", "date": "2018.09.03", "title": "Варна: В откритите части на две заведения в града е установено озвучаване след 23.00 часа"}
{"url": "http://www.focus-news.net/news/2018/09/03/2562849/zehra-alish-zam-kmet-na-peshtera-obshtestvenata-trapezariya-osiguryava-topal-obyad-na-obshto-70-potrebiteli.html", "text": "Обществената трапезария в Пещера осигурява топъл обяд на общо 70 потребители от цялата община. Това каза за  Радио „Фокус“ – Пазарджик  Зехра Алиш, зам.-кмет по социалните дейности в родопската община. По думите й, социалната услуга е сред най-търсените и желани услуги. „Обществената трапезария функционира в Пещера от 1 август 2016 година в рамките на проект “Подай ръка“ по Оперативна програма за храни и основно материално подпомагане. Към настоящия момент чрез обществената трапезария се осигурява топъл обяд, който включва супа, основно ястие и хляб и се предоставят съпътстващи мерки на 70 потребители от целевите групи. Чрез предоставяне на разнообразно седмично меню се осигурява балансирано хранене за нуждаещите се лица, при спазване на изискванията за безопасност на храните и националните стандарти и норми на хранене“, уточни Алиш. Тя допълни, че през тази година на потребителите на социалната услуга са предлагани и различни други услуги, свързани с техния социален живот и здравословни проблеми. \r\nАлбена ЖИЛЕКОВА", "date": "2018.09.03", "title": "Зехра Алиш, зам.-кмет на Пещера: Обществената трапезария осигурява топъл обяд на общо 70 потребители"}
{"url": "http://www.focus-news.net/news/2018/09/03/2562850/v-primorsko-e-otkrita-pametna-plocha-50-godini-ot-boynite-puskove-s-otr.html", "text": "През тази година се навършват 50 години от мащабното учение на Българската армия, проведено като съвместно тактическо учение с бойни стрелби с участието на ракетни съединения и части на Сухопътни войски, Военноморските сили (ВМС), зенитно-ракетни войски и ескадрила на Военновъздушните сили. По повод юбилейната годишнина, по инициатива на ракетчици и артилеристи от запаса и резерва от градовете Бургас, Карлово, Ямбол, Варна и София, участници в учението и служили през годините в тези ракетни съединения и части, на  1 септември 2018 г. в град Приморско беше проведен военен ритуал за откриване на паметен знак „50 години от бойните пускове с ОТР”. Това съобщиха от пресцентъра на  ВМС . Строят на почетния караул от състава на флотилия бойни и спомагателни кораби прие контраадмирал Митко Петев, командир на Военноморските сили на Република България.  \r\nНа събитието присъстваха съветникът на президента на Република България генерал о.з. Стефан Янев, кметът на община Приморско Димитър Германов, областният управител на Бургаска област Вълчо Чолаков, дългогодишният командващ на Ракетни войски и артилерия на Българската армия, помощник ръководител на учението през 1968 г. и почетен член на клуб „Ракетни войски и артилерия „Олимпий Панов” генерал-лейтенант от запаса Димитър Тодоров, председателят на Областния съвет на СОСЗР Бургас бригаден генерал от запаса  Васил Джелебов, председателят на клуб „Ракетни войски и артилерия „Олимпий Панов” от столичната организация на СОСЗР генерал от запаса Вълчо Фотев. \r\nДа почетат годишнината бяха дошли военнослужещи от запаса и резерва от цялата страна, членове на родолюбиви и патриотични съюзи и организации, много граждани и гости на града. \t  \r\nКомандирът на ВМС се обърна с думи на уважение и признателност към всички артилеристи и ракетчици, участвали в пусковете и благодарение на които през годините е съхранен споменът за тези върхови достижения в историята на Българската армия, след което заедно с кметът на община Приморско и председателят на Областния съвет на СОСЗР в Бургас откриха паметната плоча. \r\nСъс заповеди на министъра на отбраната и областния управител бяха наградени ветерани, участвали в учението.", "date": "2018.09.03", "title": "В Приморско е открита паметна плоча „50 години от бойните пускове с ОТР”"}
{"url": "http://www.focus-news.net/news/2018/09/03/2562851/varna-v-grada-shte-se-provede-xx-to-izdanie-na-sedmitsata-na-pravoslavnata-kniga.html", "text": "XX-то издание на Седмицата на православната книга ще се проведе във Варна от 10 до 14 септември. Това съобщиха от пресцентъра на  Варненска и Великопреславска митрополия . Тази година събитието е под надслов „1125 години от Преславския събор“. Всички срещи отново ще се провеждат в зала „Пленарна“ на Община Варна. Програмата включва представяне на нови книги, срещи на автори, издатели на православна литература с варненската публика. Официалното откриване е предвидено за 18.00 часа на 10 септември, като програмата за този ден включва доклад на доц. д-р Тодор Тодоров, ръководител на Катедра „История и археология” към Факултета по хуманитарни науки на Шуменския университет „Епископ Константин Преславски” на тема „Преславският събор от 893 година – историческа равносметка след единадесет века”. Негово Високопреосвещенство Варненския и Великопреславски митрополит Йоан ще представи книгата „Посланието на цариградския патриарх Фотий до българския княз Борис”, издание на Варненска и Великопреславска св. митрополия. По-късно ще бъде представена и книгата „Един живот изпълнен с чудеса – житие и молебен канон на св. мъченик Неофит”, издание на Синодално издателство на Българската православна църква.", "date": "2018.09.03", "title": "Варна: В града ще се проведе XX-то издание на Седмицата на православната книга"}
{"url": "http://www.focus-news.net/news/2018/09/03/2562852/reuters-gsdp-poiska-alternativa-za-germaniya-da-bade-postavena-pod-nablyudenie.html", "text": "Германската социалдемократическа партия (ГСДП), а и някои консерватори, призоваха в понеделник дясната партия „Алтернатива за Германия“ (АзГ) да бъде поставена под наблюдение, след като някои от лидерите й участваха в марша на анти-ислямската организация ПЕГИДА в Кемниц, предава  Reuters . \r\nОколо 6 хиляди привърженици на двете политически организации демонстрираха в източногерманския град Кемниц в събота по повод убийството на мъж от двама мигранти, припомня американската агенция. \r\nЛидерът на ГСДП Андреа Налес заяви пред журналистите в Бавария, че подкрепя поставянето под наблюдение на АзГ. „След Кемниц имаме достатъчно добри причини да го направим. АзГ си позволи да стане фронтова организация на радикалните десни по улиците на Кемниц, независимо дали това е било по нейно желание, или не“, заяви тя. \r\nПремиерът на Бавария Маркус Зьодер заяви пред телевизионния канал NTV, че няма достатъчно доказателства, за да се назначи наблюдение над АзГ, като цяло, но отделни лица потенциално биха могли да бъдат наблюдавани. \r\nБаварският премиер заяви, че е обезпокоен от действията на АзГ в Кемниц и отхвърли призивите на някои от членовете на тази партия за облекчаване на издаването на разрешително за оръжие в Бавария. „Те не са само опозиционна партия, те имат скрити цели“, заяви той. „Трябва да изпратен ясен сигнал, че не искаме в Бавария да се случи нещо подобно на това в Кемниц. \r\nЛидерът на АзГ Александър Гауланд, от своя страна, заяви, че общественият гняв след убийството в Кемниц е напълно оправдан, но партията не подкрепя екстремизма. \r\nМеждувременно, антисистемната дясна партия, която спечели близо 13% от гласовете на избирателите на парламентарните избори м.г. увеличава подкрепата си и тя вече преминава границата от 16%, съгласно данните от последното проучване на телевизионния канал RTL след инцидентите в Кемниц. \r\nСъщевременно се разбра, че в понеделник съдът на град Ландау е осъдил младеж от афгански произход на осем години и половина лишаване от свобода за това, че е заклал 15-годишната си приятелка в малки западногремански град Кандел миналия декември. \r\nПревод и редакция:", "date": "2018.09.03", "title": "Reuters: ГСДП поиска „Алтернатива за Германия“ да бъде поставена под наблюдение"}
{"url": "http://www.focus-news.net/news/2018/09/03/2562857/fionera-filipova-rim-vidin-spechelihme-proekt-za-restavratsiya-i-konservatsiya-na-peshtera-magura.html", "text": "Спечелихме проект за реставрация и консервация на пещера Магура. Това каза в предаването „Чудесата на Северозапада“ по  Радио „Фокус“  Фионера Филипова, директор на Регионалния исторически музей във Видин. Тя посочи, че проектът е с научен ръководител проф.д-р Здравко Каменаров. „При проучванията ще използват нови, иновативни технологии, които до сега не са се прилагали в България. Пробите, за консервация и реставрация, са изключително сложни и ще се изследват в чужди лаборатории“, каза Фионера Филипова. Тя посочи, че изискванията се изискват от ЮНЕСКО за да може пещера Магура да бъде вписана в списъка на световната организация. 136 000 лв. е стойността на проекта, който е спечелен от Регионалния исторически музей във Видин. \r\nПещера Магура, която се намира в близост до Рабишкото езеро е прочута с праисторическите рисунки, които са издълбани в скала и изрисувани с прилепно гуано (тор). Фигурите са на танцуващи жен и мъже, изобразяват и ловни сцени, звезди, животни  оръдия на труда. Рисунките са от различни епохи  – епипалеолит, неолит, енеолит, начало на раннобронзовата епоха. Рисунките в пещера Магура са изключително ценни и се определят като шедьовър в първобитното изкуство на Балканите. \r\nАнна ЛОЗАНОВА", "date": "2018.09.03", "title": "Фионера Филипова, РИМ - Видин: Спечелихме проект за реставрация и консервация на пещера Магура"}
{"url": "http://www.focus-news.net/news/2018/09/03/2562854/varna-vazstanoveno-e-dvizhenieto-v-posoka-varna-na-avtomagistrala-hemus-v-uchastaka-ot-paten-vazel-nevsha-do-paten-vazel-vetrino.html", "text": "Възстановено е движението в посока Варна на автомагистрала \"Хемус\" в участъка от пътен възел \"Невша\" до пътен възел \"Ветрино\" от км 375+800 до км 386. Това съобщиха от пресцентъра на  Агенция „Пътна инфраструктура“ .", "date": "2018.09.03", "title": "Варна: Възстановено е движението в посока Варна на автомагистрала \"Хемус\" в участъка от пътен възел \"Невша\" до пътен възел \"Ветрино\""}
{"url": "http://www.focus-news.net/news/2018/09/03/2562855/dmitriy-peskov-spetssluzhbite-na-sasht-prez-poslednite-godini-rabotyat-grubo-pri-opitite-si-da-verbuvat-rusnatsi.html", "text": "През последните години САЩ работят много грубо по линия на разузнаването и се опитват да вербуват руски граждани, оказвайки натиск над тях, заяви пред журналистите прессекретарят на руския президент Дмитрий Песков, предава  ТАСС . \r\n„Работата е в това, че през последните години САЩ работят много грубо по линия на своето разузнаване, опитвайки се да вербуват руски граждани, оказвайки натиск над тях морален и друг вид натиск“, заяви Песков, в коментар за публикацията във вестник The New York Times за това, че спецслужбите на САЩ са предприемали опити да направят руския бизнесмен Олег Дерипаска свой информатор и да получат от него сведения за предполагаема намеса на Русия в американските избори. \r\nПревод и редакция:", "date": "2018.09.03", "title": "Дмитрий Песков: Спецслужбите на САЩ през последните години работят грубо при опитите си да вербуват руснаци"}
{"url": "http://www.focus-news.net/news/2018/09/03/2562858/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по  Радио „Фокус“ – Пловдив  отново ще насочим вниманието ви към важните теми от Садово и региона. Новата учебна година на територията на Община Садово ще започне нормално, ремонтите по образователната инфраструктура вървят го график. По темата ще разговаряме със заместник-кметът на Садово Петър Георгиев. От него ще научим и осигурен ли е транспорт за учениците, на които им се налага да пътуват до съседно населено място, за да присъстват в училище. \r\nЩе останем на тема образование с Димитър Йорданов, историк и директор на Селскостопанската гимназия в Садово, който ще ни разкаже как в миналото учители и ученици от учебното заведение сами са издавали своите учебници, необходими им за обучението. През 1883 година, когато училището отваря врати е била създадена паралелка по ученическа цинкография. В нея ръкописите на учениците са били преписвани, цинкографирани, илюстрирани и копирани. Ще чуете повече за този момент от историята на гимназията. \r\nВъв втората част на предаването ще пътуваме и до село Ахматово, за да ви представим дейността на Центъра за настаняване от семеен тип. Персоналът там се грижи за лица с умствени увреждания, които живеят при много добри битови условия, близки до семейните. Повече за това как е организирана социалната грижа там ще ни разкаже управителят на Центъра за настаняване от семеен тип в Община Садово Янка Чукалова. \r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.09.03", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/09/03/2562856/prezidentat-rumen-radev-shte-udostoi-poslanika-na-avstriya-u-nas-roland-hauzer-s-orden-stara-planina-parva-stepen-na-4-septemvri.html", "text": "На 4 септември 2018 г., от 11.00 часа на „Дондуков” 2 президентът Румен Радев ще награди посланика на Република Австрия у нас Роланд Хаузер с орден „Стара планина“ първа степен. това всъобщиха от  прессекретариата на държавния глава . Високото държавно отличие се връчва за изключително големите заслуги на дипломата за укрепването и развитието на двустранните отношения между България и Австрия.", "date": "2018.09.03", "title": "Президентът Румен Радев ще удостои посланика на Австрия у нас Роланд Хаузер с орден „Стара планина“ първа степен на 4 септември"}
{"url": "http://www.focus-news.net/news/2018/09/03/2562861/kmetat-na-sofiya-yordanka-fandakova-v-30-uchilishta-i-detski-gradini-remontite-priklyuchvat-s-nachaloto-na-uchebnata-godina-v-18-deynostite-prodalzhavat.html", "text": "В общо 48 училища и детски градини на територията на Столична община се извършват основни ремонти и реконструкции. В 30 от тях дейностите приключват с началото на учебната година, в 18 ще продължат и след започване на учебните занятия, като организацията ще бъде такава, да не се пречи на учебните процеси. Това каза кметът на София Йорданка Фандъкова в сградата на Столична община, която провери реконструкцията на 101 СУ „Бачо Киро“, ул. „Илинденско въстание“ №36, район „Надежда“, предаде репортер на  Агенция „Фокус“  .  По думите на Фандъкова тези проекти са с огромни инвестиции в строителството и модернизацията на учебни заведения. Тя допълни, чe общо 18 от обектите са по средства на оперативна програма „Региони в растеж“. „Това са цялостни обекти и цялостни реконструкции“, каза още тя. Според нея сградата на 101 СУ „Бачо Киро“, остава така както е била, когато е построена е в началото. „Тази година това училище празнува 80-годишен юбилей и по този повод празнуват също изцяло обновена сграда“, каза още тя. По думите й самото училище се състои в две сгради. „Тези проекти са много сериозни, те са с по-дълъг срок на изпълнение“, каза още тя.  Фандъкова обясни, че до края на 2019г. ще приключат с тези обекти като до 17 септември основната сграда на това училище ще бъде напълно готова. „Децата от малката сграда ще бъдат преместени в голямата, докато ремонтите текат“, уточни още тя. Кметът на София каза също, че след 17 септември ще се работи само по тези проекти, които са по оперативна програма „Региони в растеж.“ „В някои от детските градини, които се финансират със средства от Столична община също ще продължат ремонтните дейности“, уточни още тя.  \r\nДаяна ДЮЛГЕРОВА", "date": "2018.09.03", "title": "Кметът на София Йорданка Фандъкова: В 30 училища и детски градини ремонтите приключват с началото на учебната година, в 18 дейностите продължават"}
{"url": "http://www.focus-news.net/news/2018/09/03/2562859/alsat-m-makedoniya-v-sabota-angela-merkel-shte-pristigne-na-poseshtenie-v-skopie.html", "text": "В събота, 8 септември, германският канцлер Ангела Меркел ще пристигне на визита в Скопие, предава  излъчващият на албански скопски телевизионен канал „Алсат – М“ . \r\nКакто информира нейният говорител Щефан Зайберт, дневният ред на посещението все още не е изцяло уточнен, но е потвърдено, че ще има среща с премиера на Македония Зоран Заев. От кабинета на Меркел добавят, че канцлерът, освен другото, поискала сама да почувства атмосферата в страната в навечерието на референдума за името, който трябва да се състои на 30 септември. \r\nПревод и редакция:", "date": "2018.09.03", "title": "„Алсат – М“ (Македония): В събота Ангела Меркел ще пристигне на посещение в Скопие"}
{"url": "http://www.focus-news.net/news/2018/09/03/2562864/mrv-13464-motorni-prevozni-sredstva-sa-provereni-v-petak-i-pochivnite-dni-v-hoda-na-spetsaktsii-po-patishtata-v-stranata.html", "text": "13464 моторни превозни средства са проверени в петък и почивните дни в хода на спецакции по пътищата в страната. Това съобщиха от пресцентъра на  МВР . Продължават проверките на полицията в рамките на ежедневния засилен контрол по пътищата на страната. В последния работен ден на миналата седмица и двата почивни дни полицейските екипи са проверили 13464 моторни превозни средства и 16502 души. Установени са общо 11803 нарушения, от които 4797 са за управление на МПС с превишена скорост. Издадени са 5047 фиша и 1959 акта за установени  административни нарушения.  \r\nОтнети са 162 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 575 електронни фиша. Засилените проверки ще продължат до края на месец септември.", "date": "2018.09.03", "title": "МРВ: 13464 моторни превозни средства са проверени в петък и почивните дни в хода на спецакции по пътищата в страната"}
{"url": "http://www.focus-news.net/news/2018/09/03/2562853/iag-v-lovnostopanskite-rayoni-se-izgrazhdat-yami-za-sahranenie-na-stranichni-zhivotinski-produkti-vav-vrazka-s-s-preventsiyata-na-afrikanskata-chuma-po-svinete.html", "text": "До 25 септември 2018 г. трябва да бъдат изградени ямите за съхранение на странични животински продукти в ловностопанските райони на ловните дружини. Това съобщиха от  Изпълнителната агенция по горите  (ИАГ). Дейността е свързана с превенцията на африканската чума по свинете и съпътства и други мерки, които да предприемат ловците по време на лов на дива свиня. \r\nИзискването е ямите да са на удобни за самите ловци места и да са достъпни за високо проходима техника с цел безопасно извозване на отпадните животински продукти до тях. Целта е това да става при спазване на противоепизоотичните изисквания и на мерките за биосигурност.  Стените и дъното на ямите трябва да са: да са от материал, който не позволява проникването на тъкани и течности от отпадните продукти в почвата и околната среда като дълбочината да е поне 2 м и ширината поне 1,20 м. При извършване на обработката на отстреляните животни, отпадните продукти е необходимо да се поставят в изградените ями и да се третират с негасена вар. Ямите трябва да са покрити с масивни капаци и да са оградени с ограда, която да е вградена в земята поне 30 см за ограничаване на достъпа на хищници. Оградата трябва да се намира на разстояние най-малко в радиус 1.5 м от ямата като се постави обозначителна табела: „Странични животински продукти“.  \r\nТези указания на Българска агенция по безопасност на храните (БАБХ) са изпратени от Изпълнителна агенция по горите до регионалните дирекции по горите. Те от своя страна трябва да ги сведат до знанието на ловните сдружения в териториалния им обхват на дейност и да извършват последващ контрол за изпълнението.", "date": "2018.09.03", "title": "ИАГ: В ловностопанските райони се изграждат ями за съхранение на странични животински продукти във връзка с с превенцията на африканската чума по свинете"}
{"url": "http://www.focus-news.net/news/2018/09/03/2562865/dobrich-izdirva-se-yuzeir-raimov-hasanov-ot-selo-bezmer-v-neizvestnost-ot-27-avgust.html", "text": "По молба на близките, ОДМВР-Добрич издирва Юзеир Раимов Хасанов на 78 години, от село Безмер, област Добрич. Това съобщиха от  ОДМВР-Добрич . По данни на близките, Юзеир е напуснал дома си на 27 август 2018 г. и от тогава е в неизвестност. \r\nЮзеир е висок около 175-180 см, слабо телосложение, с кафяви очи. Бил е облечен с блуза с къс ръкав, на сини райета, черно шушляково елече, черно долнище.  \r\nХасанов, страда от старческа деменция. ОДМВР-Добрич призовава всички, които имат информация къде може да бъде открит той, да сигнализират на телефон 112 или в най-близкото полицейско управление.", "date": "2018.09.03", "title": "Добрич: Издирва се Юзеир Раимов Хасанов от село Безмер, в неизвестност от 27 август"}
{"url": "http://www.focus-news.net/news/2018/09/03/2562867/sofiya-bezplatni-ung-pregledi-shte-se-provedat-v-dkts-5.html", "text": "Безплатни профилактични УНГ прегледи организира ДКЦ 5 в София - Студентска поликлиника, във връзка с началото на учебната година. Това съобщиха от пресцентъра на  Столична община . \r\nПрегледите ще бъдат извършвани от д-р Ивета Иванова на 15 и 29 септември (съботни дни), от 08.00 до 12.00 часа в поликлиниката на бул. \"Акад. Стефан Младенов\" №8., ет. 2, кабинет №53 . \r\nЧасовете за прегледи са ограничени и е необходимо предварително записване на тел. 0886 62 85 09, в работно време, уточняват от здравното заведение. \r\nОт безплатните профилактични прегледи могат да се възползват пациенти от всички възрастови групи.", "date": "2018.09.03", "title": "София: Безплатни УНГ прегледи ще се проведат в ДКЦ 5"}
{"url": "http://www.focus-news.net/news/2018/09/03/2562860/tass-kremal-potvardi-che-vladimir-putin-shte-uchastva-v-pregovorite-za-siriya-v-iran-na-7-septemvri.html", "text": "Президентът на Русия Владимир Путин на 7 септември ще пристигне на работна визита в Иран, за да участва в третата тристранна среща на държавните глави на страните-гаранти от Астанинския процес за мирно разрешаване на сирийския конфликт, съобщи пресслужбата на Кремъл, предава  ТАСС . \r\n„В хода на преговорите с президента на Иран Хасан Роухани и президента на Турция Реджеп Таийп Ердоган ще бъдат разгледани по-нататъшните съвместни усилия по осигуряването на дългосрочна нормализация на обстановката в Сирия“, се казва в съобщението. \r\nПревод и редакция:", "date": "2018.09.03", "title": "ТАСС: Кремъл потвърди, че Владимир Путин ще участва в преговорите за Сирия в Иран на 7 септември"}
{"url": "http://www.focus-news.net/news/2018/09/03/2562866/mvnr-zavarnaha-se-balgarchetata-raneni-pri-intsidenta-v-bolonya-na-6-avgust.html", "text": "Завърнаха се българчетата, ранени при инцидента в Болоня на 6 август. Цялата група от общо 20 ученици, заедно с придружаващата ги директорка на училището  от гр. Силистра,  се е прибрала на 31 август в България. Това съобщиха от Генералното Консулство на Република България в Милано, информираха от  пресцентъра на Министерството на външните работи. \r\nСедем български  ученици от професионалната гимназия по механотехника в Силистра, пострадаха при взрив на камион-цистерна на магистрала край летището в Болоня на 6 август т.г.  \r\nПрез последните два дни на месец август са били изписани от болницата в Болоня две от децата, които бяха настанени с по-леки изгаряния там. Същевременно е бил изписан и най-тежко пострадалият ученик, който беше настанен в най-реномираната болница за кожни изгаряния в Италия в гр. Чезена.  \r\nБългарската група получи максимално съдействие от почетния консул на България в гр. Болоня г-н Франко Кастелини, с когото Генералното Консулство на Република България в Милано бе  в непрекъснат контакт.", "date": "2018.09.03", "title": "МВнР: Завърнаха се българчетата, ранени при инцидента в Болоня на 6 август"}
{"url": "http://www.focus-news.net/news/2018/09/03/2562862/mvnr-na-iran-tristrannata-sreshta-na-varha-na-rusiya-turtsiya-i-iran-e-stapka-kam-mira-v-siriya.html", "text": "Министерството на външните работи на Иран в понеделник определи предстоящата тристранна среща на върха между президентите на Иран, Русия и Турция Хасан Роухани, Владимир Путин и Реджеп Таийп Ердоган за Сирия като „стъпка към мира, сигурността и стабилността“ в раздираната от война страна, пише  електронното издание на вестник Yeni Safak . \r\nСрещата ще се проведе на 7 септември в Техеран на ниво държавни глави и външни министри и е продължение на срещата, проведена в Астана в средата на март. \r\nНа тристранката трябва да бъде обсъдена ситуацията в северозападната сирийска провинция Идлиб. \r\nПревод и редакция:", "date": "2018.09.03", "title": "МВнР на Иран: Тристранната среща на върха на Русия, Турция и Иран е стъпка към мира в Сирия"}
{"url": "http://www.focus-news.net/news/2018/09/03/2562868/plovdiv-izdirva-se-shofyor-blasnal-peshehodets-na-krastovishte-v-selo-karadzhalovo-i-napusnal-mestoproizshestvieto.html", "text": "Издирва се шофьор на моторно превозно средство, блъснал пешеходец и напуснал местопроизшествието. това съобщиха от  ОДМВР-Пловдив . Според постъпилата информация на тел. 112, около 23.30 часа снощи, на кръстовище в село Караджалово 45-годишен жител бил ударен от неустановен за сега  автомобил, чийто водач продължил по пътя си. След оказана медицинска помощ пострадалият мъж е освободен за домашно лечение. По случая е образувано досъдебно производство.", "date": "2018.09.03", "title": "Пловдив: Издирва се шофьор, блъснал пешеходец на кръстовище в село Караджалово и напуснал местопроизшествието"}
{"url": "http://www.focus-news.net/news/2018/09/03/2562871/mvnr-poradi-prodalzhavashtata-i-vav-vtornik-stachka-na-obshtogratskata-morska-federatsiya-se-ochakvat-problemi-s-plavane-do-i-ot-ostrovite-v-tsyala-gartsiya.html", "text": "Поради продължаващата и във вторник стачка на Общогръцката морска федерация се очакват проблеми с плаване до и от островите в цяла Гърция, предупреждава посолството на България в Атина. Синдикатът насрочи 24-часова стачка в понеделник, когато реши тя да бъде продължена и на следващия ден. Това съобщиха от пресцентъра на  Министерството на външните работи  (МВнР). \r\nВ резултат всички категории кораби ще останат в пристанищата и няма да обслужват редовните линии.   \r\nВ случай на необходимост засегнатите от стачните действия българи могат да потърсят допълнителна информация на телефоните на посолството:  \r\n+30 210 674 8105 и +30 210 674 8106, както и на мобилен +30 6937 096220.  \r\nГражданите могат да се свързват и с бреговата охрана на Гърция, както и в туристическите компании, чиито услуги са използвани при резервациите.  \r\nСтачката е провокирана от несъгласие на работещите моряци с условия за колективния трудов договор.", "date": "2018.09.03", "title": "МВнР: Поради продължаващата и във вторник стачка на Общогръцката морска федерация се очакват проблеми с плаване до и от островите в цяла Гърция"}
{"url": "http://www.focus-news.net/news/2018/09/03/2562863/pernik-oblastniyat-upravitel-svika-izvanredno-zasedanie-na-oblastnata-epizootichna-komisiya.html", "text": "Областният управител на Перник Ирена Соколова свика извънредна Епизоотична комисия във връзка с регистрирането на първи случай на заболяването африканска чума по свинете (АЧС) на територията на България. На заседанието присъстваха директорите на ОДМВР, ОДБХ – Перник, РИОСВ, Областна дирекция „Земеделие”, Столична митница, Регионална дирекция „Гранична полиция” - Драгоман, Югозападно държавно предприятие, представители на общини и др. Това съобщиха от пресцентъра на  Областна администрация Перник . \r\nПоради усложнената епизоотична обстановка на територията на страната и откриването на първо огнища на АЧС преди седмица в провадийското село Тутраканци, институциите в Перник продължават работата си по засилен и стриктен контрол. Днешната епизоотична комисия гласува следните спешни мерки: извършване на регистрация на всички нерегистрирани прасета по населените места на съответните общини; надзор и котрол при движението и придвижването на животни със забрана за свободно пускане; определяне на места за загробване на животни по общини, населени места и кметства с подготвена траспортна техника; спешно провеждане на общински епизоотични комисии; провеждане на общоселски събрания с цел информиране и превенция срещу заразата; организиране на съвместни дейности между общините и Областната дирекция по безопасност на храните за идентифициране и регистрация на „прасета в заден двор”; уточняване от ловните дружинки и избор на места за загробване на трупни части от диви свине; мащабна информационна кампания.  \r\nВ доклад на директора на Областната дирекция по безопасност на храните д-р Елза Драгомирова, се представиха мерките взети до момента.  \r\nНа територията на област Перник няма регистрирани индустриални свинеферми и ферми от тип А (фамилни ферми). Посетени са 145 обекта с 393 бр. свине и са подписани 145 декларации от собственици.  \r\nНа граничен пункт \"Стрезимировци\" е осигурено 24 часово дежурство за конфискуване на храни от животински произход и обработване с дезинфектанти на всички влизащи в страната автомобили. От 12.07.2018 г. са съставени 54 бр. протоколи за изземване на храни от животински произход. Проверен е личният багаж на 1040 МПС. До момента на екарисаж са предадени 25,100 кг. Към 31.08.2018 г. в хладилни условия се съхраняват около 25 кг. конфискати в хладилното съоръжение, намиращо се в сградата на ветеринарната лечебница в гр. Трън. Изпратени са проби от сурова свинска кайма и плескавици за установяване на геном на вируса на АЧС. Резултатите от изпитването са отрицателни. Изследвана е и проба от умряло прасе, резултатите от която също са отрицателни.  \r\nНа 12 юли т.г. беше проведено предишно заседание на Областната епизоотична комисия, след което веднага стартираха и заседанията по общини, както и информационно-разяснителна кампания с представители и на всички ловно-рибарски дружества от региона.", "date": "2018.09.03", "title": "Перник: Областният управител свика извънредно заседание на Областната епизоотична комисия"}
{"url": "http://www.focus-news.net/news/2018/09/03/2562870/sport-edinstveniyat-natsional-na-ludogorets-anton-nedyalkov-se-kontuzi.html", "text": "Защитникът на Лудогорец Антон Недялков отпадна от състава на България за мачовете със Словения и Норвегия от новия турнир Лигата на нациите заради контузия, а неговото място ще бъде заето от бека на Берое Иван Бандаловски. България дебютира в новия турнир на УЕФА с гостуване на Словения на 6 септември, а три дни по-късно приема Норвегия на стадион Васил Левски. След контузията на Недялков 7-кратният шампион Лудогорец остава без нито един представител в националния отбор.", "date": "2018.09.03", "title": "Спорт: Единственият национал на Лудогорец Антон Недялков се контузи"}
{"url": "http://www.focus-news.net/news/2018/09/03/2562873/haskovo-sotsialno-predpriyatie-podkrepa-za-sotsialno-vklyuchvane-v-obshtina-topolovgrad-be-otkrito-v-selo-ustrem.html", "text": "На 3 септември с тържествен водосвет в село Устрем бе открито Социално предприятие. То се реализира  по проект “Създаване на социално предприятие. „Подкрепа за социално включване в община Тополовград“. Проектът се финансира по Програма „Развитие на човешките ресурси – Процедура „Развитие на социалното предприемачество“. Това съобщиха от пресцентъра на  Община Тополовград . \r\n“Осъществяването на този проект прави чест на община Тополовград, защото е насочен към нуждаещи се хора“, каза ръководителят на проекта Красимира Ятакчиева. Тя благодари на кмета на общината, на кмета на село Устрем, на служители от Общинската администрация, които са работили за успешното му реализиране и  поясни, че проектът ще обслужва всички населени места в общината. По проекта ще се предоставят две социални услуги – социална кухня и лична помощ на потребителите. Трудово ангажирани ще са 48 души, от които 18 в социалната кухня, а  30 ще се грижат за хора, които се нуждаят от помощ в своето ежедневие. Ръководител на предприятието е Красимира Майсторова. От услугите на Социалното предприятие ще се възползват 39 потребители на услугата „Лична помощ“ и 44 на Социалната кухня. \r\nОчаква се да се реализират приходи от таксите за ползване на услугите. Социалното предприятие ще работи 12 месеца и ще осигури качествени социални услуги на потребителите. \r\nНа тържественото събитие кметът на Общината Божин Божинов, кметът на село Устрем Христо Илчев и заместник-кметът на Общината Маргарита Георгиева прерязаха трикольорната лента. “Чувствам се горд и щастлив, че макар  и след 4 години идеята ни се реализира. Радвам се, че това се случи, каза кметът Божин Божинов и честити новата придобивка. Той благодари на всички, които имат принос за осъществяването на проекта и пожела ползотворна работа на социалното предприятие.", "date": "2018.09.03", "title": "Хасково: Социално предприятие „Подкрепа за социално включване в община Тополовград“ бе открито в село Устрем"}
{"url": "http://www.focus-news.net/news/2018/09/03/2562877/dobrich-na-5-septemvri-obshtina-kavarna-kani-gosti-i-zhiteli-na-grada-na-prezentatsiya-po-povod-133-g-ot-provazglasyavane-na-saedinenieto-na-balgariya.html", "text": "На 5 септември Община Каварна кани гости и жители на града на мултимедийна презентация по повод 133 г. от провъзгласяване на Съединението на Княжество България Източна Румелия. Това съобщиха от пресцентъра на  Община Каварна . Мероприятието ще се проведе от 16.00 часа в библиотеката - със съдействието на Съюз на пенсионерите – Каварна. Лектор на събитието ще бъде Тодор Тодоров – уредник в Исторически музей – Каварна.", "date": "2018.09.03", "title": "Добрич: На 5 септември Община Каварна кани гости и жители на града на презентация по повод 133 г. от провъзгласяване на Съединението на България"}
{"url": "http://www.focus-news.net/news/2018/09/03/2562872/nova-makedoniya-spored-ekaterina-zaharieva-dogovorat-za-priyatelstvo-s-makedoniya-e-doprinesal-za-uvelichavaneto-na-turisticheskiya-potok-i-targoviyata-mezhdu-dvete-strani.html", "text": "Според вицепремиера и министър на външните работи на България Екатерина Захариева договорът за приятелство с Македония е допринесъл за увеличаването на туристическия поток и търговията между двете страни. Съответното изявление тя направи в рамките на Дубровнишкия форум, който бе проведен през почивните дни, отбелязва скопското електронно издание  НОВА . \r\nЗахариева подчерта, че за последните 20 г. Балканите са претърпели сериозни промени. В тази връзка тя коментира и договорът за добросъседство и приятелство между България и Македония. „Само пет месеца след неговото подписване обемът на търговията се увеличи с 12%, а обменът на туристи – с 10%“, подчерта Захариева. \r\nМакедонският министър на отбраната Радмила Шекеринска изрази съгласие с българския вицепремиер. „Мнозина ни критикуваха преди подписването на договора с България, но сега гражданите на двете страни виждат, че той е гаранция за стабилност. Няма замразени конфликти, само замразени решения“, коментира Шекеринска. \r\nБългарският министър пожела на Македония успех на референдума за името, който ще се проведе в края на месец септември. Тереза Герова", "date": "2018.09.03", "title": "„НОВА“ (Македония): Според Екатерина Захариева договорът за приятелство с Македония е допринесъл за увеличаването на туристическия поток и търговията между двете страни"}
{"url": "http://www.focus-news.net/news/2018/09/03/2562875/vmro-e-za-vazstanovyavane-na-dialoga-bez-postavyane-na-predvaritelni-usloviya.html", "text": "ВМРО категорично е за възстановяване на диалога без поставяне на предварителни условия. Това написа във  „Фейсбук“  вицепремиерът, министър на отбраната и лидер на ВМРО - част от коалиция „Обедини патриоти“ - Красимир Каракачанов. \r\n\"Във връзка с някои негативни послания, изразени пред медии по отношение на бъдещето на коалиция „Обединени патриоти“, напомням, че идеята на патриотизма е да обединява, а не да разделя\", пише в социалната мрежа Каракачанов.  \r\nТой допълва още: \"Ние, Патриотите от ВМРО, винаги сме се опитвали да покажем колко полезна може да е градивната работа и вярваме, че съчетана с енергията на партиите от „Обединени патриоти“, тя може да носи реални ползи за България и българите, продължава Каракачанов и затова изброява в седем точки: \r\n1.           За ВМРО запазването на коалицията „Обединени патриоти“ е фундаментално важно. За пръв път национално мислещите хора имат своето единно представителство и то изведе идеите на патриотизма на качествено ново ниво.  Всички ясно трябва да осъзнаем задълженията пред нашите избиратели за реализиране на управленската програма. \r\n2.           Категорично съм за възстановяване на диалога без поставяне на предварителни условия. \r\n3.           Вина за сегашното напрежение имат всички участници в коалицията и всеки трябва да осъзнае своята, а не да изтъква чуждата. Никой няма права на ментор в „Обединени патриоти“. \r\n4.           Изход има, ако има воля за полагане на усилия и загърбване личния и партийния егоизъм. \r\n5.           Считам, че Съветът на коалицията трябва да се събере възможно най-скоро и да утвърди базисните политики на коалицията през следващия политически сезон. \r\n6.           Според мен, наложително е приемането на Етични правила като част от коалиционното ни споразумение. \r\n7.           Всяка от партиите в „Обединени патриоти“ трябва еднозначно да заяви още в следващите дни желае, или не, за в бъдеще да участва в коалицията при провеждане на избори. \r\nТова е отговорът ми към всички зададени и незададени въпроси от последните дни. България над всичко, завършва изявлението си Красимир Каракачанов.", "date": "2018.09.03", "title": "ВМРО е за възстановяване на диалога без поставяне на предварителни условия"}
{"url": "http://www.focus-news.net/news/2018/09/03/2562876/prof-d-r-todor-kantardzhiev-potvardena-e-zapadnonilska-treska-pri-patsient-ot-plovdiv.html", "text": "Днес в 13.30 часа в Националната референта лаборатория в Националния център по паразитни и заразни болести се потвърди чрез реакция на PCR доказване на циркулираща РНК диагнозата западнонилска треска при болест с възпаление на мозъка при пациент от Пловдив. Това каза за  Агенция „Фокус“  проф. д-р Тодор Кантарджиев - директор на Националния център по заразни и паразитни болести. \r\nДаяна ДЮЛГЕРОВА", "date": "2018.09.03", "title": "Проф. д-р Тодор Кантарджиев: Потвърдена е западнонилска треска при пациент от Пловдив"}
{"url": "http://www.focus-news.net/news/2018/09/03/2562874/georgi-ilchev-abv-podgotovkata-na-plovdiv-za-evropeyska-stolitsa-na-kulturata-e-pred-proval.html", "text": "Подготовката на Пловдив за „Европейска столица на културата“ е пред провал заради управленската неспособност на кмета на града и неговия екип. Това заяви по време на пресконференция областният координатор на ПП АБВ за Пловдив Георги Илчев, съобщиха от  пресцентъра на партията.  „С огромно забавяне се изгражда необходимата инфраструктура. Почти е сигурно, че основният форум на обществения живот в града, говоря за централния площад, който винаги е бил там, още от античността, няма да бъде част от инфраструктурата, на която пловдивчани и гостите на града ще могат да видят реализацията на инициативата догодина. Продължава да няма и логичен отговор защо след проведен международен конкурс преди години, на който бе създаден проект, откупен от общината за не малко пари, същият този проект бе изоставен, а сега месеци преди откриването на инициативата се започна това тотално разкопаване“, посочи той. По думите му дори само спазването на съгласувателните срокове между институциите в България няма да позволи завършването навреме на предприетите в последния момент строително-ремонтни дейности.  \r\nСпоред Илчев има още редица доказателства в подкрепа на тезата, че ръководството на град Пловдив се проваля при управлението на града. „Можем да дадем пример със „скъпите бижута“ на Пловдив. Сред тях са зоологическата градина, където съдебната сага е безкрайна и където не може да се посочи разумна причина за закупуването на храна за животни за над 300 000 лева, каквато обществена поръчка обяви общината при положение, че зоопаркът не е действащ и няма да бъде действащ. Трябвали ли и да се дават милиони левове за ново осветление на зала „Колодрума“, след като тя уж беше най-модерната и най-скъпата в България?  Какво например налага и да се похарчат поредните 450 000 лева, за да се купи и едно право на строеж за бъдещ хотел, който няма да бъде реализиран“?  \r\n„Местното управление тотално проспа и въпроса с градския транспорт в Пловдив. Нашият град е може би единствения, който не успя да се възползва от европейските програми и да развие и обнови своя електротранспорт. Това е и една от причините Пловдив да бъде един от градовете с най-мръсния въздух в България“, допълни Георги Илчев. Той бе категоричен, че ПП АБВ ще се възползва от Закона за достъп до обществена информация, за да получи  данни за това колко мероприятия са проведени в зала „Колодрума“, както и колко приход на общината са генерирали те на фона на разходите по издръжката на съоръжението.  \r\nДумите на Илчев допълни председателят на АБВ Румен Петков. Той изрази недоумение от факта, че Пловдив има цели 32 кметове и зам.-кметове. „Общият извод е, че управлението на Пловдив има три основни характеристики: корупция, зависимости и провал. Зависимостта е видна в общинския съвет на града, където няма политически тези или различия, а има общо стимулиран слугинаж. Това е изцяло в ущърб на гражданите на Пловдив, който например е единственият град в България с изцяло частен градски транспорт. Пълна катастрофа са и изградените велоалеи и светофарна мрежа. В същото време на този фон се вижда, че най-скъпата администрация е пловдивската. Града има 32-ма кметове и заместник кметове. Т.е. имаме силно ангажирана социална политика свързана с назначаването на заместник кметове. И това не смущава никого в общинския съвет. Напротив, то става с поддръжка от страна на този орган за управление“, заяви Петков. Според него издръжката на тази раздута администрация струва на бюджета на града над 2 милиона лева на година.  \r\nВ заключение председателят на АБВ заяви, че управленската немощ на кмета на Пловдив е видна и от начина, по който държавата отпуска средства за допълнителни разходи на града. „С постановление на Министерския съвет от август на Община Пловдив се отпускат девет милиона лева за три конкретни обекта. Във втората част на решението според мен точно поради убедеността на управляващите в негодността на пловдивския кмет има точка, в която му се разрешава да преразпределя парите, но с едно „безценно“ указание – да спазва Закона за обществените поръчки. Сигурно няма друг случай в света, в който правителство да препоръчва на кмет да спазва закона. За мен това означава, че правителството има тежки съмнения, че пловдивският кмет не спазва закона, както и че той няма да може да организира нещата така, че средствата да бъдат използвани по предназначение“.", "date": "2018.09.03", "title": "Георги Илчев, АБВ: Подготовката на Пловдив за „Европейска столица на културата“ е пред провал"}
{"url": "http://www.focus-news.net/news/2018/09/03/2562878/sport-yonas-hektor-shte-propusne-machovete-na-germaniya-s-frantsiya-i-peru.html", "text": "Защитникът на втородивизионния Кьолн Йонас Хектор няма да играе в мачовете на националния отбор на Германия с Франция и Перу. Информацията бе потвърдена от Германската футболна федерация.  \r\n28-годишният футболист е пожелал да пропусне срещите. Причината е натрупана умора заради заради ранния старт на сезона във Втора Бундеслига. Решението е било съгласувано със селекционера Йоахим Льов, който поясни, че няма да търси заместник на Хектор.", "date": "2018.09.03", "title": "Спорт: Йонас Хектор ще пропусне мачовете на Германия с Франция и Перу"}
{"url": "http://www.focus-news.net/news/2018/09/03/2562869/ombudsmanat-maya-manolova-v-zheneva-shest-godini-sled-ratifikatsiyata-na-konventsiyata-za-pravata-na-horata-s-uvrezhdaniya-tya-ne-se-prilaga-napalno-u-nas.html", "text": "България ратифицира Конвенцията за правата на хората с увреждания през януари 2012 г., но за съжаление, до момента, въпреки усилията на няколко правителства, националното законодателство не е приведено в пълно съответствие с изискванията по нея. Това заяви омбудсманът Мая Манолова по време на заседание на ХХ сесия на Комитета на ООН за правата на хората с увреждания в Женева, съобщиха от пресцентъра на  Омбудсмана на Република България . Манолова, зам.-омбудсманът Диана Ковачева и експерти от институцията са част от българската делегация, която представя страната ни пред Комитета. \r\n„Осъзнавам, че възможността да участвам в настоящата сесия е голяма отговорност. Както знаете, България все още няма независим механизъм за мониторинг по  чл. 33, ал. 2 от Конвенцията и към момента омбудсманът по силата на закона е този, който наблюдава и насърчава ефективното й изпълнение“, посочи още Манолова. (Чл. 33, ал. 2 от Конвенцията за правата на хората с увреждания гласи: Държавите - страни по настоящата конвенция, всяка в съответствие със своята правна и административна система, поддържат, укрепват, определят или създават в рамките на съответната държава - страна по конвенцията, мрежа, включваща според нуждите един или повече независими механизми, които да насърчават, защитават и наблюдават прилагането на настоящата конвенция. При определяне или създаване на такива механизми държавите - страни по конвенцията, се съобразяват с принципите, отнасящи се до статута и функционирането на националните институции за защита и гарантиране на правата на човека).  \r\nТя акцентира, че у нас има и положителни стъпки като деинституционализацията, финализирана по отношение на децата с увреждания от 4 до 7 г., както и някои законодателни решения, но като цяло проблемите, по думите й, идват от тяхното прилагане. \r\n„Хората с увреждания са изправени пред бюрократични и административни пречки“, каза омбудсманът и се аргументира с липсата на индивидуален подход и оценка на потребностите на всеки човек с увреждане, които макар и разписани в действащия Закон за интеграция на хората с увреждания, на практика се прилагат абсолютно формално.     \r\n„Социалните работници, които извършват индивидуалната социална оценка, в голяма част от случаите изобщо не са виждали човека с увреждане. Добавките за интеграция, които уж трябва да са съобразени с индивидуалните потребности – за всички правоимащи, са еднакви и минимални по размер“, каза още омбудсманът и бе категорична, че „подходът по равно и по малко, „на калпак“, наскоро е бил разписан и в новия Закон за хората с увреждания. \r\nСред проблемите, които омбудсманът открои още, са достъпността на средата, трудностите с помощните средства и медицинските изделия, достъпа до социални услуги и лични асистенти, трудовата заетост, института на запрещението, достъпа до правосъдие, липсата на специфична подкрепа за жени с увреждания, изолацията при децата с тежки увреждания,  наличието на множествена дискриминация и пр.  \r\n„Тези проблеми и отлагането на реформите за дълго време натрупаха недоволство у хората с увреждания и техните протести през годините достигнаха до връхната си точка тази година. Априлските протести на хората с увреждания прераснаха през месец юни в постоянен протест на майки на деца с увреждания, които разпънаха палатки пред Народното събрание в София и в страната и стартираха кампания за спешни промени в законодателството“, информира Манолова. \r\nОмбудсманът подчерта, че активната позиция на протестиращите български майки на деца с увреждания и на хората с увреждания, присъединили се към тях, са получили силна подкрепа от българските медии и общество.  \r\n„Като омбудсмнан аз също подкрепям тяхната справедлива кауза още от самото начало на протеста. В резултат на този обществен натиск институциите бяха принудени да започнат изработването на ново законодателство, свързано с правата на всички групи хора с увреждания. Законодателният пакет включва три закона - Закон за хората с увреждания, Закон за личната помощ и Закон за социалните услуги“, допълни общественият защитник.  \r\n„Законът за личната помощ беше едно от основните искания на протестиращите майки и по тяхна молба моят екип и аз, съвместно с тях, разработихме проект на закон и го внесохме в Народното събрание“, допълни Манолова. \r\nОмбудсманът подчерта, че началото на законодателната реформа следва да бъде оценено положително, но са необходими още много усилия и реални действия от страна на българските власти.  \r\n„На първо място, настояването е за цялостна реформа, а не само за повече пари. Настояването е за всеки човек с увреждане и за неговите нужди. Това означава индивидуален подход, истинска индивидуална оценка и задължителни решения за всички български власти и институции. Ако  един човек се нуждае, например, от рехабилитация, личен асистент, дневен център или подкрепа за образование и заетост, то те трябва да му бъдат предоставени. Реформата е абсолютно наложителна, още повече, че говорим за двойно уязвима група от хора, които в България имат много нисък стандарт на живот“, завърши омбудсманът. \r\nМанолова изрази увереност, че обсъжданията, инициирани от Комитета и последващите препоръки, ще послужат като важен катализатор за реформата у нас.", "date": "2018.09.03", "title": "Омбудсманът Мая Манолова в Женева: Шест години след ратификацията на Конвенцията за правата на хората с увреждания, тя не се прилага напълно у нас"}
{"url": "http://www.focus-news.net/news/2018/09/03/2562880/veliko-tarnovo-zadarzhan-e-64-godishen-mazh-sled-strelba-s-gazovo-orazhie-v-grada.html", "text": "Задържан е 64-годишен мъж след стрелба с газово оръжие във Велико Търново. Това каза за  Радио „Фокус“ – Велико Търново  ст. ком. Димитър Машов, директор на Областна дирекция на МВР – Велико Търново. По думите му, сигнал за инцидента е получен тази сутрин от лице, което се е намирало в апартамент в близост до стария битак в областния град. „На мястото са изпратени наши служители,  установили са лицето, което е на 64 години,  иззето е газовото му оръжие. Той е задържан и към момента текат процесуално -следствени действия“, коментира ст. ком. Машов. \r\nЗадържаният няма други криминални прояви. При инцидента няма пострадали хора. \r\nМария НЕДЕВА", "date": "2018.09.03", "title": "Велико Търново: Задържан е 64-годишен мъж след стрелба с газово оръжие в града"}
{"url": "http://www.focus-news.net/news/2018/09/03/2562879/gazeta-express-srabska-lista-lobira-v-cherna-gora-sreshtu-nezavisimostta-na-kosovo.html", "text": "Партията „Сръбска листа“ лобират в Черна гора срещу независимостта на Косово, съобщава електронното издание  Gazeta Express . \r\nПредставителите на партията са приели за среща делегация на сърбите, живеещи в Черна гора. След дискусията лидерът на „Сръбска листа“ Горан Ракич подчерта, че тя партията е подкрепяна от сънародниците му. \r\n„За нас бе чест да приветстваме и да се срещнем с нашите братя, които представляват политически сърбите, живеещи в Черна гора. Много сме щастливи от факта, че те ни подкрепят и насърчават в тези трудни, исторически за нас времена“, заяви Ракич.  \r\nДелегатите на сърбите са информирали Ракич, че в Черна гора е инициирана петиция с искане Подгорица да оттегли решението си за признаването на независимостта на Косово.  Тереза Герова", "date": "2018.09.03", "title": "Gazeta Express: „Сръбска листа“ лобира в Черна гора срещу независимостта на Косово"}
{"url": "http://www.focus-news.net/news/2018/09/03/2562881/sofiya-21-godishen-mladezh-e-zadarzhan-v-stolitsata-sled-presledvane-ot-politsai.html", "text": "Младеж е задържан в столицата след преследване от полицаи. По случая е образувано досъдебно производство под наблюдението на Софийска районна прокуратура. Това съобщиха от пресцентъра на  МВР . Към 3.45 часа вчера, на кръстовището на бул. „Ломско шосе“ и ул. „Лазарица“, 21-годишен от София, шофирал лек автомобил „Ауди”, не се подчинил на полицейско разпореждане и не спрял на подадения от автопатрул от Девето районно управление-СДВР сигнал със стоп палка за спиране. Водачът  продължил  да шофира по ул. „Гайдарче“, което наложило униформените да го последват с  полицейския автомобил и не след дълго да го спрат и задържат. 21-годишният е бил задържан първоначално за 24 часа, повдигнато му е обвинение по чл.270, ал. 1 НК, след което срокът на задържането му е удължен до 72 часа. След изтичането й, ще бъде изготвено искане за вземане спрямо него на мярка за неотклонение „задържане под стража“.", "date": "2018.09.03", "title": "София: 21-годишен младеж е задържан в столицата след преследване от полицаи"}
{"url": "http://www.focus-news.net/news/2018/09/03/2562884/haskovo-4580-kasa-kontrabandni-tsigari-sa-izzeti-pri-izvarsheni-politseyski-proverki-v-oblastta.html", "text": "4580 къса контрабандни цигари са иззети при извършени полицейски проверки в Хасково и Димитровград. Това съобщиха от пресцентъра на  МВР . По-голямата част от нередовната акцизна стока е открита в лек автомнобил „Сааб“, шофиран от 22-годишен, в който пътували 19-годишна жена и 51-годишен мъж. При инспекцията са открити две торби с цигарите, по първоначални данни собственост на пътника. Останалите папироси са конфискувани от хранителен магазин в с. Гарваново.", "date": "2018.09.03", "title": "Хасково: 4580 къса контрабандни цигари са иззети при извършени полицейски проверки в областта"}
{"url": "http://www.focus-news.net/news/2018/09/03/2562885/stara-zagora-zadarzhan-e-26-godishen-mazh-ranil-s-nozh-dvama-dushi-pri-sbivane-v-tsentara-na-selo-hristiyanovo.html", "text": "26-годишен мъж е задържан за нанесен побой. Това съобщиха от пресцентъра на  МВР . Снощи, около 18.00 часа, в полицията е получен сигнал за сбиване в центъра на село Християново, при което са пострадали двама. На място пристигналият полицейски екип е установил, че скандалът е възникнал между трима мъже – на 43, 26  и 19 години. Изяснено е, че 26 - годишният е ранил с нож двамата си опоненти, които са откарани в болнично заведение -  43-годишният мъж е освободен за домашно лечение, а 19-годишният е оставен за наблюдение, без опасност за живота. Извършителят е задържан с полицейска мярка за 24 часа. Образувано е досъдебно производство за извършено престъпление по чл.129, ал.2 от НК.", "date": "2018.09.03", "title": "Стара Загора: Задържан е 26-годишен мъж, ранил с нож двама души при сбиване в центъра на село Християново"}
{"url": "http://www.focus-news.net/news/2018/09/03/2562883/veliko-tarnovo-barzo-proizvodstvo-e-obrazuvano-spryamo-65-godishen-mazh-koyto-ne-e-dopusnal-chasten-sadeben-izpalnitel-da-si-svarshi-rabotata-i-e-strelyal-s-gazov-pistolet.html", "text": "Бързо производство по чл. 270  от НК (противозаконно пречи на орган на властта да изпълни задълженията си) е образувано спрямо 65-годишен мъж. Това съобщиха от пресцентъра на  МВР . Тази сутрин той не допуснал частен съдебен изпълнител да си свърши работата и произвел изстрели с газов пистолет. Наложило се е възрастният мъж да бъде задържан, а оръжието иззето. Няма пострадали.", "date": "2018.09.03", "title": "Велико Търново: Бързо производство е образувано спрямо 65-годишен мъж, който не е допуснал частен съдебен изпълнител да си свърши работата и е стрелял с газов пистолет"}
{"url": "http://www.focus-news.net/news/2018/09/03/2562886/ria-novosti-ministar-predsedatelyat-na-ispaniya-iska-organiziraneto-na-referendum-v-kataluniya-no-ne-za-nezavisimostta-y.html", "text": "Министър-председателят на Испания Педро Санчес иска да проведе референдум за самоуправлението на Каталуния, който няма да има отношение към самоопределянето на региона, предава  РИА Новости .  \r\nАвтономният статут на Каталуния бе приет през 2006 г., но през 2010 г. бе частично отменен с решение на Конституционния съд. Според Санчес Каталуния е „единствената територия“ в Испания, която има статут, приета без да бъде взето предвид мнението на гражданите. \r\n„Това трябва да бъде референдум за укрепване на самоуправлението, а не за самоопределение“, заяви премиерът на Испания в интервю за радио Cadena SER. Тереза Герова", "date": "2018.09.03", "title": "РИА Новости: Министър-председателят на Испания иска организирането на референдум в Каталуния – но не за независимостта й"}
{"url": "http://www.focus-news.net/news/2018/09/03/2562887/kardzhali-25-godishen-mazh-e-osaden-za-umishleno-ubiystvo-na-dete.html", "text": "Днес, 3 септември 2018 г., по обвинителен акт на Окръжна прокуратура - Кърджали е осъден 25-годишния М. Х.  за умишлено убийство - престъпление по чл. 116, ал. 1, т. 4, т. 5, т. 6 и т. 8 във вр. с чл. 115 от Наказателния кодекс и за това, че влязъл в чуждо жилище нощем и чрез използване на специално техническо средство - ключ - престъпление по чл. 170, ал. 2 във вр. с ал. 1 от Наказателния кодекс. Това съобщиха от пресцентъра на  Апелативна прокуратура-Пловдив . \r\nОт събраните доказателства е установено, че на 17.12.22017 г., в гр. М., обл. Кърджали, подсъдимият М.Х. влязъл през нощта в жилище, ползвано от С.М. и Г.М. и умъртвил чрез задушаване 7-годишната си братовчедка Д.М., за да прикрие противоправното влизане в чуждото жилище. Смъртта е настъпила по особено мъчителен начин за пострадалата.   \r\nОкръжен съд-Кърджали, след като призна за виновен подсъдимия М.Х. в извършването на престъпленията, за които е предаден на съд и наложи отделно наказание за всяко от тях, определи едно общо наказание за изтърпяване „лишаване от свобода“ за срок от 22 години, което увеличи с една година на основание чл. 24 от Наказателния кодекс.  \r\nПодсъдимият следва да изтърпи наложеното му наказание „лишаване от свобода“ за срок от 23 години при първоначален „строг“ режим. \r\nПроизводството пред Окръжен съд-Кърджали протече по реда на съкратеното съдено следствие, като подсъдимият призна изцяло фактите, изложени в обстоятелствената част на обвинителния акт. \r\nПрисъдата подлежи на протест или обжалване пред Апелативен съд-Пловдив.", "date": "2018.09.03", "title": "Кърджали: 25-годишен мъж е осъден за умишлено убийство на дете"}
{"url": "http://www.focus-news.net/news/2018/09/03/2562888/pleven-zadarzhan-e-18-godishen-mladezh-za-grabezh-na-mobilen-telefon-ot-10-godishno-momche.html", "text": "18-годишен младеж е задържан за извършен от него грабеж. Действията по разследването стартирали на 1 септември, когато в Първо РУ-Плевен по случая било образувано досъдебно производство. Това съобщиха от пресцентъра на  МВР . На 30 август на улица в града неизвестен чрез използване на сила и заплаха издърпал от 10-годишно момче мобилния му телефон. В резултат на проведените оперативно- издирвателни действия в полицейския арест попаднал 18-годишен от село Петърница. При проведеното разследване  е изяснено, че той е извършил още един грабеж и две кражби на мобилни телефони на територията на Първо РУ-Плевен, за които са заведени преписки. Вещите, обект на престъпления, са намерени, иззети и се съхраненяват в Първо РУ-Плевен. На задържания му наложили полицейска мярка за 24 часа, уведомена е прокуратурата.", "date": "2018.09.03", "title": "Плевен: Задържан е 18-годишен младеж за грабеж на мобилен телефон от 10-годишно момче"}
{"url": "http://www.focus-news.net/news/2018/09/03/2562894/plovdiv-kmetat-ivan-totev-otkri-4-novi-detski-ploshtadki-v-dvora-na-detska-gradina-ralitsa-v-kv-komatevo.html", "text": "Кметът на Община Пловдив Иван Тотев откри 4 нови детски площадки в двора на  детска градина „Ралица“ в кв. „Коматево“, предаде репортер на  Радио „Фокус“-Пловдив . На събитието присъстваха още кметът на район „Южен“ Борислав Инчев и директорът на детското заведение Марияна Радичева. Парите в размер на 80 000 лева, с които са направени  площадките, са гласувани с бюджета на Общината за тази година. Те са с комбинирани съоръжения, с малки беседки, пейки, пясъчници, с ударопоглъщаща настилка. „Детската градина е със 100 % обновени детски площадки. Това е много важно да се знае, защото преди известно време първите 4 площадки са направени с построяването на корпуса. Сега вече се завършва цялостният етап по благоустрояване на дворните пространства“, каза Борислав Инчев. Той добави, че пред градината са поставени антипаркинг колчета, за да се гарантира още повече сигурността на децата. Кметът Иван Тотев и районният кмет Борислав Инчев провериха работите по обособяване на новата първа група в градината, за който Общинският съвет гласува допълнителни средства в размер на 40 000 лева. „ Така разбирам работата на общинските съветници и изобщо връзката между общинските съветници и хората.  С парите ще се направи така, че в най-невралгичната първа група в „Коматево“ да има още 22 деца. Не 100 % от децата са от квартала“, каза кметът Иван Тотев. По думите му това е градината с най-голям двор в Пловдив. „Ако съдим по това какво място има за игра, това е най-хубавата градина в Пловдив“, каза още кметът на Пловдив. \r\nТой съобщи също, че през септември се размразява строителството на зоопарка в Пловдив. „Може би след 10 септември започва акт 11“, каза още Тотев. По думите му до средата на месеца трябва да влязат работниците и да продължат работата. „Пуснем ли акт 11,започваме да броим дните, в които фирмата трябва да завърши обекта, така че сме дали указания да започнат подготовката за работа. Целта ни е максимално бързо да завършим обекта и да изчакаме решението на Административен съд в София от жалбата, която са подали еколозите“, каза Тотев. Кметът изрази надежда зоопаркът да е готов преди Новата година. „Между завършения обект и пускането на хората вътре може би ще минат около два месеца, тъй като климатизацията на животните отнема около 2 месеца“, добави още кметът на Пловдив. \r\nТотев посочи още, че се обсъжда дали да се пуснат тримесечни или по-дълги месечни карти за ученици, за да не ги презареждат всеки месец, тъй като ще стане голям проблем. По думите му по този въпрос ще има решение до края на тази седмица. Тотев добави, че още 60 автобуса трябва да се превключат в системата по Транспортния проект, а 40 са с оборудването, но не са включени в системата. „До края на октомври всички автобуси трябва да се включат в системата. Това са автобуси, които са по новите договори с превозвачите. Плащането на това оборудване се плаща от тях“, каза още кметът на Пловдив. Има две системи, чрез които хората могат да проверят разписанието на транспорта. Едната е с таблата по спирките, която все още е с неточности, но до края на октомври това трябва да се отстрани. Пълната система, с реалния GPS на автобусите е на сайта на общината. \r\nМария РУСЕВА", "date": "2018.09.03", "title": "Пловдив: Кметът Иван Тотев откри 4 нови детски площадки в двора на детска градина „Ралица“ в кв. „Коматево“"}
{"url": "http://www.focus-news.net/news/2018/09/03/2562890/veliko-tarnovo-v-chitalishteto-v-selo-balvan-shte-se-provede-otkrit-urok-na-tema-migratsiya-i-trafik-na-hora-na-4-septemvri.html", "text": "На 4 септември, от 10.30 ч. в читалището в село Балван ще се проведе открит урок на тема \"Миграция и трафик на хора\". Това съобщиха от пресцентъра на  Община Велико Търново . Участие ще вземат десетки деца от 20-е центрове за работа с деца и младежи в населените места в общината. Ще присъстват също гости от Международната служба по миграция, както и представители на МВР.", "date": "2018.09.03", "title": "Велико Търново: В читалището в село Балван ще се проведе открит урок на тема \"Миграция и трафик на хора\" на 4 септември"}
{"url": "http://www.focus-news.net/news/2018/09/03/2562893/d-r-atanas-kambitov-kmet-na-obshtina-blagoevgrad-do-dni-ochakvame-ot-nevrokopska-mitropoliya-da-ni-predostavyat-proekt-za-izgrazhdane-na-vtori-golyam-hram-v-grada.html", "text": "До дни очакваме от Неврокопска митрополия да ни предоставят проект за изграждане на втори голям храм в града. Това каза по време на пресконференция кметът на Община Благоевград д-р Атанас Камбитов, предаде репортер на  Радио „Фокус“-Пирин . Той подчерта, че най-вероятно първа копка ще бъде направена до края на тази година. Новата църква ще се намира в района на бившата казарма, след като миналата година Министерството на отбраната прехвърли собствеността на 62 декара от имота на общината. За строежа на църквата отдавна има съгласието на Неврокопския митрополит Серафим. Налице е и подкрепата на Светия синод. Храмът ще се свърже в общ комплекс с Мемориала „Памет и вяра” с 33-метровия кръст над Благоевград. Д-р Атанас Камбитов увери, че има подсигурено на 100 % финансиране за изграждането на новия молитвен дом в града, средствата са от частен инвеститор. По думите му ще бъде извършен ремонт и на катедралния храм „Въведение Богородично”. Мащабен ремонт ще бъде направен и на сградата  на Камерна опера- Благоевград и читалище „Никола Вапцаров 1866″. Проектът е на стойност 1 170 000 лева, като ще бъде ремонтиран покрива, вътрешен ремонт и енергийна ефективност. \r\nЛора КАЛЧЕВА", "date": "2018.09.03", "title": "Д-р Атанас Камбитов, кмет на Община Благоевград: До дни очакваме от Неврокопска митрополия да ни предоставят проект за изграждане на втори голям храм в града"}
{"url": "http://www.focus-news.net/news/2018/09/03/2562882/api-utre-shte-prodalzhi-frezovaneto-i-pochistvaneto-na-nastilkata-v-uchastaka-ot-pat-ii-16-svoge-sofiya-preasfaltiraneto-shte-bade-v-sryada.html", "text": "Този следобед започна фрезоването на пътната настилка в участъка от път II-16 Своге – София. Това е в отсечката от водостока, преди пътния инцидент до моста над река Лесковдолска (от км 54+220 до км 54+690), съобщиха от пресцентъра на  Агенция \"Пътна инфраструктура\"  (АПИ). За започване на предвидените ремонтни дейности АПИ трябваше да получи необходимите разрешения от разследващите органи. Следователите днес взимаха проби от мантинелите в отсечката.  \r\nФрезоването и почистването на трасето се налага да продължи и утре. Дейностите се извършват без спиране на движението в една лента. Необходимо е шофьорите да карат внимателно и със съобразена скорост предвид извършващите се строителни работи. \r\nСлед като приключи фрезоването - в сряда (5 септември), ще започне преасфалтирането и движението по път II-16 Своге - София ще бъде спряно. Обходните маршрути за леките автомобили са път II-81 София - Монтана и след това път III-164 Своге - Искрец - Бучин Проход. \r\nТежкотоварните камиони и автобусите, идващи от Видин по път Е-79 и пътуващи към Своге, за да не влизат в Искърското дефиле ще бъдат отклонявани при Ребърково в посока Ботевград.", "date": "2018.09.03", "title": "АПИ: Утре ще продължи фрезоването и почистването на настилката в участъка от път II-16 Своге - София, преасфалтирането ще бъде в сряда"}
{"url": "http://www.focus-news.net/news/2018/09/03/2562892/prezidentat-rumen-radev-stranata-se-nuzhdae-ot-idei-a-se-davi-v-skandali-ostavkite-veche-ne-sa-reshenie-a-byagstvo-ot-realna-otgovornost.html", "text": "Страната се нуждае от идеи, а се дави в скандали – оставките вече нe са решение, а бягство от реална отговорност. Това каза държавният глава Румен Радев в своето обръщение към народа по повод началото на новия политически сезон, предаде репортер на  Агенция „Фокус“.   „Проблемът в държавата не е персонален, а системен. Авторитаризмът не е бъдещето на България. Нов изборен цикъл в непосредствено бъдеще няма да отвори нова перспектива. Отговорното поведение диктува управляващата коалиция да се фокусира върху най-острите проблеми на обществото. От парламентарната и извънпарламентарната опозиция гражданите очакват ускорено изграждане на убедителна алтернатива на сегашното управление. През изминалия сезон многократно посочвах два системни порока на днешна България – несправедливостта и корупцията – те са рожби на злоупотребите на малцина, но и на примирението на мнозинството“, каза Радев. \r\nДеница КИТАНОВА", "date": "2018.09.03", "title": "Президентът Румен Радев: Страната се нуждае от идеи, а се дави в скандали – оставките вече нe са решение, а бягство от реална отговорност"}
{"url": "http://www.focus-news.net/news/2018/09/03/2562895/prezidentat-rumen-radev-skalapenite-intrigi-zasenchvat-fundamentalnite-problemi-na-obshtestvoto-nespravedlivostta-bednostta-demografskata-kriza-i-bezzakonieto.html", "text": "Скалъпените интриги засенчват фундаменталните проблеми на обществото – несправедливостта, бедността и демографската криза и беззаконието. Това каза държавният глава Румен Радев в своето обръщение към народа по повод началото на новия политически сезон, предаде репортер на  Агенция „Фокус“.   „Уважаеми сънародници, започва новият политически сезон. Известно е, че дори да обърнете гръб на политиката, тя се интересува от вас. През август българският бизнес преживя срив на Търговския регистър. 200 хиляди сънародници загубиха застраховките на своите автомобили. Това не са просто инциденти, а пробиви в държавността“, каза Радев. „Чудно ли е тогава, че продължава сривът на чуждестранните инвестиции?\", попита президентът. \"Миналият политически сезон приключи с ветото, което наложих върху промените в Закона за приватизации, подкрепени от Народното събрание“, припомни Радев. По думите му подобни лобистки текстове ерозират остатъчното доверие в парламента. „България се управлява повече през телевизиите, отколкото през институциите“, коментира още Радев. \r\nДеница КИТАНОВА", "date": "2018.09.03", "title": "Президентът Румен Радев: Скалъпените интриги засенчват фундаменталните проблеми на обществото - несправедливостта, бедността, демографската криза и беззаконието"}
{"url": "http://www.focus-news.net/news/2018/09/03/2562889/oblastniyat-upravitel-na-burgas-valcho-cholakov-predi-malko-v-oblastnata-administratsiya-pristigna-reshenieto-na-obshtinski-savet-tsarevo-otnosno-kazusa-silistar.html", "text": "Преди малко пристигна в Областна администрация решението на Общински съвет – Царево относно казуса \"Силистар\". Това каза за  Радио „Фокус“ – Бургас  областният управител на област Бургас Вълчо Чолаков. Той добави, че днес юристите ще работят по него и после ще бъде решено какво ще се случи по-нататък.   \r\n„Фокус“ продължава да следи темата.  \r\nДеница ДИМИТРОВА", "date": "2018.09.03", "title": "Областният управител на Бургас Вълчо Чолаков: Преди малко в Областната администрация пристигна решението на Общински съвет – Царево относно казуса „Силистар\""}
{"url": "http://www.focus-news.net/news/2018/09/03/2562891/faz-sled-demonstratsiite-v-kemnits-podnoviha-debatat-za-sledeneto-na-chlenovete-na-alternativa-za-germaniya.html", "text": "Демонстрацията в източногерманския град Кемниц, която бе организирана съвместно от членове на „Алтернатива за Германия“ и ПЕГИДА, доведе до повторното разпалване на дебата за необходимостта членовете на партията, водена от Александър Гауланд, да бъдат следени от спецслужбите, отбелязва националният ежедневник  Die Frankfurter Allgemeine Zeitung . \r\nОт редакцията уточняват, че вниманието е насочено преди всичко към младежката организация на „Алтернатива за Германия“. Очаква се Министерството на вътрешните работи на провинция Саксония, в пределите на която се намира Кемниц, да информира обществеността за мерките на органите за сигурност спрямо членовете„Млада алтернатива“. Тереза Герова", "date": "2018.09.03", "title": "FAZ: След демонстрациите в Кемниц: Подновиха дебатът за следенето на членовете на „Алтернатива за Германия“"}
{"url": "http://www.focus-news.net/news/2018/09/03/2562897/blagoevgrad-kmetat-d-r-atanas-kambitov-shte-se-kandidatira-za-treti-upravlenski-mandat.html", "text": "Кметът на Община Благоевград д-р Атанас Камбитов съобщи по време на пресконференция, че ще се кандидатира за трети управленски мандат, предаде репортер на  Радио „Фокус“- Пирин . Освен това той обяви, че Общината ще заведе дело срещу общинския съветник Калоян Ханджийски за разпространение на невярна информация по отношение на изграждащото се депо за твърди битови отпадъци.  По повод назрялото недоволство около строителните дейности на водопровод за минерална вода, кметът Атанас Камбитов каза, че дейностите ще приключат до 10 септември. „Договорът е за съвместно изграждане до точката на разделяне, не от извора до крайната точка, а от извора до мястото, на което се разделя водопровода за закрития басейн. Дебитът на водоползването е 5.09 литра в секунда, дебитът, който ползва местен хотел е 1.09 литър, дебитът, който ползва общината е 4 литра. 20 % ползва собственикът на хотела, а останалите 80% са за общината. Финансирането е 643 000 лева, 300 хиляди лева плаща )бщина Благоевград, 343 хиляди плаща фирмата, с която работят съвместно по-този проект“, посочи още д-р Камбитов. \r\nЛора КАЛЧЕВА", "date": "2018.09.03", "title": "Благоевград: Кметът д-р Атанас Камбитов ще се кандидатира за трети управленски мандат"}
{"url": "http://www.focus-news.net/news/2018/09/03/2562896/pazardzhik-okrazhniyat-sad-nalozhi-parichna-garantsiya-v-razmer-na-10-000-lv-na-georgi-dokov-prichinil-smartta-na-16-godishno-momche-pri-katastrofa.html", "text": "Окръжен съд – Пазарджик не уважи искането на Окръжната прокуратура за вземане на най-тежката мярка за неотклонение „Задържане под стража“ по отношение на Георги Доков, който причини смъртта на 16-годишно момче при катастрофа и му наложи парична гаранция в размер на 10 000 лв, вносима в 15-дневен срок, предаде репортер на  Радио „Фокус“ – Пазарджик . Съдия Ирина Джунева отчете събраните по време на разследването факти, сред които гласни, писмени и веществени доказателства, както и извършеният оглед от криминалисти и счете, че е налице обоснованото предположение, че обвиняемият е извършил вмененото му деяние, но по делото липсват доказателства, че е налице реална опасност той да се укрие или да извърши друго престъпление. Той е привлечен като обвиняем за това, че на 30 август е управлявал лек автомобил след употреба на алкохол и по непредпазливост е причинил смъртта на 16-годишен велосипедист. За това престъпление се предвижда Лишаване от свобода от 3 до 15 години.   \r\nОпределението подлежи на обжалване и протест пред Апелативен съд – Пловдив в 3-дневен срок. Делото е насрочено за 11 септември 2018 г., от 10.00 ч. По време на съдебното заседание бе дадена думата на прокурор Димитрия Ганчева, която поиска най-тежката мярка за неотклонение „Задържане под стража“, като се позована тежестта на деянието, извършено от Доков. По думите й, той е шофирал в нетрезво състояние, с 1.58 промила, по свидетелски показания на трите деца, придружавали 16-годишният Станислав Стоянов във фаталния ден, шофьорът е криволичел по пътя и е блъснал момчето извън пътното платно – на около половин метър в тревна площ. Велосипедът е бил счупен и деформиран след удара от автомобила. Прокурор Ганчева изнесе данни и за това, че Георги Доков е системен нарушител на Закона за движение по пътищата и е санкциониран многократно. Тя подчерта и това, че той работи като държавен служител – надзирател в пазарджишкия затвор и трябва да е пример за спазване на законите в страната.  \r\nОт своя страна защитата на обвиняемия в лицето на адвокат Кънчо Кърпаров настоя за по-лека мярка, тъй като има само обосновано предположение за извършване на ново престъпление или опасност да се укрие. Той подчерта, че има разлика между обосновано предположение и реална опасност. Той каза също, че не бива съда да се влияе от обществения натиск, който се оказва при такива процеси. Подсъдимият Георги Доков каза пред съда, че настоява за справедлива мярка. \r\nАлбена ЖИЛЕКОВА", "date": "2018.09.03", "title": "Пазарджик: Окръжният съд наложи парична гаранция в размер на 10 000 лв на Георги Доков, причинил смъртта на 16-годишно момче при катастрофа"}
{"url": "http://www.focus-news.net/news/2018/09/03/2562900/raycho-tsvetin-zam-oblasten-upravitel-na-kyustendil-oblastnata-komisiya-po-bezopasnost-na-dvizhenieto-shte-diskutira-predprietite-merki-vav-vrazka-s-predstoyashtata-nova-uchebna-godina.html", "text": "Областната комисия по безопасност на движението ще дискутира предприетите мерки във връзка с предстоящата нова учебна година. Това съобщи пред журналисти Райчо Цветин, зам. областен управител на Кюстендил, предаде репортер на  Радио „Фокус” – Кюстендил . Заседанието на комисията, в която са включени експерти от различните институции, е насрочено за 13 септември, от 11.00 часа в залата на областната администрация. В изготвения дневен ред е включен доклад на началника на сектор „Пътна полиция” към Областна дирекция на МВР – Кюстендил Радослав Боюклийски, по отношение на предприетите мерки за опазване живота и здравето на учениците, както и предвидени мерки за намаляване на пътните инциденти в участъци с повишена концентрация на катастрофи през есенно-зимния сезон. Ще бъдат направени отчети за изпълнението на дадените препоръки към отделните общини от страна на междуведомствена комисия. Става въпрос за извършени проверки на пешеходни пътеки и изкуствени неравности. Ще бъде представени и информация от страна на инж. Юлиана Божилова, директор на Областно пътно управление – Кюстендил, касаеща състоянието на републиканската пътна мрежа. \r\nВенцеслав ИЛЧЕВ", "date": "2018.09.03", "title": "Райчо Цветин, зам. областен управител на Кюстендил: Областната комисия по безопасност на движението ще дискутира предприетите мерки във връзка с предстоящата нова учебна година"}
{"url": "http://www.focus-news.net/news/2018/09/03/2562902/inzh-nencho-chernookov-memorialniya-kompleks-hristo-botev-gr-karlovo-e-v-losho-sastoyanie.html", "text": "Мемориалния комплекс „Христо Ботев“ гр. Карлово е в лошо състояние. Това каза в предаването на  Радио \"Фокус\"  \"Без Ботев няма България\" началникът по изграждането му инж. Ненчо Чернооков. \r\nПървата копка на мемориалния комплекса е направена през 1973г., а 13 години по-късно след трикратно спиране по различни причини е въведен в експлоатация, каза той и уточни , че около 9 милиона лева са инвестирани в проекта, но до миналата година ремонт и поддръжка не са му правени. „От въвеждането му в експлоатация през 1986 година не са правени ремонти. Обекта представлява голяма стоманобетонова конструкция, състояща се от фундаменти, греди, колони, плочи и е облицован с гранитни плочи и блокове и клоцове. Ако имаше поддръжка от един човек за няколко месеца всяка година, този обект щеше да бъде вечен“, каза инж. Ненчо Чернооков и добави, че всяка година на 2 юни инициативен комитет от строители, проектанти и инвеститори се събира и чрез подписка са изискали ремонт на обекта. Преди две години били отпуснати 300 хил. лв. с ДДС и е направен частичен ремонт, който обаче не е направен качествено, уточни той.", "date": "2018.09.03", "title": "Инж. Ненчо Чернооков: Мемориалния комплекс „Христо Ботев“ гр. Карлово е в лошо състояние"}
{"url": "http://www.focus-news.net/news/2018/09/03/2562898/prezidentat-rumen-radev-shte-vlozha-svoite-sili-v-otstoyavaneto-na-balgarskata-demokratsiya-i-shte-rabotya-za-izvezhdaneto-na-stranata-na-nova-perspektiva-za-razvitie.html", "text": "Ще вложа своите сили в отстояването на българската демокрация и ще работя за извеждането на страната на нова перспектива за развитие. Това каза държавният глава Румен Радев в своето обръщение към народа по повод началото на новия политически сезон, предаде репортер на  Агенция „Фокус“.    „Онези, които не поемат своята част от отговорността обременяват с нея всички останали. Ако политическата класа е неспособна да се справи с проблемите – българите ще бъдат принудени да открият нови пътища за тяхното решаване. Като президент ще вложа своите сили в отстояването на българската демокрация. В диалог и сътрудничество с вас ще работя за извеждането на страната на нова перспектива за развитие“, допълни още президентът.  \r\nДеница КИТАНОВА", "date": "2018.09.03", "title": "Президентът Румен Радев: Ще вложа своите сили в отстояването на българската демокрация и ще работя за извеждането на страната на нова перспектива за развитие"}
{"url": "http://www.focus-news.net/news/2018/09/03/2562901/blagoevgrad-mezhdu-400-i-500-taksimetrovi-avtomobili-funktsionirat-na-teritoriyata-na-obshtinata.html", "text": "Между 400 и 500 таксиметрови автомобили функционират на територията на община Благоевград. Това каза за  Радио „Фокус“-Пирин  Росен Начев, председател на Сдружението на таксиметровите превозвачи в Благоевград. Той обясни, че бройката е динамична и постоянно се променя. По думите му, ако се вземе предвид, че някои коли имат по един водач, а други по двама – това прави средно около 700 таксиметрови шофьори.  \r\n„През последните години има един процес на окрупняване, но мисля че към момента има около 7-8 фирми, отделно има и еднолични търговци. Но това не е най-важното. Важно е като цяло браншът да си изпълнява предназначението, защото през последните години изпълняваме и голяма част от функциите на обществен транспорт като транспортираме много възрастни и болни до поликлиниката, както и много деца до учебните заведение, така че може да се каже, че сме сериозни в това отношение“, коментира Начев.  \r\nТой каза още, че по Наредба 34, която определя условията за извършване на таксиметров превоз на пътници, е абсолютно забранено да се пуши вътре в таксиметровите автомобили, както за водачите, така и за пътниците. Според него всичко относно хигиената в автомобилите е въпрос на контрол. \r\nНатали СТЕФАНОВА", "date": "2018.09.03", "title": "Благоевград: Между 400 и 500 таксиметрови автомобили функционират на територията на общината"}
{"url": "http://www.focus-news.net/news/2018/09/03/2562907/sport-ronaldo-modrich-i-salah-nominirani-za-priza-igrach-na-godinata-na-fifa.html", "text": "Международната футболна федерация обяви имената на тримата номинирани за приза най-добър футболист за годината. Финалистите за наградата са Кристиано Роналдо, Лука Модрич и Мохамед Салах. Победителят ще стане ясен на церемония, която ще се състои на 24 септември в Лондон.  \r\nТримата футболисти бяха в тройката и на УЕФА за Играч на сезона в Шампионската лига. Отличието бе връчено на Модрич.", "date": "2018.09.03", "title": "Спорт: Роналдо, Модрич и Салах номинирани за приза Играч на годината на ФИФА"}
{"url": "http://www.focus-news.net/news/2018/09/03/2562899/volen-siderov-ataka-mislya-che-sled-vsichki-porazii-koito-napravi-valeri-simeonov-v-izpalnitelnata-vlast-e-vreme-da-se-ottegli-ot-neya.html", "text": "Мисля, че след всички поразии, които направи Валери Симеонов в изпълнителната власт, е време да се оттегли от нея. Това написа председателят на ПГ на „Обединени патриоти“ и лидер на ПП „Атака“ Волен Сидеров в официалния си профил във  \"Фейсбук\".  \"Не може един човек с комплеси на командир на поделение да си играе с правителството, държавата, политическите сили и парламента. Цялата пресконференция на НФСБ бе подчинена на това аз да не съм председател на групата на патриотите. Това отново издава стар комплекс на Симеонов. Крайно време е и премиерът да се произнесе категорично за изнудванията на Валери Симеонов\", допълва още Сидеров.", "date": "2018.09.03", "title": "Волен Сидеров, \"Атака\": Мисля, че след всички поразии, които направи Валери Симеонов в изпълнителната власт, е време да се оттегли от нея"}
{"url": "http://www.focus-news.net/news/2018/09/03/2562906/kurir-sarbiya-halkidiki-ochakva-turisti-septemvri-e-idealen-za-pochivka.html", "text": "Популярният полуостров Халкидики в Гърция очаква туристи: месец септември e идеален за почивка в някой от множеството курорти там, защото се очаква спокойно и много слънчево време, отбелязва електронното издание на сръбския вестник  Kurir . \r\nОт редакцията привеждат справка, от която става ясно, че температурите в тази част на Гърция през септември ще варират около „идеалните“ според Kurir 26 градуса по Целзий.", "date": "2018.09.03", "title": "„Курир“ (Сърбия): Халкидики очаква туристи – септември e идеалeн за почивка"}
{"url": "http://www.focus-news.net/news/2018/09/03/2562905/stefan-gruev-soszr-bolgrad-i-zadunaevka-sa-sred-blizkite-do-sartseto-na-poeta-i-revolyutsioner-hristo-botev-mesta-kadeto-oshte-se-vizhda-otpechataka-ot-deloto-na-kalofertsi.html", "text": "Болград и Задунаевка са сред близките до сърцето на поета и революционер Христо Ботев места, където още се вижда отпечатъка от делото на калоферци. Това каза за предаването „Без Ботев няма България“ на Радио „Фокус“ Стефан Груев, секретар на общинската организация на Съюза на офицерите и сержантите от запаса и резерва (СОСЗР) по повод пътуване по стъпките на Ботев. Той допълни, че в организацията са участвали кметът на Калофер Румен Стоянов, общински съветници от Карлово, трима депутати от 44-тото Народно събрание, директорът на Националния музей Христо Ботев – Ася Николова, както и полковник от запаса Неделчо Неделчев. Няма как подобно пътуване да не е изпълнено с вълнуващи емоции и срещи с родолюбиви българи извън пределите на страната ни, уточни Стефан Груев.  \r\n„Една от вълнуващите ни спирки беше в Болград в прочутата гимназия „Георги Сава Раковски“, тясно свързана с цялата българска история. Толкова много видни личности са учили в тази гимназия, какъв дух се усеща в сградата, как са изписани коридорите и на български, и на украински език, за да няма противопоставяне. А с какъв план, с какво родолюбие говориха хората там! Но те имат нужда от помощ и съдействие, затова и групата от депутати и общински съветници поеха конкретни ангажименти, за да подпомогнат сънародниците ни в болградската гимназия“, разказа Стефан Груев. Той описа и  \r\nпътуването на групата по стъпките на Ботев в украинското село Задунаевка, изпълнено с редица перипетии. Срещата с местните жители обаче, както и разговорите на български език и топлото посрещане зад граница е доказателство за живия български дух и спомени по местата, посещавани от Христо Ботев, каза още Груев.", "date": "2018.09.03", "title": "Стефан Груев, СОСЗР: Болград и Задунаевка са сред близките до сърцето на поета и революционер Христо Ботев места, където още се вижда отпечатъка от делото на калоферци"}
{"url": "http://www.focus-news.net/news/2018/09/03/2562904/d-r-velka-voynova-odbh-afrikanskata-chuma-po-svinete-e-silno-zarazno-virusno-zabolyavane-mozhe-da-se-dostigne-do-smartnost-ot-100.html", "text": "Африканската чума по свинете е силно заразно вирусно заболяване, може да се достигне до смъртност от 100 %. Това каза пред  Радио „Фокус” – Кюстендил  д-р Велка Войнова, изпълняващ длъжността на директор на Областна дирекция по безопасност на храните (ОДБХ) – Кюстендил. По думите й за съжаление Африканската чума по свинете е стъпила и на територията на България. Това е едно силно заразно вирусно заболяване при свинете. Някои щамове на вируса предизвикват тежко протичане на болестния процес и то с висока смъртност. „Това заболяване се проявява с висока температура – над 40 градуса, съпровожда се с депресия, загуба на апетит, ускорено и затруднено дишане, цианоза по кожата – най-вече по ушите, опашката, крайниците, гръдната и коремната области, както и повръщане и диария. Има много висока смъртност. Смъртността може да достигне до 100 %. Важно е да се каже, че преболедувалите свине са носители на вируса през целия си живот”, каза д-р Войнова. По думите й стопаните не трябва да чакат животните да преболедуват, да не се опитват да правят самолечение. При всяко съмнение, че техните животни не се чувстват добре, ако забележат промяна в здравословното им състояние, в поведението им – хората добре познават животните си, веднага да търсят регистрираните ветеринарни лекари или официалните ветеринарни лекари. „В един такъв случай никой няма право да прави диагноза на терен, задължително се взема клъвна проба, а обектът се поставя под възбрана до излизане на резултатите, след това и в зависимост от резултата се предприемат последващи действия”, каза д-р Войнова. \r\n„Около 800 са животновъдните обекти от типа на заден двор, в които се отглеждат прасета”, посочи тя. „На наша територия нямаме голям брой фамилни ферми от типовете А или Б. Имаме три фамилни ферми от първия тип. Общият брой животни е 197. Този вид ферми са с въведени мерки за биосигурност. Другият тип е с непълно въведени мерки за биосигурност. Те са три обекта. Мога да кажа, че ние още от месец май започнахме с проверка на всички свиневъдни обекти. Целта беше да се актуализират животновъдните обекти и броят на животните в тях. Включват се обектите от типовете А и Б, както и от заден двор. Нашето наблюдение в тези обекти продължава. Особено ни е важно да опазим фамилните ферми от тип А и Б, защото тук говорим за бизнес, макар и малко, но все пак бизнес”, каза д-р Войнова. По думите й тези обекти са разработили своите оперативни планове за действие, те са били утвърдени и проверени. Има и връчени предписания по темата. През тази седмица предстои още една проверка, която вече да уточни дали са изпълнени предписанията или до какво ниво. Голямото притеснение в момента са обектите от типа заден двор. „Обектите от типа на заден двор са много, те са с от 1 до 5 животни. Броят им е около 800 броя за територията на цялата област. Това е информацията от месец юли, сега ще направим ново преброяване, за да актуализираме данните в информационната система”, каза д-р Войнова. \r\nТя коментира също, че е много е важно мерките за сигурност срещу Африканската чума по свинете да се изпълняват от всички, като по-голямото притеснение е за личните стопанства или така наречения заден двор, където се отглеждат свине. „Както всички знаем, там въведени мерки за биосигурност няма или те са недостатъчни. Това е най-важното, животните да бъдат гледани в затворени помещения, да няма размяна на животни между собствениците, да няма влизане на външни лица в тези обекти, да има строг пропускателен режим, да имаме една дезинфекция на влизащите в обекта”, каза д-р Велка Войнова. По думите й дезинфекционните мерки са изключително важни, защото всичко може да служи като фактор, който да пренесе заболяването – дрехи, инструменти, храна, изхвърляната тор. „Тук се иска една голяма предпазливост от всички стопани, в името на това те да запазят своите стопанства. Мерките трябва да се предприемат не само от единични лица в населеното място, а от всички, защото възникне ли заболяването в едно населено място, тогава всички животни в това населено място подлежат на евтаназия”, каза д-р Войнова. По думите й тези мерки са дискутирани и въведени още месец юли на проведените епизоотични комисии – областна и общински. \r\nВенцеслав ИЛЧЕВ", "date": "2018.09.03", "title": "Д-р Велка Войнова, ОДБХ: Африканската чума по свинете е силно заразно вирусно заболяване, може да се достигне до смъртност от 100 %"}
{"url": "http://www.focus-news.net/news/2018/09/03/2562908/a1-on-makedoniya-nikos-kotsiyas-i-mevlyut-chavushoglu-shte-se-sreshtnat-za-parvi-pat-sled-osvobozhdavaneto-na-gratskite-voennosluzheshti.html", "text": "Министърът на външните работи на Гърция Никос Коцияс ще посети Турция за откриването на реновираната сграда на Генералното консулство в град Измир, предава скопската електронна медия  A1 On . \r\nНа събитието ще присъства и първият дипломат на Анкара Мевлют Чавушоглу, който ще разговаря с гръцкия си колега за въпроси, засягащи двустранните отношения. Срещата помежду им ще бъде първата след освобождаването на двамата гръцки военнослужещи, задържани през март за незаконно пресичане на границата с Турция.  Тереза Герова", "date": "2018.09.03", "title": "A1 On (Македония): Никос Коцияс и Мевлют Чавушоглу ще се срещнат за първи път след освобождаването на гръцките военнослужещи"}
{"url": "http://www.focus-news.net/news/2018/09/03/2562903/varna-do-kraya-na-denya-shte-badat-vzeti-probi-ot-vsichki-praseta-v-selo-bozveliysko-umartvenite-zhivotni-v-selo-tutrakantsi-veche-sa-90.html", "text": "До края на деня ще бъдат взети проби от всички прасета на територията на село Бозвелийско. Това каза за  Радио „Фокус“ – Варна  Стоян Пасев, областен управител на Варна. Той отбеляза, че по предварителен списък прасетата в населеното място, което попада в обявената 3-километрова зона около установеното огнище на африканска чума по свинете в село Тутраканци, са над 50, но е възможно част от тях вече да са заклани от стопаните, забраната за изнасяне на месо остава. Стоян Пасев добави, че вероятно резултатите от взетите днес проби ще бъдат ясни утре. 87 животни са умъртвени по хуманен начин в Тутраканци заради положителните проби за африканска чума по свинете, днес са открити още три умъртвени животни, които са били прибрани и скрити от стопаните, каза още Стоян Пасев. „Дейността на кризисния щаб продължава, като заседанията са два пъти дневно. В района на село Тутраканци се извършва дезинфекция. На място има полицейски служители, екипи на пожарната и гражданска защита. На място има и три екипа на Регионалната дирекцията по горите“, посочи Стоян Пасев. Причината за тяхното присъствие, че в района на село Тутраканци на около 20 дка има създаден тренажор за обучение на кучета и ловци, където има диви прасета, които също трябва да бъдат умъртвени. \r\nМарияна ВАЛЕНТИНОВА", "date": "2018.09.03", "title": "Варна: До края на деня ще бъдат взети проби от всички прасета в село Бозвелийско, умъртвените животни в село Тутраканци вече са 90"}
{"url": "http://www.focus-news.net/news/2018/09/03/2562912/pazardzhik-v-obshtina-belovo-nad-250-dushi-poluchavat-topal-obyad-po-proekt.html", "text": "В община Белово използваме възможностите, които дава ОП „Развитие на човешките ресурси“, а също и програмите на Министерството на труда и социалната политика. Това каза за  Радио „Фокус“ – Пазарджик  кметът на Белово инж. Костадин Варев. Той коментира, че това са програми, които най-пряко касаят нуждите на най-засегнатите в социално отношение категории от обществото. „В резултат на успешно реализирания проект „Топъл обяд“, от него се възползват безплатно над 250 човека от цялата община. Поддържаме социална кухня вече повече от 10 години. По този начин даваме възможност на много преференциални цени всеки гражданин на общината да ползва услугите на тази социална кухня. В крайна сметка, добавяйки и Програмата за социални асистенти, смея да кажа, че от тях се възползват над 500 човека постоянно на територията на община Белово“, допълни Варев. Той каза също, че и пред тази година работата по тези социални проекти продължава. \r\nВаня НИКОЛОВА", "date": "2018.09.03", "title": "Пазарджик: В община Белово над 250 души получават топъл обяд по проект"}
{"url": "http://www.focus-news.net/news/2018/09/03/2562915/aktsenti-v-sutreshniya-blok-na-radio-fokus-dobro-utro-balgariya-na-4-septemvri.html", "text": "Адекватни ли са мерките, които се предприемат за предотвратяване на разпространението на африканската чума по свинете, как може да се отрази заболяването на собствениците на големи свинеферми - ще чуем мнението на председателя на браншовото сдружение на млеко- и месопроизводителите Танчо Колев.  \r\nЩе продължим с политическата ситуация след оставките на трима министри във връзка с тежкия инцидент край Своге, какви исторически паралели и прогнози може да се направят - по тези и още въпроси ще разговаряме със социолога Кънчо Стойчев. \r\nКак културната програма на Община Каварна се отрази на броя на туристите и какво включва тя през септември, ще ни каже секретарят на Общината Дарина Колишева.   \r\nКакво е предвидено в културния календар на Община Кюстендил за настоящия месец, ще разберем от колегата от  Радио „Фокус” – Кюстендил  Венцеслав Илчев.  \r\nЛетният туристически сезон е към своя край, но има дестинации, които очакват своите гости и през септември и октомври. Такова място е остров „Света Анастасия“ край Бургас. Повече ще научим от репортаж на Веселина Николова от  Радио „Фокус” – Бургас . \r\nЗапочнете деня информирани! Тези и още теми - в сутрешния блок на  Радио „Фокус”  „Добро утро, България“ на 4 септември, от 06.00 до 10.00 часа, с водещ Елеонора Чолакова.", "date": "2018.09.03", "title": "Акценти в сутрешния блок на Радио „Фокус” „Добро утро, България“ на 4 септември"}
{"url": "http://www.focus-news.net/news/2018/09/03/2562909/api-ot-4-septemvri-se-vazstanovyava-dvizhenieto-pri-7-mi-kilometar-na-avtomagistrala-lyulin-v-posoka-sofiya.html", "text": "От 4 септември се възстановява движението при 7-ми километър на автомагистрала „Люлин“ в посока София. Това съобщиха от пресцентъра на  Агенция „Пътна инфраструктура“ . Днес приключва аварийният ремонт на активизиралото се свлачище при 7-ми километър на автомагистралата. Ремонтът продължи три месеца. В момента се демонтират бетоновите прегради от активната и аварийна лента. През нощта, когато трафикът е по-слаб, платното ще се измие и около 24.00 ч. се предвижда да отпаднат ограниченията за стеснение в участъка.  \r\nОстават въведените ограничения при 9-ти километър на автомагистрала „Люлин“, където продължават аварийно-възстановителните дейности. Ограничението е от втори тунел „Люлин“ до 500 м преди първи тунел „Мало Бучино“. В този участък движението на всички МПС се осъществява двупосочно в платното в посока София - Перник. Скоростта е ограничена до 50 км/ч. Очаква се до края на септември да бъде пуснато движението в изпреварващата лента в платното за София. \r\nАгенция „Пътна инфраструктура“ благодари на шофьорите за търпението от причинените неудобства, които обаче са наложителни, за да се пътува удобно и безопасно.", "date": "2018.09.03", "title": "АПИ: От 4 септември се възстановява движението при 7-ми километър на автомагистрала „Люлин“ в посока София"}
{"url": "http://www.focus-news.net/news/2018/09/03/2562910/pregled-na-mezhdunarodnite-novini-do-18-chasa-agentsiya-fokus.html", "text": "Министър-председателят на Испания Педро Санчес иска да проведе референдум за самоуправлението на Каталуния, който няма да има отношение към самоопределянето на региона, предава  РИА Новости .  \r\nАвтономният статут на Каталуния бе приет през 2006 г., но през 2010 г. бе частично отменен с решение на Конституционния съд. Според Санчес Каталуния е „единствената територия“ в Испания, която има статут, приета без да бъде взето предвид мнението на гражданите. \r\n„Това трябва да бъде референдум за укрепване на самоуправлението, а не за самоопределение“, заяви премиерът на Испания в интервю за радио Cadena SER. \r\n***  Министърът на външните работи на Гърция Никос Коцияс ще посети Турция за откриването на реновираната сграда на Генералното консулство в град Измир, предава скопската електронна медия  A1 On . \r\nНа събитието ще присъства и първият дипломат на Анкара Мевлют Чавушоглу, който ще разговаря с гръцкия си колега за въпроси, засягащи двустранните отношения. Срещата помежду им ще бъде първата след освобождаването на двамата гръцки военнослужещи, задържани през март за незаконно пресичане на границата с Турция. \r\n***  Партията „Сръбска листа“ лобират в Черна гора срещу независимостта на Косово, съобщава електронното издание  Gazeta Express . \r\nПредставителите на партията са приели за среща делегация на сърбите, живеещи в Черна гора. След дискусията лидерът на „Сръбска листа“ Горан Ракич подчерта, че тя партията е подкрепяна от сънародниците му. \r\n„За нас бе чест да приветстваме и да се срещнем с нашите братя, които представляват политически сърбите, живеещи в Черна гора. Много сме щастливи от факта, че те ни подкрепят и насърчават в тези трудни, исторически за нас времена“, заяви Ракич.  \r\nДелегатите на сърбите са информирали Ракич, че в Черна гора е инициирана петиция с искане Подгорица да оттегли решението си за признаването на независимостта на Косово. \r\n***  Германската социалдемократическа партия (ГСДП), а и някои консерватори, призоваха в понеделник дясната партия „Алтернатива за Германия“ (АзГ) да бъде поставена под наблюдение, след като някои от лидерите й участваха в марша на анти-ислямската организация ПЕГИДА в Кемниц, предава  Reuters . \r\nОколо 6 хиляди привърженици на двете политически организации демонстрираха в източногерманския град Кемниц в събота по повод убийството на мъж от двама мигранти, припомня американската агенция. \r\nЛидерът на ГСДП Андреа Налес заяви пред журналистите в Бавария, че подкрепя поставянето под наблюдение на АзГ. „След Кемниц имаме достатъчно добри причини да го направим. АзГ си позволи да стане фронтова организация на радикалните десни по улиците на Кемниц, независимо дали това е било по нейно желание, или не“, заяви тя. \r\nПремиерът на Бавария Маркус Зьодер заяви пред телевизионния канал NTV, че няма достатъчно доказателства, за да се назначи наблюдение над АзГ, като цяло, но отделни лица потенциално биха могли да бъдат наблюдавани. \r\nБаварският премиер заяви, че е обезпокоен от действията на АзГ в Кемниц и отхвърли призивите на някои от членовете на тази партия за облекчаване на издаването на разрешително за оръжие в Бавария. „Те не са само опозиционна партия, те имат скрити цели“, заяви той. „Трябва да изпратен ясен сигнал, че не искаме в Бавария да се случи нещо подобно на това в Кемниц. \r\nЛидерът на АзГ Александър Гауланд, от своя страна, заяви, че общественият гняв след убийството в Кемниц е напълно оправдан, но партията не подкрепя екстремизма. \r\nМеждувременно, антисистемната дясна партия, която спечели близо 13% от гласовете на избирателите на парламентарните избори м.г. увеличава подкрепата си и тя вече преминава границата от 16%, съгласно данните от последното проучване на телевизионния канал RTL след инцидентите в Кемниц. \r\nСъщевременно се разбра, че в понеделник съдът на град Ландау е осъдил младеж от афгански произход на осем години и половина лишаване от свобода за това, че е заклал 15-годишната си приятелка в малки западногремански град Кандел миналия декември. \r\n*** През последните години САЩ работят много грубо по линия на разузнаването и се опитват да вербуват руски граждани, оказвайки натиск над тях, заяви пред журналистите прессекретарят на руския президент Дмитрий Песков, предава  ТАСС . \r\n„Работата е в това, че през последните години САЩ работят много грубо по линия на своето разузнаване, опитвайки се да вербуват руски граждани, оказвайки натиск над тях морален и друг вид натиск“, заяви Песков, в коментар за публикацията във вестник The New York Times за това, че спецслужбите на САЩ са предприемали опити да направят руския бизнесмен Олег Дерипаска свой информатор и да получат от него сведения за предполагаема намеса на Русия в американските избори. \r\n*** Хиляди пътници са заседнали на гръцките острови заради стачката на моряците във фериботните компании на Гърция, които искат увеличение на заплатите и данъчни облекчения, пише  електронното издание на вестник Kathimerini . \r\nОсновната синдикална организация в понеделник провежда среща, на която ще бъде решено дали да не бъде продължена еднодневната стачка,  която иначе трябва да продължи до вторник сутринта, съобщава изданието. \r\nФериботните компании обявиха, че от спирането на превозите са засегнати около 180 хиляди души, които вече са заплатили пътуване от островите до материка, като това се отнася за най-популярните гръцки туристически дестинации, като Миконос, Санторини и Крит. \r\nМного острови нямат въздушни връзки с останалата част от страната, отбелязва още „Катимерини“. \r\nСиндикатите искат увеличение на заплатите с 5% след спиране на увеличението на доходите на служителите в този отрасъл от 7 години заради дълговата криза в страната. Работодателите предлагат 1% сега и 1% догодина, коментира още вестникът. \r\n***", "date": "2018.09.03", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/09/03/2562911/kmetat-na-tutrakan-d-r-dimitar-stefanov-tutrakanskata-epopeya-e-klyuchat-kam-prisaedinyavaneto-na-yuzhna-dobrudzha-kam-tsarstvo-balgariya.html", "text": "Тутраканската епопея е ключът към присъединяването на Южна Добруджа към Царство България. Това каза за дневния информационен блок на Радио „Фокус“ д-р Димитър Стефанов, кмет на Тутракан по повод честванията на 102-годишнина от историческото събитие. „Над 2000 жители и гости от страната и чужбина се събраха в първата неделя на месец септември на национален събор-възпоминание на мястото, където се е водила най-голямата нападателна битка на българска територия по време на Първата световна война“, каза кметът.   \r\n„Именно на това място са погребани победители и победени и се отдават почести на всички загинали за каузата „Родина“, независимо дали тя е България или Румъния. Защото всеки войник се е борил за собствена кауза. Мисля, че това е едно емблематично място, на което можем да си стиснем ръце, българи и румънци, и да кажем – да, ние вече вървим заедно по един път и, както се казва, сме заровили томахавките на войната“, обясни Димитър Стефанов. Битки като славната Тутраканска епопея трябва да се помнят, защото те издигат самочувствието на българския войник, който винаги се е борил за справедлива кауза, каза още той. Тези исторически събития ни дават самочувствието на българи и ни правят свободни граждани на Европа и днес, допълни кметът на Тутракан.", "date": "2018.09.03", "title": "Кметът на Тутракан д-р Димитър Стефанов: Тутраканската епопея е ключът към присъединяването на Южна Добруджа към Царство България"}
{"url": "http://www.focus-news.net/news/2018/09/03/2562919/sport-aleksandrina-naydenova-se-klasira-za-vtoriya-krag-na-turnira-v-ispaniya.html", "text": "Александрина Найденова се класира за втория кръг на турнира по тенис на червени кортове в испанския град Марбея. \r\nБългарката, която е поставена под номер две в основната схема, спечели с 6:0 първия сет в двубоя срещу представителката на домакините Анхела Фита Болуда и отстъпваше с 1:3 във втория, когато испанката се отказа поради контузия след 59 минути игра. \r\nЗа място на четвъртфиналите българката ще играе срещу друга испанка - Ноелия Буцо Саноти.", "date": "2018.09.03", "title": "Спорт: Александрина Найденова се класира за втория кръг на турнира в Испания"}
{"url": "http://www.focus-news.net/news/2018/09/03/2562917/api-vremenno-e-ogranicheno-za-vsichki-mps-dvizhenieto-po-pat-i-8-pri-razklona-septemvri-pazardzhik-poradi-katastrofa.html", "text": "Временно е ограничено за всички МПС движението по път I-8 при разклона Септември - Пазарджик поради катастрофа. Това съобщиха от пресцентъра на  Агенция \"Пътна инфраструктура\"  (АПИ). Обходен маршрут: общински път Мокрище - Ляхово - Братаница, път II-84 Братаниза - Ветрен; път III-8402 Ветрен - Септември.", "date": "2018.09.03", "title": "АПИ: Временно е ограничено за всички МПС движението по път I-8 при разклона Септември - Пазарджик поради катастрофа"}
{"url": "http://www.focus-news.net/news/2018/09/03/2562920/veliko-tarnovo-okolo-12-sa-klubovete-koito-obuchavat-sportisti-v-svishtov.html", "text": "Около 12 са клубовете, които обучават спортисти в Свищов към момента. Това каза за  Радио „Фокус“ – Велико Търново  Валерий Димитров, гл. експерт „Ръководител спорт“ в Община Свищов. Той коментира, че в миналото те са били повече, но липсата на пари е довела до закриването на много от тях. „Това е всеизвестно в цяла България – Свищов беше един от много спортните градове в далечното минало, с много изявени спортисти. Демокрацията роди клубове и в малките градове те залиняха“, коментира експертът. В Свищов днес работят 12 клуба. В тях тренират както младежи, така и възрастни спортисти. „Има клубове по футбол, три клуба по тенис на маса, хандбал, волейбол, хокей на трева. Много добре развити при нас са силовите спортове като карате и джудо, дори имаме европейски шампиони“, допълни Валерий Димитров. Състоянието на спортната база, по думите му, е задоволително, но се работи в насока развитието й. \r\nЛуиза ТРАНЧЕВА", "date": "2018.09.03", "title": "Велико Търново: Около 12 са клубовете, които обучават спортисти в Свищов"}
{"url": "http://www.focus-news.net/news/2018/09/03/2562918/pazardzhik-vremenno-e-ogranicheno-dvizhenieto-po-avariynata-i-aktivnata-lenta-pri-km-98-na-avtomagistrala-trakiya-v-posoka-burgas-poradi-avariral-tezhkotovaren-avtomobil.html", "text": "Временно е ограничено движението по аварийната и активната лента при км 98 на автомагистрала \"Тракия\" в посока Бургас поради аварирал тежкотоварен автомобил. Това съобщиха от пресцентъра на  Агенция \"Пътна инфраструктура\" . Движението се извършва в изпреварващата лента и се регулира от \"Пътна полиция\".", "date": "2018.09.03", "title": "Пазарджик: Временно е ограничено движението по аварийната и активната лента при км 98 на автомагистрала \"Тракия\" в посока Бургас поради аварирал тежкотоварен автомобил"}
{"url": "http://www.focus-news.net/news/2018/09/03/2562922/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.03", "title": "Кюстендил: Поради пропадане на пътното платно е въведен обходен маршрут за товарните автомобили по пътя Смоличано – Пелатиково"}
{"url": "http://www.focus-news.net/news/2018/09/03/2562924/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът е слабо натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.09.03", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/09/03/2562921/burgas-obshtinata-e-sred-otlichnitsite-u-nas-po-finansova-distsiplina-i-stabilnost.html", "text": "Община Бургас е сред отличниците у нас по финансова дисциплина и стабилност. Това съобщиха от пресцентъра на  Общината . Министерството на финансите публикува в своя сайт данни за финансовото състояние на общините за второто тримесечие на тази година. \r\nПоказателите за финансова самостоятелност на Община Бургас – дял на приходите от общите постъпления и покритие на разходите за местни дейности с приходи, са значително над средните за страната. Бюджетното салдо е положително. Стойностите на показателите на Общината – размер на дълга като процент от приходите и изравнителна субсидия и дял на разходите за заплати и осигуровки в общите разходи, са под средните за страната. Всичко това е индикатор за добра балансираност на бюджета, устойчивост и ефективност при управление на публичните финанси. \r\nВ сравнение с останалите големите общини в България, тук събираемостта на данъчните приходи, в т.ч. на данъка върху недвижимите имоти и на данъка върху превозните средства е най-висока и значително над средната за страната. В доклада на Министерство на финансите е описан резултатът от комплексния анализ на показателите на общините за финансова самостоятелност, финансова устойчивост и инвестиционна активност, просрочени задължения, поети ангажименти и задължения за разходи за второто тримесечие на 2018 г., като Община Бургас е позиционирана сред тези с най-добри параметри на тези показатели и е на водещо място в региона. \r\nОбщина Бургас беше сред отличниците в България във финансово отношение и през първото тримесечие на 2018 г. Ефективното управление на общинския бюджет, при спазване на фискалните правила и финансовата дисциплина, запазването на финансовата стабилност и челното място на Бургас сред общините в България са сред перманентно приоритетните задачи на ръководството на Общината. \r\nИнформацията за финансовите показатели на общините и анализ на данните за второто тримесечие на 2018 г. са публикувани  .", "date": "2018.09.03", "title": "Бургас: Общината е сред отличниците у нас по финансова дисциплина и стабилност"}
{"url": "http://www.focus-news.net/news/2018/09/03/2562913/volen-siderov-ataka-ostavkata-na-valeri-simeonov-e-reshenie-koeto-shte-oblekchi-situatsiyata-shte-prizova-premiera-borisov-i-tsvetan-tsvetanov-da-si-kazhat-mnenieto.html", "text": "Оставката на Валери Симеонов е решение, което ще облекчи ситуацията, ще призова премиера Борисов и Цветан Цветанов да си кажат мнението. Това каза пред журналисти лидерът на „Атака“ и председател на ПГ на „Обединени патриоти“ Волен Сидеров преди заседанието на коалиционния съвет между ГЕРБ и „Обединени патриоти“, предаде репортер на  Агенция „Фокус“.  \r\n„Цялата държава се занимава днес с настроенията и изнудванията на един човек“, каза той по адрес на вицепремиера Симеонов. По думите му на мястото на вицепремиера Валери Симеонов трябва да бъде поставен пак човек на Патриотите и правителството няма да пада. „Той вече според мен прекрачва границата на допустимото и би трябвало да се произнесат и Борисов и Цветанов. Ще ги призова като вляза вътре как се отнасят към обвинението, че премиерът е диктатор\", заяви още Сидеров и посочи, че това са думи на Валери Симеонов.  \r\nСидеров заяви, че „Атака“ ще подкрепи оставките на тримата министри Нанков, Радев и Московски. „Смятам, че те са логично понасяне на последици и отговорности, както се прави и по никакъв начин не ги оспорвам“, заяви още Волен Сидеров.  \r\nПопитан дали ще освободи поста си председател на ПГ на „Обединени патриоти“, Сидеров посочи, че това ще направи само, ако групата бъде оглавена от най-интелигентния човек в републиката и в Източна Европа – Валентин Касабов.  \r\nДеница КИТАНОВА", "date": "2018.09.03", "title": "Волен Сидеров, „Атака“: Оставката на Валери Симеонов е решение, което ще облекчи ситуацията, ще призова премиера Борисов и Цветан Цветанов да си кажат мнението"}
{"url": "http://www.focus-news.net/news/2018/09/03/2562923/smolyan-publichno-obsazhdane-na-otcheta-za-izpalnenieto-na-byudzheta-na-obshtina-zlatograd-za-2017-g-shte-se-provede-na-10-septemvri.html", "text": "На основание на чл.140, ал.4 от Закона за публичните финанси и чл.43, ал.4 от Наредба № 23 на Общински съвет Златоград за условията и реда за съставяне на бюджетната прогноза за местните дейности за следващите три години, за съставяне, приемане, изпълнение и отчитане на бюджета на Община Златоград, кметът Златоград и председателят на Общински съвет Златоград организират публично обсъждане на отчета за изпълнение на бюджета на Община Златоград за 2017 г. от местната общност. Това съобщиха от пресцентъра на  Общината . Публичното обсъждане ще се проведе на 10 септември 2018 г. (понеделник), от 17.00 часа,  в заседателната зала, на втория етаж в сградата на Общинска администрация-Златоград. \r\nОт Община Златоград отправят покана към жителите на общината, представители на бизнеса, ръководители на бюджетни звена, на граждански сдружения, общински съветници, средствата за масово осведомяване и други заинтересовани лица да вземат участие в публичното обсъждане.", "date": "2018.09.03", "title": "Смолян: Публично обсъждане на отчета за изпълнението на бюджета на Община Златоград за 2017 г. ще се проведе на 10 септември"}
{"url": "http://www.focus-news.net/news/2018/09/03/2562914/v-ministerski-savet-zapochna-zasedanieto-na-koalitsionniya-savet-na-gerb-i-obedineni-patrioti.html", "text": "Започна коалиционният съвет между ГЕРБ и \"Обединени патриоти\", предаде репортер на  Агенция \"Фокус\".  В сградата на Министерски съвет вече пристигнаха министърът на финансите Владислав Горанов, председателят на \"Атака\" и на ПГ на \"Обединени патриоти\" Волен Сидеров. На съвета ще бъдат обсъдени коалиционните взаимоотношения и кадровите промени в кабинета от петък, когато премиерът Бойко Борисов поиска оставките на тримата министри Николай Нанков, Валентин Радев и Ивайло Московски. Причина за това бе трагичният инцидент край Своге, в който загубиха живота си 17 души. \r\nДеница КИТАНОВА", "date": "2018.09.03", "title": "В Министерски съвет започна заседанието на коалиционния съвет на ГЕРБ и \"Обединени патриоти\""}
{"url": "http://www.focus-news.net/news/2018/09/03/2562916/a1-on-makedoniya-premierat-na-kosovo-formira-nov-ekip-za-pregovorite-s-belgrad-hashim-tachi-zapazva-rakovodnata-si-rolya.html", "text": "Министър-председателят на Косово Рамуш Харадинай създаде правителствен екип за преговорите за нормализиране на отношенията между Прищина и Белград, които трябва да бъдат възобновени в Брюксел на 7 септември, предава македонската електронна медия  A1 On , като уточнява, че държавният глава Хашим Тачи ще запази ръководната си роля. \r\nСпоред документа, обявен от медиите в Прищина, ръководител на правителствения екип от ще бъде вицеприемиерът Фатмир Лимай. За негов заместник е определен другият вицепремиер на Косово - Енвер Ходжай, а членове на делегацията са министърът на външните работи Беджет Пацоли, министърът на държавната администрация Махир Чгчилар, министърът на диаспората Дардан Гаши и настоящият главен представител на правителството на Косово в диалога – Авни Арифи.  \r\nХарадинай предлага в състава на делегацията, която ще преговаря в Брюксел, да има и по един представител на четирите опозиционни партии в парламента - Демократичния съюз на Косово, „Самоопределение“, Социалдемократическата партия на Косово (СДП) и партията „Алтернатива“, както и експерт от неправителствения сектор. Опозиционните партии са оставени да избират свои представители сами. Превод и редакция:  Тереза Герова", "date": "2018.09.03", "title": "A1 On (Македония): Премиерът на Косово формира нов екип за преговорите с Белград, Хашим Тачи запазва ръководната си роля"}
{"url": "http://www.focus-news.net/news/2018/09/03/2562927/kyustendil-raznoobrazni-sportni-proyavi-shte-se-provedat-prez-septemvri-v-grada.html", "text": "Разнообразни спортни прояви ще се проведат през месец септември в Кюстендил. Това каза пред  Радио „Фокус” – Кюстендил  Стоян Стоянов, експерт в направление „Спортни дейности” към Община Кюстендил. По думите му в общинския спортен календар за месеца са включени няколко събития, чието провеждане се подпомага финансово от страна на Община Кюстендил. Сред състезанията са национални картинг серии за Купа „Кюстендил”, както и Международен турнир по скокове на батут за Купа „Независимост”. Планирано е провеждане на деветото издание на турнира за аматьори по тенис на корт, както и четвъртото издание на лекоатлетическия турнир за деца  – „Децата на Кюстендил”. Сред спортните прояви е и есенният турнир по снукър, както и турнирът по тенис на маса за мъже и жени. През месец септември ще се отбележи Европейският ден на спорта. \r\nВенцеслав ИЛЧЕВ", "date": "2018.09.03", "title": "Кюстендил: Разнообразни спортни прояви ще се проведат през септември в града"}
{"url": "http://www.focus-news.net/news/2018/09/03/2562930/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня не са постъпвали сигнали за инциденти по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в края на първия работен ден от седмицата е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.09.03", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/09/03/2562925/shumen-sluchay-na-marsilska-treska-i-5-uhapvaniya-ot-kucheta-sa-registrirani-v-oblastta-prez-izminalata-sedmitsa.html", "text": "През изминалата седмица в област Шумен са регистрирани общо 57 случая на остри заразни заболявания срещу 46 случая за предходната. Това сочи справка на сайта на  Регионалната здравна инспекция . От тях 36 са случаите на остри респираторни заболявания и грип срещу 30 седмица по рано Отчетени са 10 ентероколита, един колиентерит и три случая на ротавирусен гастроентерит. Въздушно-капковите инфекции са представени от една варицела. Регистриран е случай на марсилска треска, като такъв е имало и седмица по-рано. Ухапванията от кучета са пет, срещу четири случая през предходната.", "date": "2018.09.03", "title": "Шумен: Случай на марсилска треска и 5 ухапвания от кучета са регистрирани в областта през изминалата седмица"}
{"url": "http://www.focus-news.net/news/2018/09/03/2562929/ria-novosti-v-es-e-saglasuvano-prodalzhavaneto-na-individualnite-sanktsii-sreshtu-rusiya.html", "text": "Дипломати от страните-членки на Европейския съюз са съгласували продължаването на индивидуалните санкции срещу Русия, разкри за  РИА Новости  източник от Брюксел, който уточни, че ограниченията ще бъдат с шестмесечен срок. \r\nИзточникът поясни, че въпросът ще бъде разгледан на среща на постоянните представители на страните от Общността, която ще се проведе в сряда, 5 септември. Окончателното решение ще бъде утвърдено от Съвета на ЕС. \r\nНа свой ред от Министерството на външните работи на Руската федерация подчертаха, че няма да реагират по никакъв начин на решението за продължаване на европейските санкции.  Превод и редакция:  Тереза Герова", "date": "2018.09.03", "title": "РИА Новости: В ЕС е съгласувано продължаването на индивидуалните санкции срещу Русия"}
{"url": "http://www.focus-news.net/news/2018/09/03/2562933/predstoyashti-sabitiya-v-stranata-za-4-septemvri-agentsiya-fokus.html", "text": "*** \r\nОт 11.00 часа на „Дондуков” 2 президентът Румен Радев ще награди посланика на Република Австрия у нас Роланд Хаузер с орден „Стара планина“ първа степен. \r\n*** \r\nОт 10.00 часа Министерският съвет ще проведе редовното си седмично заседание.  \r\n*** \r\nРъководството на АБВ ще проведе работна среща с премиера Бойко Борисов, на която ще бъде обсъдено развитието на взаимоотношенията между България и Македония. \r\n*** \r\nОт 13.00 часа ще се проведе извънредно задание на Народното събрание.   \r\n*** \r\nОт 11.00 часа  в зала „Запад“ на Народното събрание комисията по регионална политика, благоустройство и местно самоуправление ще проведе заседание.  \r\n*** \r\nОт 11.00 часа на ул. „Леге” 2-4, Изпълнителна агенция за насърчаване на малките и средните предприятия (ИАНМСП) ще представи информация за успешното представяне на българските малки и средни предприятия на специализирани международни панаири, изложения, конференции, контактни борси, форуми и събития в страната и в чужбина. \r\n*** \r\nОт 14.00 часа в БТА Институтът за пътна безопасност ще представи резултати от предварителен доклад-анализ относно тежката катастрофа край Своге, на която загинаха 17 души. \r\n*** \r\nОт 15.00 часа в One Gallery Monev ще бъде представен проекта „ЛЕНИВА ПРОХОДИМОСТ“. \r\n*** \r\nОт 18.00 часа в зала „Временни изложби“ на Регионалния исторически музей ще бъде открита изложбата „Птиците в изкуството и цар Фердинанд I\". \r\n*** \r\nОт 18.00 часа в Национална галерия/Софийски арсенал – Музей за съвременно изкуство ще бъде открита изложбата „Кутия с негативи“. \r\n*** \r\nОт 18.00 часа в Галерия „Райко Алексиев” ще се проведе Фестивалът на съвременната българска керамика. \r\n*** \r\nВ 18.30 часа в Гьоте-институт ще бъде открита изложбата „Материя над материята“.  \r\n*** \r\nОт 18.00 часа в Галерия „Райко Алексиев” ще бъде открит фестивал на съвременната българска керамика.  \r\n*** \r\nОт 18.00 часа в кампус „Скаптопара“ Американският университет в България (АУБ) тържествено открива академичната си година. Студентите ще бъдат приветствани от президента на АУБ д-р Стивън Съливан и специалния посланик на учебното заведение Росен Плевнелиев.  \r\n*** \r\nОт 10.30 часа пред паметната плоча в двора на Районно управление – Бобов дол ще бъде отбелязана 19-годишнината от аварията в Централни взривни складове на мини „Бобов дол“, при която загинаха 6-ма служители на МВР при изпълнение на служебните си задължения.   \r\n*** \r\nОт 10.30 часа в хотел „Роял парк“ в к. к. Елените, директорът на сдружение „Маринела\" Ангелина Ангелова и председателят на Националното сдружение на сираците в България Слави Михайлов ще се срещнат и запознаят лично с децата от Центровете за настаняване от семеен тип в град Лом, на които им е осигурена почивка на море. \r\n*** \r\nОт 14.00 часа в конферентен център 2 ще се проведе заключителната конференция по международен проект ISTRA “Познаването на международните стандарти в подкрепа на професионалното образование и обучение и в отговор на изискванията на пазара”. \r\nОт 16.00 часа в зала 011 на Бургаския свободен университет ще се даде старт на обновената компютърна лаборатория с демонстрация на лицензирана среда за програмиране MatLab.  \r\n*** \r\nОт 11.00 часа в хотел „ Аква”, ул. „Девня“ № 12-А, КТ„Подкрепа“ организира Регионално събитие - мероприятие в рамките на кампания на Европейската агенция по безопасност и здраве при работа „Здравословните работни места управляват опасните вещества” .  \r\n***    \r\nОт 10.30 часа в читалището в село Балван ще се проведе открит урок на тема \"Миграция и трафик на хора\"с деца от центровете за работа с деца и младежи в населените места.  \r\n*** \r\nОт 10.00 часа в офиса на Гражданско обединение \"Единни за промяна\" ще се проведе пресконференция във връзка с това защо се бавят търговете за възлагане на строителство на отсечката Видин-Монтана, част от цялостното ново трасе между Видин и Ботевград.  \r\n*** \r\nОт 14.00 часа ще се проведе редовния  месечен  брифинг  на директора на ОД МВР Враца старши комисар Янко Янколов. \r\n*** \r\nОт 14.00 часа в Заседателната зала на Община Враца ще се извърши отваряне на оферти в процедура чрез публично състезание за възлагане на обществена поръчка с предмет: „Поставяне на осветление на стадион „Христо Ботев”, гр. Враца (изграждане на осветителна система) – инженеринг (проектиране, авторски надзор и строителство)“.  \r\n*** \r\nОт 11.00 часа в залата на Възрожденското училище ще бъдат представени резултатите от провелия се тест за отпускане на общински стипендии.  \r\n*** \r\nОт 14.00 часа пред катедрания храм \"Свето Успение Богородично\" ще бъде тържествено посрещнато чудотворното копие на Светогорската Богородична икона „Скоропуслушница”.   \r\n*** \r\nВ 09.00 часа на лекоатлетически стадион „Пловдив“ ще се проведе Шести турнир за мъже по пожароприложен спорт. \r\n*** \r\nВ 10.00 часа екипи на ОП \"Чистота\" по традиция ще измият с шампоан паметника на Съединението и целия площад в навечерието на националното честване на 6 септември. \r\n*** \r\nВ 10.30 часа в заседателната зала на Община Пловдив ще се състои пресконференция и официално представяне на мъжкия баскетболен отбор на Академик Бултекс 99. \r\n*** \r\nВ 11.00 часа, в пресклуба на БТА, ще се състои пресконференция по повод откриването на първия в България IT хъб по информатика и електронно лидерство.  \r\n*** \r\nОт 11.30 часа в Дом на културата „Борис Христов“ ще се състои пресконференция във връзка с традиционна кураторска изложба „15X5\" 2018 г. Изложбата ще бъде открита през същия ден в 18.30 часа.  \r\n*** \r\nВ Художествена галерия „Веселин Стайков“ ще бъде открита четвъртата самостоятена изложба живопис на Елена Арнаудова.  \r\n***   \r\nОт 11.00 часа в конферентната зала на Туристико- археологическия комплекс „Коваческо кале“ ще бъде дадена пресконференция относно приключването на археологическия сезон. \r\n*** \r\nОт 10.30 часа на брифинг в ОДМВР-Разград ще бъде дадена информация за криминогенната и пътната обстановка през месец август. \r\n*** \r\nОт 15.00 часа в Зала 1 на Областна администрация Русе ще бъде дадена извънредна пресконференция във връзка с актуалната епизоотична обстановка, породена от заболяването африканска чума по свинете. \r\n***   \r\nОт 9.00 часа в ППМГ \"Добри Чинтулов\" ще се състои пресконференция, посветена на предстоящия юбилей на гимназията - 140 години.  \r\n***    \r\nОт 13.00 часа в малката заседателна зала на администрацията областният управител на Сливен Чавдар Божурски свиква извънредно заседание на Областната епизоотична комисия по повод създалата се неблагоприятна обстановка, свързана със заболяването африканска чума по свинете.  \r\n*** \r\nОт 10.30 часа в Античен форумен комплекс „Августа Траяна“  ще бъдат отбелязани 20 години от създаването на Втора тунджанска механизирана бригада. По случай празника на бригадата ще се състои тържествено строяване, молебен за здраве и награждаване на военнослужещи. \r\n*** \r\nОт 11.15 часа в Драматичния театър ще се проведе празничен концерт на ансамбъла на Българската армия.  \r\n*** \r\nОт 12.00 часа в  зала „Марица“, ет.1 на Областна администрация Хасково ще се проведе пресконференция по проект „Читалище на Фокус“. \r\n*** \r\nВ Ямбол ще бъдат открити три обновени детски заведения. В 10.00 часа е началото на церемонията в Детска ясла „Мечо Пух“, от 11.00 ч. в Детска градина „Свобода“, а в 12.00 часа е началният час на събитието в Детска ясла „Слънчево детство“ към Детска градина „Пламъче“.", "date": "2018.09.03", "title": "Предстоящи събития в страната за 4 септември (Агенция „Фокус“)"}
{"url": "http://www.focus-news.net/news/2018/09/03/2562931/pazardzhik-dvama-dushi-sa-postradali-pri-katastrofa-mezhdu-mikrobus-i-lek-avtomobil-v-rayona-na-selo-zvanichevo.html", "text": "Катастрофа между микробус и лек автомобил е станала по пътя Пазарджик-Белово  в района на село Звъничево, съобщи за  Радио „Фокус“  говорителят на  ОДМВР-Пазарджик  Мирослав Стоянов. По първоначални данни са пострадали двама души. Откарани са в болница, със средни телесни повреди, тепърва се изяснява дали има опасност за живота им. На място се извършва оглед и движението се отбива от полицейски патрул по маршрут: Мокрище - Ляхово - Братаница - Септември. \r\nВаня НИКОЛОВА", "date": "2018.09.03", "title": "Пазарджик: Двама души са пострадали при катастрофа между микробус и лек автомобил в района на село Звъничево"}
{"url": "http://www.focus-news.net/news/2018/09/03/2562935/gabrovo-ogranicheno-za-prevozni-sredstva-nad-10-tona-e-dvizhenieto-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено за превозни средства над 10 тона е движението в участък от пътя между село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444, съобщиха за  Радио „Фокус“ – Велико Търново  от Областно пътно управление – Габрово. \r\nОстава в сила забраната за движение на тежкотоварни превозни средства над 12 тона, както и теглене на ремаркета и полуремаркета над 10 тона в района на  прохода Шипка. \r\nОграничено е движението по пътя Севлиево – Драгановци поради извършване на ремонтни дейности. От км 7+331 до км се 13+138 трафикът се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срокът за приключване на дейностите е 31 октомври. \r\nПропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. \r\nОграничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства с ширина над 3.30 м по път III-401 граница с област Ловеч – Кормянско - Малък Вършец – при км 46+800 по общинския път до път III-403 в село Малък Вършец. \r\nМария НЕДЕВА", "date": "2018.09.03", "title": "Габрово: Ограничено за превозни средства над 10 тона е движението в участък от пътя между  село Крамолин и Велико Търново"}
{"url": "http://www.focus-news.net/news/2018/09/03/2562934/burgas-dvizhenieto-po-patya-varovnik-valchanovo-hanche-e-ogranicheno-za-mps-nad-10-t-poradi-stesnyavane-na-patnoto-platno-v-uchastaka-ot-km-20000-do-39200.html", "text": "Движението по пътя Варовник – Вълчаново ханче е ограничено за МПС над 10 т поради стесняване на пътното платно в участъка от км 20+000 до 39+200, предаде репортер на  Радио „Фокус“ – Бургас . По пътя от разклона за с. Варовник до кръстовището с път II-79 от км 22+400 до км 39+300 и в участъка Черница – Сунгурларе – Чубра е ограничено движението за тежкотоварни автомобили над 10 т поради намален габарит на пътното тяло.  \r\nИнтензивен е трафикът по централните улици в Бургас „Иван Вазов“, „Генерал Гурко“, „Христо Ботев“, „Уилям Гладстон“, „Цар Симеон“ и „Булаир“. Натоварено е движението и по булевардите „Сан Стефано“ и „Демокрация“. Интензивен е трафикът от и към кварталите „Сарафово“ и „Меден Рудник“. \r\nВеселина НИКОЛОВА", "date": "2018.09.03", "title": "Бургас: Движението по пътя Варовник – Вълчаново ханче е ограничено за МПС над 10 т поради стесняване на пътното платно в участъка от км 20+000 до 39+200"}
{"url": "http://www.focus-news.net/news/2018/09/03/2562932/veliko-tarnovo-v-edna-lenta-se-osashtestvyava-dvizhenieto-v-uchastak-ot-patya-mezhdu-pavlikeni-i-selo-gorna-studena.html", "text": "В една лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонт. От Агенция „Пътна инфраструктура“ съобщиха за  Радио „Фокус“ – Велико Търново , че дейностите трябва да приключат до края на октомври. Трафикът в района се  пропуска последователно в двете посоки от регулировчици. Условията за пътуване в областта са нормални. Времето е слънчево , настилките са сухи. Движението по главните и второстепенни пътища в региона е интензивно. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Прохода на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все пак да карат внимателно. \r\nЛуиза ТРАНЧЕВА", "date": "2018.09.03", "title": "Велико Търново: В една лента се осъществява движението в участък от пътя между Павликени и село Горна Студена"}
{"url": "http://www.focus-news.net/news/2018/09/03/2562926/tass-zadarzhaha-zapodozreni-za-ubiystvoto-na-aleksandar-zaharchenko.html", "text": "Правоохранителните органи на непризнатата Донецка народна република (ДНР) са задържали няколко заподозрени за убийството на Александър Захарченко, предава  TACC . \r\nИнформацията бе обявена от изпълняващия длъжността президент на ДНР Дмитрий Трапезников, който поясни, че задържаните са „потвърдили участието на Киев в престъплението“. \r\n„Няколко души са задържани, при разпита са потвърдили участието на Киев в престъплението“, разкри Трапезников, като същевременно допълни, че на територията на ДНР са засилени мерките за сигурност. „Гражданите обаче няма от какво да се безпокоят“, увери той.  Превод и редакция:  Тереза Герова", "date": "2018.09.03", "title": "ТАСС: Задържаха заподозрени за убийството на Александър Захарченко"}
{"url": "http://www.focus-news.net/news/2018/09/03/2562936/plovdiv-chovekat-zarazen-sas-zapadnonilska-treska-e-nastanen-v-klinikata-po-infektsiozni-bolesti-na-umbal-sv-georgi.html", "text": "Човекът, заразен със западнонилска треска в Пловдив, е настанен в Клиниката по инфекциозни болести на УМБАЛ „Св. Георги“. Това съобщиха за  Радио „Фокус“-Пловдив  от пресцентъра на здравното заведение. Той е в отделението от 10 дни, с енцефалит. Бил е в кома, като сега състоянието му е подобрено. \r\nМария РУСЕВА", "date": "2018.09.03", "title": "Пловдив: Човекът, заразен със западнонилска треска, е настанен в Клиниката по инфекциозни болести на УМБАЛ „Св. Георги“"}
{"url": "http://www.focus-news.net/news/2018/09/03/2562928/filcho-filev-kmet-na-provadiya-organizirame-prebroyavane-na-prasetata-za-lichno-polzvane-na-teritoriyata-na-obshtinata.html", "text": "Организира се преброяване на прасетата за лично ползване на територията на община Провадия. Това каза за  Радио „Фокус“ – Варна  Филчо Филев, кмет на Община Провадия, във връзка с установеното огнище на африканска чума по свинете в село Тутраканци. Възложено е на кметовете и кметските наместници в 24-те села в региона да предприемат преброяване на всички свине в личните стопанства, за да има данни за реалния брой на животните.  \r\n„Необходима е актуализация. Очевидно е, че хората са дали по-малък брой при последното преброяване. Видно е, че по-малко от 10 процента са регистрирани, а не повече от 1/2 са преброени. За да има регистрация, животното трябва да има ушна марка, да е купено от регистриран обект ида има пътен лист. Ще се опитаме да преброим животните в общината. Утре и в самия град ще се опитаме да разберем колко прасета се гледат за лично ползване“, добави кметът. Филчо Филев подчерта, че два екипа на Българската агенция по безопасност на храните и служители от община Провадия днес са започнали да вземат проби от животните в село Бозвелийско, което попада в определената 3-километрова зона.  \r\n„Уточнили сме се с директора на Областната дирекция по безопасност на храните във Варна да се работи, докато не се приключи“, уточни кметът Филчо Филев. Той отбеляза, че в село Тутраканци, където бе установено огнището на африканска чума по свинете, всички животни са умъртвени и загробени. „Хората са притеснени, защото това води до много последици за тях. В тази 3-километрова зона не се знае колко време няма да може да се гледат прасета, а всички други животни трябва да се движат в дворове със слама, както и да се дезинфекцира непрекъснато. Хората и храните трябва да се контролират по някакъв начин, за да не се изнася храна. След умъртвяването на животните има останал фураж, който не трябва да се продава, за да не се разпространи заразата. На територията на област Варна има няколко големи свинеферми с десетки хиляди прасета и рискът е огромен“, заяви кметът на Провадия. \r\nМарияна ВАЛЕНТИНОВА", "date": "2018.09.03", "title": "Филчо Филев, кмет на Провадия: Организираме преброяване на прасетата за лично ползване на територията на общината"}
{"url": "http://www.focus-news.net/news/2018/09/03/2562938/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohod-predela.html", "text": "Повишена е опасността от падащи камъни в района на Кресненското дефиле и прохода Предел. Нормално интензивно е движението по главен път Е-79 и автомагистрала „Струма“ в област Благоевград. Това каза за  Радио „Фокус“-Пирин  дежурният служител в Областно пътно управление-Благоевград. Не се извършват ремонтни дейности на територията на Благоевград и региона. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nИнтензивен е трафикът по главните улици и булеварди в областния център. Градският транспорт се движи по разписание. Всички светофарни уредби в града са изправни. \r\nЛора КАЛЧЕВА", "date": "2018.09.03", "title": "Благоевград: Повишена е опасността от падащи камъни в района на Кресненското дефиле и проход Предела"}
{"url": "http://www.focus-news.net/news/2018/09/03/2562940/washington-examiner-amerikanski-voennosluzhesht-e-ubit-pri-vatreshna-ataka-v-afganistan.html", "text": "Военнослужещ на САЩ е убит при „вътрешна атака“ в Афганистан, пише американското издание  Washington Examiner , като се позовава на съобщение от водената от НАТО мисия „Решителна подкрепа“. Съгласно разпространената информация, освен убития има и един пострадал военнослужещ на САЩ.  \r\nГенерал-лейтенант Скот Милър от мисията подчерта, че американецът е убит при „очевидна вътрешна атака в Източен Афганистан\". \r\nКъм настоящия момент военните отказват да назоват имената на починалия и ранения, но уверяват, че самоличността им ще бъде споделена с обществеността след уведомяването на семействата им. \r\nОт редакцията припомнят, че от началото на годината в Афганистан са убити шестима американски военнослужещи. Мисията „Решителна подкрепа“, стартирана през 2015 г., включва повече от 13 хил. войници.  Превод и редакция:  Тереза Герова", "date": "2018.09.03", "title": "Washington Examiner: Американски военнослужещ e убит при „вътрешна атака\" в Афганистан"}
{"url": "http://www.focus-news.net/news/2018/09/03/2562939/sofiya-vavezhda-se-organizatsiya-na-dvizhenieto-za-preasfaltirane-na-ul-tsar-simeon-ot-ul-opalchenska-do-bul-hristo-botev.html", "text": "Въвежда се организация на движението за преасфалтиране на ул. „Цар Симеон“ от ул. „Опълченска“ до бул. „Христо Ботев“ в София. Това съобщиха от пресцентъра на  Столична община .   \r\nЗабранява се влизането на пътни превозни средства, престоят и паркирането, както следва, до 5 септември 2018 г. по ул. „Цар Симеон“ в участъка от ул. „Опълченска“ до бул. „Христо Ботев“, както и през кръстовища ул. „Цар Симеон“ - ул. „Софроний Врачански“, ул. „Цар Симеон“ - ул. „Антим I-ви“ и ул. „Цар Симеон“ - ул. „Отец Паисий“. \r\nОт 00.00 часа на 6 септември 2018 г. до 24.00 часа на 8 септември 2018 г. по ул. „Цар Симеон“ в участъка от ул. „Опълченска“ до бул. „Христо Ботев“, както и през кръстовища ул. „Цар Симеон“ - ул. „Странджа“ и ул. „Цар Симеон“ - ул. „Средна гора“.  \r\nОт 00.00 часа на 9 септември 2018 г. до 24.00 часа на 12 септември 2018 г. по ул. „Цар Симеон“ в участъка от ул. „Опълченска“ до бул. „Христо Ботев“, както и през кръстовища ул. „Цар Симеон“ - ул. „Софроний Врачански“, ул. „Цар Симеон“ - ул. „Антим I-ви“, ул. „Цар Симеон“ - ул. „Отец Паисий“, ул. „Цар Симеон“ - ул. „Странджа“ и ул. „Цар Симеон“ - ул. „Средна гора“.", "date": "2018.09.03", "title": "София: Въвежда се организация на движението за преасфалтиране на ул. „Цар Симеон“ от ул. „Опълченска“ до бул. „Христо Ботев“"}
{"url": "http://www.focus-news.net/news/2018/09/03/2562941/blagoevgrad-normalno-intenziven-e-trafikat-na-gkpp-kulata-promahon.html", "text": "Нормално интензивен е трафикът на ГКПП „Кулата-Промахон“. Това съобщиха за  Радио „Фокус“-Пирин  от „Гранична полиция“. С нормална натовареност е и движението на ГКПП „Маказа-Нимфея“ и в двете посоки. Без забавяне се осъществява преминаването на ГКПП „Илинден-Ексохи“. Нормално интензивно е движението и на останалите пунктове на границата с Република Гърция. \r\nЛора КАЛЧЕВА", "date": "2018.09.03", "title": "Благоевград: Нормално интензивен е трафикът на ГКПП „Кулата-Промахон“"}
{"url": "http://www.focus-news.net/news/2018/09/03/2562942/sport-ludogorets-puska-biletite-za-liga-evropa-na-11-septemvri.html", "text": "Продажбата на билети за домакинските мачове от третото участие на Лудогорец в груповата фаза на Лига Европа ще стартира следващия вторник,  11 септември 2018 г., става ясно от съобщение, публикувано на официалната интернет страница на тима.  \r\nНа 20 септември шампионът на България приема германския Байер Леверкузен, на 8 ноември - кипърския АЕК Ларнака, а на 13 декември - швейцарския Цюрих. Цените на билетите за изброените мачове са ще варират от 10 до 100 лева, в зависимост от сектора.  \r\nВ съобщението се напомня, че за мачовете от Лига Европа и първенството на Първа лига на стадиона ще се влиза само срещу документ за самоличност, който трябва да бъде показан на органите на реда. Мaлолетните и непълнолетни лица под 18-годишна възраст ще бъдат допускани срещу попълнена декларация от придружител.", "date": "2018.09.03", "title": "Спорт: Лудогорец пуска билетите за Лига Европа на 11 септември"}
{"url": "http://www.focus-news.net/news/2018/09/03/2562943/sofiya-vavezhda-se-organizatsiya-na-dvizhenieto-za-demontazh-na-pasarelka-na-bul-nikola-mushanov-pri-spirka-balkankar-ad.html", "text": "Въвежда се организация на движението за демонтаж на пасарелка на бул. „Никола Мушанов” при спирка „Балканкар АД” в София. Това съобщиха от пресцентъра на  Столична община .    \r\nОт 00.30 часа до 04.00 часа на 4, 5 и 6 септември 2018 г. се забранява влизането на пътни превозни средства по бул. „Никола Мушанов” в участъка от ул. „Житница” до ул. „Добротич”.  \r\nВременно се променят разписания за автобусни маршрути № N3 и за автобусни маршрути № 11 ТМ;  \r\nРазкрива се временна автобусна линия № 11-ТМ с маршрут: ж.к. Западен парк (крайна станция на автобусни линии №№ 72 и 77), ул. Западна, ул. Суходолска, ул. Кубан, бул. Възкресение, бул. Никола Мушанов, бул. “Овча купел”, бул. Цар Борис III, ул. Александър С. Пушкин, пл. Знаме на мира.  \r\nАвтобусите ще спират на всички съществуващи автобусни спирки по маршрута.  \r\nОт 00.00 часа до 04.30 часа на 4, 5 и 6 септември 2018 г. автобусна линия N3 се променя, както следва: в посока Автостанция Изток /след кръстовище ул. Зеленика/бул. Никола Мушанов/бул. Овча купел, надясно по бул. Овча купел, наляво по бул. Цар Борис III и след кръстовище бул. Цар Борис III/бул. Акад. Ив. Ев. Гешов/бул. Ген. Тотлебен направо по бул. Ген. Тотлебен и по маршрута си, двупосочно.  \r\nЗа маршрута на автобусна линия N3 се закриват спирки:  \r\n-\tс кодове 0565 и 0566 БАЛКАНКАР АД;  \r\n-\tс кодове 0631 и 0635 Ж.К. КРАСНА ПОЛЯНА;  \r\n-\tс кодове 1932 и 1934 УЛ. ДОБРОТИЧ;  \r\n-\tс кодове 0292 и 0293 БУЛ. ВАРДАР;  \r\n-\tс кодове 0304 и 0307 БУЛ. ВЪЗКРЕСЕНИЕ;  \r\n-\tс кодове 1157 и 1158 УЛ. ГЮЕШЕВО;  \r\n-\tс код 0389 БУЛ. ЦАР БОРИС ІІІ;  \r\nАвтобусите ще спират на всички съществуващи автобусни спирки в променения участък от маршрута.  \r\nЗакриват автобусни спирки с кодове 0565 и 0566 „БАЛКАНКАР АД“ за автобусни линии №№ 11, 45, 60, 102 и N3 и трамвайни спирки с кодове 0567 и 0568 „БАЛКАНКАР АД“.", "date": "2018.09.03", "title": "София: Въвежда се организация на движението за демонтаж на пасарелка на бул. „Никола Мушанов” при спирка „Балканкар АД”"}
{"url": "http://www.focus-news.net/news/2018/09/03/2562944/epoka-kosovo-ramush-haradinay-potvardi-angazhiranostta-na-kosovo-za-integrirane-v-es-i-nato.html", "text": "Министър-председателят на Косово Рамуш Харадинай участва в срещата в Дубровник, посветена на бъдещето на Западните Балкани, Европа и Средиземноморието, в рамките на която потвърди ангажираността на страната към интеграцията в Европейския съюз и НАТО, отбелязва електронното издание на косовския ежедневник  Epoka . \r\n„Работим с ангажимент за прозрачно и отговорно управление, за укрепване на законността и реда в борбата с корупцията и организираната престъпност, и същевременно работим по плана за европейски реформи ERA2“, заяви Харадинай.  \r\nТой допълни, че Косово работи за трансформиране на Косовските сили за сигурност (КСС) във въоръжени сили, съвместими със стандартите на НАТО и има за цел сътрудничество със съюзниците за засилване стабилността в региона, Европа и света.", "date": "2018.09.03", "title": "Epoka (Косово): Рамуш Харадинай потвърди ангажираността на Косово за интегриране в ЕС и НАТО"}
{"url": "http://www.focus-news.net/news/2018/09/03/2562937/blizo-chas-prodalzhava-zasedanieto-na-koalitsionniya-savet-na-gerb-i-obedineni-patrioti.html", "text": "Близо час продължава заседанието на коалиционния съвет на ГЕРБ и \"Обединени патриоти\", предаде репортер на  Агенция \"Фокус\" . На съвета партньорите в голямата коалиция обсъждат коалиционните взаимоотношения и кадровите промени в кабинета от петък, когато премиерът Бойко Борисов поиска оставките на тримата министри Николай Нанков, Валентин Радев и Ивайло Московски. Причина за това бе трагичният инцидент край Своге, в който загубиха живота си 17 души. \r\nПред журналисти лидерът на Атака Волен Сидеров обяви, че ще постави и въпроса заоставката на вицепремиера Валери Симеонов. \r\nДеница КИТАНОВА", "date": "2018.09.03", "title": "Близо час продължава заседанието на коалиционния съвет на ГЕРБ и \"Обединени патриоти\""}
{"url": "http://www.focus-news.net/news/2018/09/03/2562950/pazardzhik-vazstanoveno-e-dvizhenieto-pri-km-98-na-avtomagistrala-trakiya-v-posoka-burgas.html", "text": "Възстановено е движението при км 98 на автомагистрала \"Тракия\" в посока Бургас, съобщиха от  пресцентъра на Агенция \"Пътна инфраструктура\".", "date": "2018.09.03", "title": "Пазарджик: Възстановено е движението при км 98 на автомагистрала \"Тракия\" в посока Бургас"}
{"url": "http://www.focus-news.net/news/2018/09/03/2562947/sport-balgariya-pobedi-egipet-s-30-v-kontrola-predi-starta-na-svetovnoto-parvenstvo-po-voleybol.html", "text": "Националният отбор по волейбол на България победи Египет с 3:0 гейма в последната си открита контрола преди старта на световното първенство, играна тази вечер във Варна. По решение на щабовете двата отбора ще играят допълнителни геймове. Утре двата отбора ще изиграят отново среща, която обаче е закрита. Тя ще бъде последна и за двата тима преди началото на първенството.  \r\nБългария стартира участието си на Световното първенство, но което е домакин заедно с Италия, в неделя, 9 септември от 20.30 часа. Първи съперник на националите ни ще бъде отборът на Финландия.", "date": "2018.09.03", "title": "Спорт: България победи Египет с 3:0 в контрола преди старта на Световното първенство по волейбол"}
{"url": "http://www.focus-news.net/news/2018/09/03/2562946/nimh-utre-sled-obyad-nad-zapadna-i-tsentralna-balgariya-shte-ima-kratkotrayni-valezhi-ot-dazhd-s-gramotevichni-buri-i-usloviya-za-gradushki.html", "text": "През нощта над западната половина от страната облачността ще е значителна и на много места ще има валежи от дъжд. Това съобщи за  Агенция \"Фокус\"  Боряна Маркова, дежурен синоптик в  Националния институт по метеорология и хидрология  (НИМХ). Над останалите райони ще е предимно ясно. Утре преди обяд в по-голямата част от страната ще преобладава слънчево време, с по-значителна облачност над северозападните райони и там ще има превалявания от дъжд. Около и след обяд над Западна и Централна България ще се развива купеста и купесто-дъждовна облачност. Ще има краткотрайни валежи от дъжд с гръмотевични бури и условия за градушки. Ще духа слаб предимно северен вятър. Максимални температури между 27° и 32°, в София около 26°. \r\nПо Черноморието ще е предимно слънчево с временни увеличения на облачността. Ще духа слаб до умерен предимно източен вятър. Максималните температури ще са между 28° и 30°. Температурата на морската вода е 26-27°. Вълнението на морето ще бъде 1-2 бала. \r\nВ планините около и след обяд ще се развива купеста и купесто-дъждовна облачност. Ще има краткотрайни валежи от дъжд с гръмотевици. Ще духа до умерен вятър от запад-северозапад. Максималната температура на височина 1200 метра ще е около 21°, на 2000 метра – около 14°. \r\nАтмосферното налягане ще се понижава и ще е по-ниско от средното за месеца. \r\nВ средата на седмицата от северозапад ще нахлуе сравнително по-хладен въздух. В сряда на много места ще превали и прегърми. Дневните температури ще са от около 22° в отделни райони в Западна България до към 30° на изток. В четвъртък облачността ще е променлива, краткотрайни превалявания ще има на малко места. Вятърът ще остане северозападен и преобладаващите максимални температури ще са между 24° и 29°. В петък ще има повече слънчеви часове, вероятността за валежи е малка. Вятърът ще отслабне, на места в западната половина от страната и ще стихне. Дневните температури слабо ще се повишат.", "date": "2018.09.03", "title": "НИМХ: Утре след обяд над Западна и Централна България ще има краткотрайни валежи от дъжд с гръмотевични бури и условия за градушки"}
{"url": "http://www.focus-news.net/news/2018/09/03/2562949/gd-granichna-politsiya-trafikat-e-intenziven-na-izhod-na-gkpp-makaza-kakto-i-na-gkpp-kapitan-andreevo-gkpp-dunav-most-vidin-i-gkpp-dunav-most-ruse-na-izhod-za-tovarni-avtomobili.html", "text": "Трафикът е интензивен на изход от страната на ГКПП \"Маказа\" на българо-гръцката, както и на ГКПП \"Капитан Андреево\" на българо-турската, ГКПП \"Дунав мост-Видин\" и ГКПП \"Дунав мост-Русе\" на българо-румънската граница на изход за товарни автомобили, по данни към 20.00 часа. Това съобщиха от пресцентъра на  ГД \"Гранична полиция\" . \r\nНа българо-сръбската и българо-македонската граница трафикът е нормален на всички  контролно-пропускателни пунктове.", "date": "2018.09.03", "title": "ГД \"Гранична полиция\": Трафикът е интензивен на изход на ГКПП \"Маказа\", както и на ГКПП \"Капитан Андреево\", ГКПП Дунав мост-Видин и ГКПП Дунав мост-Русе на изход за товарни автомобили"}
{"url": "http://www.focus-news.net/news/2018/09/03/2562948/prepodavateli-shte-povishavat-svoyata-profesionalna-kvalifikatsiya-po-predpriemachestvo-s-programata-predpriemchivi-uchiteli-obzor.html", "text": "Стартира пилотната програма на Столична община „Предприемчиви учители“ за повишаване на квалификацията на преподавателите по предприемачество. Реализацията на програмата през учебната 2018-2019 г. ще допринесе за повишаването на квалификацията на учители от учебните заведения на територията на Столична община за преподаване на предприемачество чрез включване в образователния инструментариум на съвременни техники, инструменти и учебно съдържание. Ключова цел на програмата, с оглед на последните изменения в Закона за предучилищно и училищно образование (ЗПУО), е да отчете положителен принос към качеството на преподаване на предприемачески начин на мислене и развиване на умения в контекста на философията и целите на новия закон. В пилотната програма ще се включат 24 училища на територията на Столична община, по едно училище от всеки столичен район. Партньор на Столична общината по проекта е „Джуниър Ачийвмънт България“, която организира също обучения за ученици, студенти и преподаватели. При стартирането на проекта в Столична община присъстваха кметът на София Йорданка Фандъкова, зам.-министърът на образованието Таня Михайлова и Ваня Кастрева, началник на Регионалното управление на образованието - София – град. Според Фандъкова пилотната програма „Предприемчиви учители“ е проект, които иска обединяване на усилията. По думите и самият предмет предприемачество е свързан с промяна на начина на живот и нагласата на човек. За това според нея трябва да се мисли и работи в тази насока и непрекъснато да развиваме обстановката в образователната система. Според зам.-министъра на образованието Таня Михайлова този проект е много значим, защото той ще помогне да възпитаме децата си да бъдат мислещи и смели хора. Предметът предприемачество учи децата как да конструират мечтите и идеите си. Началникът на Регионалното управление на образованието - София - град Ваня Кастрева каза, че трябва да даваме знания на учениците ни, които утре ще бъдат актуални. Според нея знанието е динамично като времето, в което живеем.  \r\nПо-късно през деня кметът на София Йорданка Фандъкова съобщи, че Столична община работи върху общо 48 училища и детски градини, в които се извършват основни ремонти, ново строителство и модернизация. В 30 от тях дейностите приключват с началото на учебната година, в 18 ще продължат и след започване на учебните занятия. Тази година за ново строителство и модернизация на детски градини и училища Столична община е вложила 48 млн. лв.  \r\nДаяна ДЮЛГЕРОВА", "date": "2018.09.03", "title": "Преподаватели ще повишават своята професионална квалификация по предприемачество с програмата „Предприемчиви учители“ (ОБЗОР)"}
{"url": "http://www.focus-news.net/news/2018/09/03/2562952/plovdiv-do-13-septemvri-shte-prodalzhi-masovata-obrabotka-sreshtu-komari-na-teritoriyata-na-grada.html", "text": "До 13 септември ще продължи масовата обработка срещу възрастните форми на комари на територията на град Пловдив. Това съобщиха за  Радио „Фокус“ – Пловдив  от Общинско предприятие „Дезинфекционна станция“. Днес и утре специализираните екипи ще работят по дезинсекция на територията на район „Тракия“, на 4 и 5 септември – в район „Южен“. На 5-ти и на 7 септември ще се извършат пръскания срещу комари в район „Централен“, а на 10 септември – в район „Източен“. Екипите ще осъществят масова обработка в район „Западен“ на 11 и 12 септември, а на 12 и 13 септември пръсканията ще завършат на територията на район „Северен“ в Пловдив. При влошени метеорологични условия, обработките ще продължат в следващите дни с благоприятни за работа характеристики. Ще се работи с разрешени за използване биоцидни препарати, в препоръчителната за употреба концентрация, уверяват от Общинско предприятие „Дезинфекционна станция“ в града. \r\nТони МИХАЙЛОВ", "date": "2018.09.03", "title": "Пловдив: До 13 септември ще продължи масовата обработка срещу комари на територията на града"}
{"url": "http://www.focus-news.net/news/2018/09/03/2562951/the-jerusalem-post-izraelskata-armiya-e-predotvratila-ataka-s-hladno-orazhie-napadatelyat-e-likvidiran.html", "text": "В следобедните часове на деня израелската армия е предотвратила атака с хладно оръжие, съобщава вестник  The Jerusalem Post  в поредна водеща статия, посветена на насилието между израелци и палестинци. \r\nВ официалното съобщение на военните се пояснява, че нападателят – палестинец, е неутрализиран на място. Инцидентът се е случил на контролно-пропускателен пункт северно от Хеброн, разположен на Западния бряг.  \r\nУточнява се, че нападателят е извадил хладно оръжие, което е принудило израелските войници да открият огън. Няма други пострадали или загинали при опита за атака, не са нанесени и материални щети.  Превод и редакция:  Тереза Герова", "date": "2018.09.03", "title": "The Jerusalem Post: Израелската армия е предотвратила атака с хладно оръжие, нападателят е ликвидиран"}
{"url": "http://www.focus-news.net/news/2018/09/03/2562954/api-vazstanoveno-e-dvizhenieto-po-pat-i-8-pri-razklona-septemvri-pazardzhik.html", "text": "Възстановено е движението по път I-8 при разклона Септември - Пазарджик. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.09.03", "title": "АПИ: Възстановено е движението по път I-8 при разклона Септември - Пазарджик"}
{"url": "http://www.focus-news.net/news/2018/09/03/2562953/predstoyashti-mezhdunarodni-sabitiya-za-4-septemvri-agentsiya-fokus.html", "text": "Министърът на външните работи на Гърция ще се срещне в Измир с турския си колега Мевлют Чавушоглу. \r\n***  Парламентът на Косово ще заседава извънредно за предложението за корекция на границите със Сърбия. \r\n***  Ще се състои официално представяне на новото популистко движение „Стани!“ на Сара Вагенкнехт.  \r\n***  Канцлерът на ФРГ Ангела Меркел ще се срещне с председателя на Европейската комисия Жан-Клод Юнкер.  \r\n***  Регионалният лидер на Каталуния Куим Тора ще представи стратегията за управление почти една година след провала с едностранното обявяването на независимостта. \r\n***  Ники Хейли ще даде бригинг за предстоящото председателство на САЩ в Съвета за сигурност на ООН. \r\n***  Френският външен министър Жан Ил Ле Дриан пристига на посещение в ОАЕ.  \r\n***  Парламентът на Ирак се събира на първо заседание след изборите за новия състав. \r\n***", "date": "2018.09.03", "title": "Предстоящи международни събития за 4 септември (Агенция „Фокус“)"}
{"url": "http://www.focus-news.net/news/2018/09/03/2562945/volen-siderov-predsedatel-na-pg-na-obedineni-patrioti-tova-koeto-valeri-simeonov-pravi-v-koalitsiyata-e-dizertyorstvo.html", "text": "Това, което Валери Симеонов прави в коалицията е дизертьорство. Това каза във вечерния блок „Това е България“ на  Радио „Фокус“  председателят на ПГ на „Обединени патриоти Волен Сидеров. Той каза още, че хората очакват отговор на въпросът „Защо вицепремиера нарича премиера си диктатор и рушител на държавността“. Без обяснение на това Сидеров не вижда как коалицията ще излезе от Министерския съвет и ще заяви, че всичко е наред. Сидеров попита, защо вицепремиерът и неговата партия – Национален фронт за спасение на България- няма да поддържат програма под която са се подписали. \r\n„Не може такива прищевки. Това, което правят в момента, е дезертьорство. По време на война са разстрелвали за такова нещо. Ти влизаш в една битка, защото управлението е вид битка, ти влизаш в един отбор, с който си заедно, и внезапно го напускаш по един некоректен начин. Това се нарича във военно време дезертьорство. Те извършват в момента това, ако напуснат. Но това няма, пак казвам, няма да спре изпълнението на програмата за управление, нито ще събори кабинета“, каза той. Според Волен Сидеров от сега нататък формулата на правителството трябва да се състои в идеи, в тяхната реализация и отчет за свършеното. Политиката е битка на идеи, обясни той.", "date": "2018.09.03", "title": "Волен Сидеров, председател на ПГ на „Обединени патриоти“: Това, което Валери Симеонов прави в коалицията е дизертьорство"}
{"url": "http://www.focus-news.net/news/2018/09/03/2562955/sport-fifa-obyavi-nominatsiite-za-na-nay-krasiv-gol-na-godinata.html", "text": "Международната футболна федерация (ФИФА) обяви номинациите за най-красив гол на годината, съобщават от пресслужбата на организацията.  \r\nВ списъка на кандидатите за приза влизат попадения на полузащитника на националния отбор на Русия Денис Черишов в мача срещу Хърватия на четвъртфинала на Мондиал 2018, на нападателя на Реал Мадрид Гарет Бейл, на Кристиано Роналдо и Лионел Меси. \r\nОтличията ще бъдат връчени на церемония в Лондон на 24 септември.", "date": "2018.09.03", "title": "Спорт: ФИФА обяви номинациите за на най-красив гол на годината"}
{"url": "http://www.focus-news.net/news/2018/09/03/2562957/prof-nikolay-radulov-ostavkata-na-ministar-valentin-radev-nyama-da-dovede-do-promeni-v-mvr.html", "text": "Оставката на министър Валентин Радев няма да доведе до промени в МВР. Това каза във вечерния блок „Това е България“ на  Радио „Фокус“  проф. Николай Радулов, бивш главен секретар на МВР и експерт по сигурността. \r\n„Поне от началото той се ползваше със симпатия сред служителите, тъй като смятаха, че той им е по-близък като военен, отколкото един социолог, пианист или цигулар. Но стилът му, когато има проблеми да говори тихо и приспивно, обяснявайки, че има проблеми, но се работи по тях, доведе до обезкуражаване на служителите, че той може да бъде какъвто и да двигател на промяна в Министерството на вътрешните работи“, каза той. Проф. Николай Радулов каза още, че след трагедията край Своге министър Валентин Радев е бил използван за отдушник на напрежението. Той допълни, че престъпността продължава да се шири, а работата на полицията е най-вече охраняване на форумите покрай българското европредседателство.  Според него политическата отговорност да се поема напускане на министерския пост без чувство за лична отговорност е демонстрация. Той каза още, че министър Радев поне не е бил вреден за министерството. \r\nСпоред Радулов, за да се създаде работещо Министерство на вътрешните работи, трябва да се направят дълбоки и болезнени промени като рязко намаляване на състава и увеличаване на професионалния потенциал.", "date": "2018.09.03", "title": "Проф. Николай Радулов: Оставката на министър Валентин Радев няма да доведе до промени в МВР"}
{"url": "http://www.focus-news.net/news/2018/09/03/2562956/novata-uchebna-godina-vav-voenna-akademiya-g-s-rakovski-be-tarzhestveno-otkrita-obzor.html", "text": "Започна новата учебна година във Военна академия „Г. С. Раковски“. Тя бе открита тържествено в двора на образователната институция. Събитието започна с химна на Република България, като след това министърът на отбраната Красимир Каракачанов прие почетния строй и поздрави офицерите и сержантите с откриването на новата учебна година. Веднага след това Белоградчишкият епископ Поликарп отслужи тържествен водосвет за началото на учебната година и поздрави и благослови курсантите и офицерите от името на Негово светейшество Българския патриарх и Софийски митрополит Неофит. \r\nУчебната година започва само за военнослужещите студенти, като за цивилните началото й ще бъде дадено на 1 октомври. През учебна 2017/2018 година във Военна академия започват своето обучение 103 възпитаници в различни специалности. Новото тази година е обучението по специалността „Киберсигурност“. \r\nСлед тържествената част събитията по повод откриване на учебната година се пренeсоха от двора на академията в зала „Тържествена“.  \r\nНачалникът на Военна академия ген.-майор Груди Ангелов произнесе академично слово, в което заяви, че стремежът е да се утвърждава и издига ролята на Военната академия като водеща, национална институция за висше образование. \r\nНа обучаемите и целия личен състав, началникът на академията пожела крепко здраве, сили и воля за нови още по-добри постижения, за утвърждаване авторитета и името на Военна академия \"Г. С. Раковски“. Ген.-майор Ангелов допълни, че академичният състав полага грижи и за инфраструктурата и материалната база и отчете, че преподавателите на академията са най-добрите в дисциплините, в които преподават. „Както е казал Дрангов: „Побеждават не сечивата, не даже ръката що ги държи, а сърцето що тупа в наши гърди“, допълни ген.-майор Груди Ангелов.  \r\nВ откриването на учебната година участва още началникът на отбраната генерал-лейтенант Андрей Боцев, който заедно с военния министър Красимир Каракачанов изнесоха първите лекции във военното висше училище. В своята лекция вицепремиерът и министър на отбраната Красимир Каракачанов заяви, че Българската армия не е партийна институция. По думите му тя има своите конституционни задължения и своята историческа мисия. Според него най-важното е Военната академия на възпитава лидери. Каракачанов заяви, че ако в началото на Прехода лидерите в Българската армия са застанали по-твърдо и по-ориентирано днес нямаше държавата да се чуди как да възстановява военната служба, да решава проблемите с недокомплекта в армията и с нейната модернизация. \r\nДеница КИТАНОВА", "date": "2018.09.03", "title": "Новата учебна година във Военна академия „Г. С. Раковски“ бе тържествено открита (ОБЗОР)"}
{"url": "http://www.focus-news.net/news/2018/09/03/2562958/the-washington-post-ikonomicheskite-trudnosti-na-turtsiya-mozhe-da-sa-samo-nachaloto-na-nova-globalna-kriza.html", "text": "Икономическите трудности на Турция може да се окажат само началото на нова глобална финансова криза, предупрежда водещото американско издание  The Washington Post  в статия, посветена на ситуацията в страната след срива на лирата.  \r\nДесет години след най-лошата финансова криза от 30-те години на миналия век насам, нарастващите дългове на ключови развиващи се икономики подхранват страховете от нова криза, която може да разпростре далеч извън пределите на Турция.  \r\nЗагубата на доверие на инвеститорите в турската лира, която се срина с повече 40% от стойността си тази година, е само прелюдия от вълна на проблеми с дълговете, които могат да погълнат страни като Бразилия, ЮАР, Русия и Индонезия, твърдят някои икономисти. \r\n„Турция не е последната. Турция  е само началото\", цитира изданието думите на Себнем Калемли-Йозкан, професор по икономика в университета в Мериленд. \r\nЗасега малцина експерти споделят мнението й, че предстои по-голяма криза, макар че миналата седмица Аржентина поиска от Международния валутен фонд (МВФ) да ускори отпускането на обещаната помощ в размер на 50 млрд. долара, след като стойността на песото достигна до историческо ниско равнище. \r\nНо опасността от финансова заплаха, която би могла да удари и американците чрез намаляване на износа от САЩ трябва да бъде взета по-сериозно в светлината на глобалното увеличение на дълговете на държавите след 2008 г., алармират икономисти.  \r\nПо данни на института „Маккинси“ глобалният дълг достига стойност от 169 трлн. долара. За сравнение в навечерието на Голямата рецесия той е възлизал на 97 трлн. долара.  \r\nДокато предходните кризи са засягали американските домакинства, а по-късно и разточителни европейски страни като Гърция, този път загрижеността е насочена към компаниите на развиващите се пазари, които взимат големи заеми в долари и евро. \r\nВ Турция, например, през последните години компаниите и банките са взели заеми за финансиране на мостове, болници, електроцентрали и дори пристанище за круизни кораби. \r\nЧуждестранните инвеститори, особено европейските банки, са изкушени от по-големите възвръщаемост на тези пазари във време, когато Федералният резерв на САЩ и Европейската централна банка поддържат ниски лихвени проценти. \r\n„Трябваше да коригираме дълговете. Но вместо това генерирахме по-големи\", признава Дейвид Розенберг, главен икономист във фирма за управление на богатства. Превод и редакция:  Тереза Герова", "date": "2018.09.03", "title": "The Washington Post: Икономическите трудности на Турция може да са само началото на нова глобална криза"}
{"url": "http://www.focus-news.net/news/2018/09/03/2562975/shumen-s-tarzhestven-ritual-po-polagane-na-ventsi-i-tsvetya-v-grada-shte-bade-otbelyazan-6-septemvri-den-na-saedinenieto-na-knyazhestvo-balgariya-i-iztochna-rumeliya.html", "text": "С тържествен ритуал по полагане на венци и цветя в Шумен ще бъде отбелязан 6 септември – Денят на Съединението на Княжество България и Източна Румелия. Това съобщиха от пресцентъра на  Община Шумен . Церемонията по поднасяне на венци и цветя пред паметника на загиналите във войните шуменци ще започне от 10.00 часа. В нея ще се включат военнослужещи от Шуменския военен гарнизон и Градският духов оркестър „Михаил Биков“. Слово по време на честването ще произнесе полк. д-р Дилян Димитров, декан на Факултета „Артилерия, ПВО и КИС“ към Националния военен университет „Васил Левски. На 6 септември се навършват и 136 години от създаването на първия полеви лагер на българската армия в село Мараш. По този повод в 11.00 часа пред паметната плоча в местността Марашката кория в селото също ще бъдат поднесени венци и цветя. В ритуала с военни маршове ще участва и Градският духов оркестър „Михаил Биков“. За гражданите, които желаят да присъстват на ритуала по поднасянето на венци и цветя в село Мараш, е осигурен транспорт. Автобусът  ще отпътува за селото от паркинга на пл. „Кристал“ веднага след края на церемонията по полагане на венци и цветя пред паметника на загиналите във войните шуменци.", "date": "2018.09.03", "title": "Шумен: С тържествен ритуал по полагане на венци и цветя в града ще бъде отбелязан 6 септември – Ден на Съединението на Княжество България и Източна Румелия"}
{"url": "http://www.focus-news.net/news/2018/09/03/2562977/eurasia-daily-chernogorskite-sarbi-zapochvat-sabirane-na-podpiska-za-otmyana-na-priznanieto-na-kosovo.html", "text": "Политическите представители на сърбите в Черна Гора обявиха, че започват инициатива по събиране на подписи под петиция за отмяна на признаването на независимостта на Косово от властите на страната, предава   Eurasia Daily. \r\nКакто заявява председателят на „Демократическата народна партия на Черна гора“ и член на президиума на опозиционния „Демократически фронт“ Милан Кнежевич неговите политически съратници имат намерение да съберат повече от 50 хил. подписа, след което инициативата ще бъде представена в черногорския парламент. \r\n„За нас е най-важно на 1 декември, когато се отбелязва столетието от формирането на Кралството на сърби, хървати и словенци да подадем на сръбския народ ясен знак, че трябва да се обединим около важните национални идеологически въпроси на идентичността“, заяви Кнежевич. \r\nЧерна гора е една от първите страни, признали независимостта на Косово – още през 2008 г. Както заяви през февруари тази година министър-председателят Душко Маркович, Подгорица прави това въпреки волята на 85% от населението, защото още тогава черногорското правителство „предвижда“ бъдещето на региона.  Виктор Турмаков", "date": "2018.09.03", "title": "Eurasia Daily:  Черногорските сърби започват събиране на подписка за отмяна на признанието на Косово"}
{"url": "http://www.focus-news.net/news/2018/09/03/2562978/elena-aleksandrova-regionalen-istoricheski-muzey-blagoevgrad-sled-zavrashtaneto-si-v-amerika-elena-stoun-stava-edna-ot-osnovnite-zashtitnichki-na-balgarskata-kauza-v-chuzhbina.html", "text": "След завръщането си в Америка, Елена Стоун става една от основните защитнички на българската кауза в чужбина и ревностен наш поддръжник. Това каза за  Радио „Фокус“-Пирин  Елена Александрова, уредник в Регионален исторически музей-Благоевград, във връзка с отвличането на Елън Стоун и Катерина от ВМОРО на 21 август (3 септември нов стил) 1901 година. Според нея няма отрицателни последици за революционното дело вследствие на аферата „Мис Стоун“. Александрова допълни, че тази акция помага на Елена Стоун във времето от септември 1901 година до февруари 1902 година да се запознае с реалната ситуация на българите, които се намират в рамките на Османската империя.  \r\nМузейният уредник подчерта, че точно по този начин Елена Стоун става поддръжник на българската кауза и събира много съмишленици в Америка след това. Елена Александрова обясни, че първоначалната идея при пленяването на мис Стоун е била много по-бързо да се приключи с процедурата по откупа – в рамките на ден-два или дори в по-кратки срокове. По думите й първоначално българите са се представяли за турски башибозуци, но след като тази ситуация се проточва във времето, се налага те да се разкрият пред нея и тя да се запознае с идеите на революционната организация. \r\nНатали СТЕФАНОВА", "date": "2018.09.03", "title": "Елена Александрова, Регионален исторически музей-Благоевград: След завръщането си в Америка, Елена Стоун става една от основните защитнички на българската кауза в чужбина"}
{"url": "http://www.focus-news.net/news/2018/09/03/2562981/varna-bezplaten-turisticheski-peshehoden-tur-na-balgarski-ezik-organizirat-v-grada-za-denya-na-saedinenieto.html", "text": "Безплатен туристически пешеходен тур на български език организират във Варна за Деня на Съединението. Пред  Радио „Фокус“ – Варна  Християн Облаков от Варненско историко-архитектурно дружество „Наследство“ припомни, че туровете се организират за пета поредна година от дирекция „Туризъм“ към Община Варна, Туристическият информационен център в партньорство със Съюза на екскурзоводите в България. Целта е презентация на културно-историческото наследство на града, а водачите на групите са професионални екскурзоводи, лицензирани от Министерството на туризма и вписани в Националния туристически регистър. „Безплатните туристически турове на английски език са един жест към гостите на Варна, като тази година се провеждат в удължен времеви период –до края на септември. Те представляват пешеходни турове, които посочват една част от най-големите забележителности в нашия град, разположени в историческия център“, допълни Християн Облаков. \r\nМаршрутът на туристическите турове е Катедрален храм „Св. Успение Богородично”, паметник на Цар Калоян, паметник на Граф Игнатиев, театъра, шадраваните, Етнографски музей, Дом на архитектите, католическата църква, малката Богородица, Римски терми, Музей за нова история на Варна, Малките терми, градските басейни, Военноморски музей, кораб „Дръзки“, Аквариум, Планетариум, Шишкова градинка, храм „Св. Архангел Михаил”, църква Св. Николай, ФК, Летния театър, ИУ-Варна, градинката на Севастопол, Художествената галерия, Община Варна, Археологическия музей. Времетраенето на туровете е три часа. \r\nМарияна ВАЛЕНТИНОВА", "date": "2018.09.03", "title": "Варна: Безплатен туристически пешеходен тур на български език организират в града за Деня на Съединението"}
{"url": "http://www.focus-news.net/news/2018/09/03/2562979/vitsepremierat-krasimir-karakachanov-kolegite-ot-gerb-chiito-ministri-sa-podali-ostavka-vse-oshte-ne-sa-predlozhili-novi.html", "text": "Колегите от ГЕРБ, чиито министри са подали оставка, все още не са предложили нови. Това каза вицепремиерът и лидер на ВМРО Красимир Каракачанов по време на брифинг след коалиционен съвет в отговор на въпрос дали е ставало дума за пари в разговора по време на съвета, предаде репортер на  Агенция „Фокус“.   Той поясни, че в коалиционното  споразумение е фиксирано, че се обсъждат промени. „Колегите от ГЕРБ, чиито министри са подали оставка, не са предложили нови. Следователно промени няма, които да бъдат обсъждани. Ще обсъдим в понеделник необходимо ли е първият, вторият, третият министър да подаде оставка. Евентуално, ако колегите от ГЕРБ имат предложения за всеки един от пресорите, персонално ще ги обсъдим и тогава заедно ще вземем решение“, каза още Каракачанов. По отношение на исканата по-рано промяна в ръководството на ПГ на „Обединени патриоти“, Каракачанов заяви, че групата има председател и той се казва Волен Сидеров.  \r\nДеница КИТАНОВА", "date": "2018.09.03", "title": "Вицепремиерът Красимир Каракачанов: Колегите от ГЕРБ, чиито министри са подали оставка, все още не са предложили нови"}
{"url": "http://www.focus-news.net/news/2018/09/03/2562983/sport-madisan-kiys-se-klasira-na-chetvartfinala-na-us-open.html", "text": "Американката Мадисън Кийс победи словачката Доминика Цибулкова в четвърти кръг на   откритото първенство на САЩ с резултат 6:1, 6:3. \r\nНа четвъртфинала Кийс ще се срещне с победителката от срещата Мария Шарапова – Карла Суарес Наваро.  Виктор Турмаков", "date": "2018.09.03", "title": "Спорт: Мадисън Кийс се класира на четвъртфинала на US Open"}
{"url": "http://www.focus-news.net/news/2018/09/03/2562984/montana-330-godini-ot-izbuhvaneto-na-chiprovskoto-vastanie-shte-badat-otbelyazani-na-6-septemvri.html", "text": "330 години от избухването на Чипровското въстание от 1688 г. ще бъдат отбелязани на 6 септември, съобщиха за  Радио „Фокус“ – Видин  от Исторически музей - Чипровци. Честванията на 330-та годишнина от Чипровското въстание започват в 11.00 часа с благодарствен молебен и празник на Гушовския манастир. По-късно вечерта пред останките от католическата катедрала в града ще бъде отслужена и литургия от католически свещеници за загиналите във въстанието. Ще бъде представена и възстановка на сцени от Чипровското въстание. \r\nАнна ЛОЗАНОВА", "date": "2018.09.03", "title": "Монтана: 330 години от избухването на Чипровското въстание ще бъдат отбелязани на 6 септември"}
{"url": "http://www.focus-news.net/news/2018/09/03/2562986/a1-on-makedoniya-germanskiyat-ministar-na-evropeyskite-vaprosi-zayavi-che-prekroyavaneto-na-granitsite-na-balkanite-ne-e-reshenie.html", "text": "Германският министър на европейските въпроси Михаел Рот предупреди „своите приятели в Косово и Сърбия“, че прекрояването на границите не е решение на въпросите и че бъдещето на Западните Балкани и мултиетническо, предава македонската електронна медия  „A1 On“. \r\n„Скъпи приятели в Косово и Сърбия, прекрояването на границите няма да разреши никакви проблеми. Такъв ход ще отвори кутията на Пандора за взаимни обвинения по етнически линии. Бъдещето на Западните Балкани е мултиетническо, мултирелигиозно и мултикултурно. Обединени в многообразието, това е Европа“, написа Рот на профила си в социалната мрежа „Туитър“. \r\nГермания многократно е изразявала скептицизъм, когато става въпрос за обмен на територии на Балканите.  Виктор Турмаков", "date": "2018.09.03", "title": "„A1 On“ (Македония): Германският министър на европейските въпроси заяви, че прекрояването на границите на Балканите не е решение"}
{"url": "http://www.focus-news.net/news/2018/09/03/2562985/nedyalko-slavov-oblasten-upravitel-na-smolyan-patyat-smolyan-madan-v-rayona-na-golyamoto-srutishte-shte-bade-otvoren-na-15-septemvri-deynostite-po-ukrepvane-varvyat-po-grafik.html", "text": "На 15 септември ще бъде отворен за движение пътят Смолян – Мадан, в района на голямото срутище край село Тикале. Това каза за  Радио „Фокус“ – Смолян  областният управител на Смолян Недялко Славов. „Ежедневно следим какво се случва и  съобразно линейният график, разчетът е направен така, че към 15 септември дейностите да са на такъв етап, че да позволяват отваряне на пътя. Към момента не обмисляме други варианти“, поясни Славов. Той подчерта, че както са обещали на жителите на Смолян и селата, които ежедневно пътуват по това направление, всеки понеделник провеждат срещи на място със заинтересованите граждани, на които понякога присъстват и общински съветници и очакванията са, че на 15 септември движението в участъка ще бъде пуснато. \r\n„В момента се полагат анкерите на срутището. Около 70 % от тях са положени, като е извършено пробиване и циментиране. По този начин скатът се задържа към ядро, където е налична твърда скална маса. По този начин съгласно работния проект се предвижда да бъде закрепен ската и да се предотврати до минимум вероятността от бъдещи свличания“, посочи Славов. След като бъдат положени анкерите, ще бъде положена и мрежата, но разчетът е направен така, че до 15 септември това да се случи, каза още той. \r\nНели ГЕРГЬОВСКА", "date": "2018.09.03", "title": "Недялко Славов, областен управител на Смолян: Пътят Смолян – Мадан в района на голямото срутище ще бъде отворен на 15 септември, дейностите по укрепване вървят по график"}
{"url": "http://www.focus-news.net/news/2018/09/03/2562976/vitsepremierat-krasimir-karakachanov-kolegite-ot-bsp-utre-mogat-da-ne-se-napryagat-mnogo-sesiyata-shte-bade-otkrita-a-koalitsiyata-edinna.html", "text": "Колегите от БСП утре могат да не се напрягат много - сесията ще бъде открита, а коалицията единна. Това каза вицепремиерът и лидер на ВМРО Красимир Каракачанов по време на брифинг след заседанието на коалиционния съвет на ГЕРБ и „Обединени патриоти“, предаде репортер на  Агенция „Фокус“.    Той посочи, че управляващите вървят напред в името на България. „Държавните дела са сложни и не могат да се решават за 15 минути. Неслучайно символично се появих със синя каска. Тя беше знак за умиротворението, което е необходимо на държавата в името на държавността и в името на България. Девизът на коалиция „Обединени патриоти“ е „България над всичко“. Въпреки това ние продължаваме да бъдем различни и ще бъдем такива, защото сме различни хора. Ние имаме една голяма цел. Радвам се, че това, което всеки един от нас подаде, че диалогът трябва да е по-чест, по-интензивен и по-конструктивен тази вечер се осъществи за пореден път. Лично аз миналият път от тази трибуна пожелах на колегите от БСП да почиват и да се пекат спокойно на плажа. Оказа се, че са прекалили със слънчевите бани. Ескалираха още през август месец“, коментира опозицията Каракачанов. \r\nДеница КИТАНОВА", "date": "2018.09.03", "title": "Вицепремиерът Красимир Каракачанов: Колегите от БСП утре могат да не се напрягат много - сесията ще бъде открита, а коалицията единна"}
{"url": "http://www.focus-news.net/news/2018/09/03/2562987/regnum-trima-siriyski-voenni-sa-zaginali-pri-ataka-s-bezpilotni-letatelni-aparati-na-buntovnitsite.html", "text": "При нападение на безпилотни летателни апарати на бунтовниците в сирийската провинция Латакия са загинали трима сирийски военни, а още девет са ранени, предава   Regnum. \r\nСпоред началника на центъра за примирие на враждуващите страни в Сирия генерал-лейтенант Владимир Савченко атаката се е случила с използването на пет безпилотни летателни апарата, които са били пуснати в района на град Джиср Еш Шугур в провинция Идлиб. Атакувани са позиции на сирийската армия в планински район на провинция Латакия. \r\nЧаст от територията на сирийската провинция Идлиб се контролира от антиправителствените сили, като голяма част от бойците им са пристигнали там от други региони на Сирия.   Виктор Турмаков", "date": "2018.09.03", "title": "Regnum: Трима сирийски военни са загинали при атака с безпилотни летателни апарати на бунтовниците"}
{"url": "http://www.focus-news.net/news/2018/09/03/2562974/tsvetan-tsvetanov-gerb-temata-za-ostavkite-na-trimata-ministri-shte-bade-saglasuvana-na-koalitsionen-savet-v-ponedelnik.html", "text": "Темата за оставките на тримата министри ще бъде съгласувана на коалиционен съвет в понеделник. Това каза председателят на ПГ на ГЕРБ и заместник-председател на партията Цветан Цветанов по време на брифинг след заседанието на коалиционния съвет на ГЕРБ и „Обединени патриоти“, предаде репортер на  Агенция „Фокус“.   „Темата за оставките ще дискутираме в понеделник и там ще разговаряме персонално за всяка една“, каза Цветанов. „Към настоящия момент няма стартирана процедура по точка 6, където е записано да се търси съгласуване. То ще бъде направено в понеделник“, допълни още Цветанов. „Имаме министри в оставка, но нямаме стартирана процедура, която да е влизана в МС за промяна на състава му“, уточни още той.  \r\nДеница КИТАНОВА", "date": "2018.09.03", "title": "Цветан Цветанов, ГЕРБ: Темата за оставките на тримата министри ще бъде съгласувана на коалиционен съвет в понеделник"}
{"url": "http://www.focus-news.net/news/2018/09/03/2562988/the-hill-spored-bivsh-germanski-poslanik-v-sasht-donald-tramp-mozhe-da-tlasne-berlin-po-blizo-do-rusiya-i-kitay.html", "text": "Бившият посланик на Германия във Вашингтон Волфганг Ишингер предупреди, че политиките на президента на САЩ Доналд Тръмп могат да тласнат Германия далеч от САЩ и по-близо към Русия и Китай, пише   The Hill. \r\n„Колкото по-дълго Тръмп остане на поста си, толкова по-трудно ще е да  спорим с тези в Европа, които говорят от Виетнамската война насам, че трябва да прекъснем пъпната връв с хулиганска Америка“, заяви Ишингер. „Ще бъде значително по-трудно за Германското правителство да стои на курса си и да отбранява тези отношения. И силите, които призовават за по-близки отношения със страни като Русия и Китай ще станат още по-дръзки“, допълни дипломатът. \r\nТръмп, който заплаши да наложи мита върху германските автомобили и разкритикува на няколко пъти НАТО и Световната търговска организация има лоши отношения с германския канцлер Ангела Меркел. \r\nИшингер също така разкритикува Тръмп, че  ще се насочи срещу Германия и другите , които са замесени в проекта за газопровода „Северен поток-2“. \r\n„Ако американски санкции бъдат приложени за предотвратяването на „Северен поток-2“, последствията ще бъдат отровни за трансатлантическите отношения“, допълни той. „Дори и да имате съмнения относно мъдростта на „Северен поток-2“, то това би било пример как САЩ си налагат гледната точка върху европейците“, смята дипломатът.  Виктор Турмаков", "date": "2018.09.03", "title": "The Hill: Според бивш германски посланик в САЩ Доналд Тръмп може да тласне Берлин по-близо до Русия и Китай"}
{"url": "http://www.focus-news.net/news/2018/09/03/2562980/alsat-m-makedoniya-ivitsa-dachich-zayavi-che-zasega-nyama-druga-ideya-za-kosovo-osven-za-promyana-na-granitsite.html", "text": "Сръбският външен министър Ивица Дачич заяви, че се търси решение на косовския въпрос и че корекцията на границите е само една идея, но засега други такива няма. Той добави, че  вратата за диалог е отворена, предава скопският телевизионен канал   „Алсат-М“. \r\nСпоред него може да се очаква, че на Сърбия ще продължи да се увеличава натискът, за да признае Косово. \r\n„Този натиск ще се прояви като забавяне по пътя към ЕС“, заяви Дачич, добавяйки, че това също може да доведе до възможността някой в Косово да направят планове за косовски вариант на операция „Буря“, след което Сърбия ще трябва да реагира и да влезе в конфликт с КФОР, а след това Белград да потърси помощ от Русия. Той допълни, че онези, които се противопоставят на коригирането на границите, трябва да знаят, че цялостното Косово е възможно само като независима държава. \r\n„Никога няма да дадем севера, няма спор. Какво друго можем да направим? Всички сръбски населени места да останат в Сърбия“, смята Дачич.  Виктор Турмаков", "date": "2018.09.03", "title": "„Алсат-М“ (Македония): Ивица Дачич заяви, че засега няма друга идея за Косово, освен за промяна на границите"}
{"url": "http://www.focus-news.net/news/2018/09/03/2562982/koalitsiyata-ostava-edinna-obzor.html", "text": "След близо 4-часово заседание на коалиционния съвет на ГЕРБ и \"Обединени патриоти\" партньорите в управленската коалиция обявиха, че тя остава единна и запазва състава си. До напрежение сред управляващите се стигна, след като лидерът на НФСБ и вицепремиер  Валери Симеонов  изрази несъгласие с оставките на министрите Николай Нанков, Валентин Радев и Ивайло Московски, поискани от премиера Бойко Борисов заради трагичния инцидент край Своге, при който загинаха 17 души. От НФСБ подчертаха, че решението на Борисов е в противоречие с т. 6 от Коалиционното споразумение, според което промените трябва да се обсъждат между партньорите. На брифинг след извънредното заседание в Министерски съвет заместник-председателят на ГЕРБ и председател на парламентарната група  Цветан Цветанов  увери, че коалиционното споразумение се спазва, а оставките на тримата министри ще бъдат съгласувани на коалиционен съвет в понеделник. \"Това, което се случи с тези оставки, не означава, че е стартирана процедурата по точка 6 в коалиционното споразумение“, уточни той, като поясни, че към настоящия момент няма решение и стартирана процедура съгласно правилника за организацията и дейността на Народното събрание. По думите му с предстоящия есенен сезон ще се създаде по-добра координация, комуникация и взаимно уважение сред всички в коалицията. \"Днес имаше разум, имаше извод, че действително тази комуникация, която през последните няколко месеца се води чрез медиите не е най-доброто и не дава тази увереност“, заяви още Цветанов. Според него стабилността днес е най-важното, за да има успех едно управление. „Ние нямаме различни тълкувания относно изпълнението на 4-годишната си управленска програма“, каза още председателят на ПГ на ГЕРБ. \r\nВицепремиерът и лидер на ВМРО  Красимир Каракачанов  заяви от своя страна, че управляващите вървят напред в името на България. „Държавните дела са сложни и не могат да се решават за 15 минути. Неслучайно символично се появих със синя каска. Тя беше знак за умиротворението, което е необходимо на държавата в името на държавността и в името на България“, обясни той, като припомни, че девизът на коалиция „Обединени патриоти“ е „България над всичко“. „Въпреки това ние продължаваме да бъдем различни и ще бъдем такива, защото сме различни хора. Ние имаме една голяма цел. Радвам се, че това, което всеки един от нас подаде, че диалогът трябва да е по-чест, по-интензивен и по-конструктивен тази вечер се осъществи за пореден път“, коментира още Каракачанов.  \r\n Лидерът на \"Атака\" и председател на ПГ на „Обединени патриоти“  Волен Сидеров  от своя страна изрази надежда коалиционните партньори да са си взели поука и да направят така, че да не позволят „разтурването на управлението“, тъй като по думите му това би довело до щети. „Цената, че продължаваме като коалиция, ще я платим пак ние“, каза той и заяви, че партньорите избират да продължат мандата. „Най-важното беше дали да продължим управлението или да се разпръснем и да отидем към избори, което означава да се хвърли страната в хаос и в неизвестност. Тежко е това, коeто днес взимаме като решение, не е лесно, защото трябва да преодолеем свои вътрешни качества и особености“, коментира Сидеров. „Кое е по-важното да останем управлението, за да не бъде страната в хаос или да се разтурим и да не знаем какво следва? Ние решихме, че второто е по-вредно за страната ни, за народа ни и цената, която сега ще платим за това решение ще я платим пак ние“, каза той. \r\nВ понеделник разговорите за оставките на тримата на министри и за евентуалните им заместници ще продължат.", "date": "2018.09.03", "title": "Коалицията остава единна (ОБЗОР)"}
