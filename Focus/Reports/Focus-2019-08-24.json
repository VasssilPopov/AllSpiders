{"url": "http://www.focus-news.net/news/2019/08/24/2692220/sport-livarpul-posreshta-arsenal-v-mach-ot-tretiya-krag-na-angliyskata-vissha-liga.html", "text": "Футбол: Ливърпул посреща Арсенал на своя стадион „Анфийлд“ в мач от третия кръг на Висшата лига. Двубоят ще се играе в 19:30 часа. Двата отбора се борят за челни позиции в класирането, като са записали по две победи в предните два кръга. Арсенал няма да може да разчита на Киърън Тиърни и Хектор Белерин, които са контузени. Отново поради контузии отборът на Ливърпул ще трябва да играе без вратаря Алисон Бекер и десния си бек Натаниел Клайн. \r\n \r\n  Теодор Пенев", "date": "2019.08.24", "title": "Спорт: Ливърпул посреща Арсенал в мач от третия кръг на английската Висша Лига"}
{"url": "http://www.focus-news.net/news/2019/08/24/2692219/premierat-boyko-borisov-pravitelstvoto-izpalni-svoya-angazhiment-i-osiguri-82510-miliona-leva-na-ministerstvo-na-otbranata-za-samoletite.html", "text": "Правителството изпълни своя ангажимент и осигури 82,510 милиона лева на Министерство на отбраната за самолетите. Това написа министър-председателят Бойко Борисов на страницата си във  „Фейсбук“ . „Посетих авиобаза \"Безмер\", където се запознах със състоянието на самолетите Су-25. Бях информиран, че военното министерство вече е превело сумата на фирмата, която ще извърши ремонта на Су-25. Очаквам в кратки срокове компетентните органи да подготвят самолетите за транспортиране и ремонтът да започне. Това ще позволи възстановяване на летателната годност на самолетите Су-25 и запазване на придобитите отбранителни способности в периода до придобиване на новия тип боен самолет“, допълва още министър-председателят.", "date": "2019.08.24", "title": "Премиерът Бойко Борисов: Правителството изпълни своя ангажимент и осигури 82,510 милиона лева на Министерство на отбраната за самолетите"}
{"url": "http://www.focus-news.net/news/2019/08/24/2692223/stara-zagora-saborat-bogorodichna-stapka-v-starozagorskite-bani-sabra-hilyadi-paziteli-na-balgarshtinata.html", "text": "Хиляди българи от близо и далеч се събраха днес на Старозагорските бани, за да се насладят на автентичен български фолклор. Това съобщиха от пресцентъра на  Община Стара Загора . Близо 4000 са участниците в четиринадесетото издание на Националния тракийски фолклорен събор „Богородична стъпка“, които представят неподправеното очарование на българските традиции. Много са и гостите - любители и пазители на българския бит и култура. \r\nМолитва за здраве отслужи Старозагорският митрополит Киприан, заедно със старозагорски свещеници. „Успех на всички участници в събора, да пребъде нашата майка България”, пожела владиката. \r\nНа официалното откриване присъстваха още Емил Христов, зам.-председател на Народното събрание, депутатът Радостин Танев, зам.-кметовете Иванка Сотирова и Красимира Чахова, председателят на Общинския съвет Таньо Брайков и общински съветници. Тук бяха още Красимир Премянов, председател на Съюза на тракийските дружества в България и Ваня Михайлова от „Зонта клуб”. \r\n„Добре дошли, българи! Добре дошли на това магическо и митично място! Съборът „Богородична стъпка” се отличава от всички останали фолклорни събития с това, че съхранява най-автентичната, най-истинската и най-въздействащата  част от българския фолклор. Участниците са от всички поколения, те идват тук от всички краища на България, за да създадат настроение. Всички ние сме длъжни подкрепяме всичко що е българско! Да живее България, да пребъде събора!”, каза в емоционалното си слово Иванка Сотирова. \r\nКрасимир Премянов определи събора като най-значимото събитие в културния календар на Съюза на тракийските българи. Той благодари на кмета на общината Живко Тодоров и на екипа му за съдействието през годините. „Нека да продължим борбата за българщината, за достойна и просперираща  България”, призова Премянов. \r\nБожидара Николова, една от най-малките потоци на тракийски българи взриви публиката с  изпълнението на песента „Притури се планината”. \r\nЦанко Атанасов, председател на дружество „Одринска епопея” в Стара Загора, припомни, че основател на събора е старозагорското дружество, а негов почетен председател Петра Мечева.  \r\nбъдат обявени отличените участници в събора. \r\nЖурито, което ще оценява изпълнителите през двата фестивални дни, е в състав: академик  Крум Георгиев, академик Кирил Тодоров, доц. д-р Веселка Тончева и доц. д-р Валентина Райчева, Институт за етнология и фолклористика с етнографски музей при БАН, Христо Иванов, гл. худ. ръководител на Общински фолклорен ансамбъл „Загоре“ и Ангел Чакъров, диригент на ансамбъл „Загоре”. Участниците в събора се изявяват на две сцени в парка на курорта през целия ден.  \r\nДнес от 19.00 часа започва Гала концерт на Фолклорен ансамбъл „Тракия“ Пловдив и Общински фолклорен ансамбъл „Загоре“ - Стара Загора.От 21.00 часа ще има демонстрацията на нестинарски танц. \r\nВ неделя програмата започва в 9.00 часа на двете сцени, а в 16.00 часа ще бъдат обявени отличените участници в събора. \r\nЩе бъдат връчени 50 плакети за принос в съхраняване и популяризиране на традиционната ни култура, а най-добрите колективи или индивидуални изпълнители ще бъдат отличени с Наградата на кмета на Община Стара Загора, Наградата на Тракийско дружество „Одринска епопея“, Наградата на Младежкото тракийско дружество. За пръв път тази година ще има и награди за най-младите изпълнители. \r\nОрганизаторите предлагат и богата съпътстващата програма за гостите на събора.  В детските творчески работилници „Съхранено с любов-сътворено с талант“  ще има занимания по интереси за малките участници и гости на събора. В къта за приложни изкуства те ще могат да изработят дървени лъжици, стомни, както и да обличат и рисуват бутилка. Много забавление ще предложи разучаването на игрите „Пускам, пускам кърпа“, „Криеница“, „Сляпа баба“ и др. \r\nСамодейни състави ще  посрещат гости на раздумки с билков чай и ръжено кафе, живата традиция „Добра среща“ ще покажат в Селски двор, ще има демонстрация на традиционни тракийски гозби и на автентични народни носии. \r\nИзложба „Свещените места на България“ на доц. Алексей Стоев и проф. Пенка Стоева представя Астрономическа обсерватория „Юрий Гагарин“. Фотографии на Елена Тилова пък са събрани в изложбата „Хубост българска“. \r\nХоро на мегдана ще събере оркестри и танцови школи, които ще покажат фолклорни танци от всички краища на страната. \r\nВ традиционната Улица на занаятите, майстори ще предлагат стоката си. \r\nЗа желаещите да посетят природния феномен „Богородична стъпка“ организаторите осигуряват и безплатен превоз, тръгващ от центъра на Старозагорските бани. \r\nОрганизатори на събора са Община Стара Загора, Съюз на Тракийските дружества в България  Тракийско дружество „Одринска епопея“ Стара Загора, кметството на Старозагорските бани, Общество за фолклор, Народно читалище „Христо Ботев 1952“ Старозагорски бани.", "date": "2019.08.24", "title": "Стара Загора: Съборът „Богородична стъпка” в Старозагорските бани събра хиляди пазители на българщината"}
{"url": "http://www.focus-news.net/news/2019/08/24/2692225/pazardzhik-prodalzhava-traditsionniyat-sabor-sarnitsa-2019.html", "text": "Продължава традиционният „Събор Сърница 2019“, съобщиха от  Общината . За днешния ден са предвидени музикална програма с участието на самодейци под мотото „Магията на българския фолклор“, концерт с участието на Росица Пейчева и Тържествена заря. Денят ще завърши с музикален маратон с участието на Емилия. В неделния ден отново ще има изпълнения на самодейци, на оркестър „Младост“ от село Абланица, концерт на Билко Бошнаков, а съборът ще завърши с традиционните народни борби.", "date": "2019.08.24", "title": "Пазарджик: Продължава традиционният „Събор Сърница 2019“"}
{"url": "http://www.focus-news.net/news/2019/08/24/2692221/varna-pozhar-gori-v-suhi-trevi-v-kv-vl-varnenchik-oganyat-e-lokaliziran.html", "text": "Пожар гори в сухи треви в кв. „Вл. Варненчик“. Това съобщиха от  ОДМВР - Варна . Сигналът е подаден в 11.54 часа днес. Съобщено е, че горят сухи треви край хипермаркет в кв. „Вл. Варненчик“. Незабавно към мястото са изпратени 3 противопожарни автомобила, а впоследствие, с цел максимално бързо да се локализира горенето, са изпратени още екипи. Към 13.15 часа в овладяването на пожара са участвали 9 противопожарни автомобила и над 30 пожарникари. В гасенето е използвана и водоноска на Община Варна. Гасенето продължава и в момента, като по първоначални данни пожарът се е прострял на около 40 декара. Малко преди 14.00 часа пожарът е локализиран. Екипи на сектор „Пътна полиция“ регулират движението в района на пожара.", "date": "2019.08.24", "title": "Варна: Пожар гори в сухи треви в кв. „Вл. Варненчик“, огънят е локализиран"}
{"url": "http://www.focus-news.net/news/2019/08/24/2692227/sport-sasht-dopusnaha-parva-zaguba-na-basketbol-sled-78-poredni-pobedi.html", "text": "Баскетбол: Националният отбор на Австралия по баскетбол прекъсна серията от 78 поредни победи на САЩ. „Кенгурата“ победиха с 98:94 у дома американците в контролен мач преди началото на световното първенство, игран в Мелбърн. Това е първата загуба за американския отбор през последните 13 години в официални и приятелски срещи, докато победата е първа за Австралия срещу САЩ от общо 26 мача.  Предишната загуба на САЩ беше срещу Гърция на полуфиналите на световното първенство през 2006 година.", "date": "2019.08.24", "title": "Спорт: САЩ допуснаха първа загуба на баскетбол след 78 поредни победи"}
{"url": "http://www.focus-news.net/news/2019/08/24/2692292/sport-napoli-pobedi-fiorentina-kato-gost-s-43.html", "text": "Футбол: Отборът на Наполи победи Фиорентина като гост с 4:3 в мач от първия кръга на италианската Серия „А“ с голове на Мертенс, Кайехон и два на Инсиние, единият от дузпа. За домакините точни бяха Пулгар, Миленкович и Боатенг. По-рано се изигра и мача Парма – Ювентус, завършил 0:1 с гол на Киелини.", "date": "2019.08.24", "title": "Спорт: Наполи победи Фиорентина като гост с 4:3"}
{"url": "http://www.focus-news.net/news/2019/08/24/2692229/api-vremenno-dvizhenieto-po-pat-i-1-blagoevgrad-kulata-v-rayona-na-simitli-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-1 Благоевград - Кулата в района на Симитли се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция\". Шофьорите е необходимо да карат със съобразена скорост и повишено внимание.", "date": "2019.08.24", "title": "АПИ: Временно движението по път I-1 Благоевград - Кулата в района на Симитли се осъществява в една лента поради пътнотранспортно произшествие"}
{"url": "http://www.focus-news.net/news/2019/08/24/2692228/blagoevgrad-zavarshva-desetoto-izdanie-na-operniya-festival-v-bansko.html", "text": "Завършва десетото издание на Банско опера фест. Това съобщиха за  Радио „Фокус“ - Пирин  от отдел „Култура“ към Община Банско. В  20.00 часа гостите на Банско ще имат възможността да се насладят на мюзикъла, създаден по мотиви от пиесата “Чикаго” на Морис Далас Уаткинск. Режисьорът Борис Панкин стои зад продукцията на Държавна опера - Варна. Фестивалът се провежда на площад „Никола Вапцаров“, а входът по традиция е свободен. \r\nНатали СТЕФАНОВА", "date": "2019.08.24", "title": "Благоевград: Завършва десетото издание на оперния фестивал в Банско"}
{"url": "http://www.focus-news.net/news/2019/08/24/2692226/vidin-10-kilometra-e-opashkata-na-gkpp-dunav-most-2-na-izhod-ot-stranata.html", "text": "10 километра е опашката на ГКПП „Дунав мост 2“ на изход от страната, съобщиха за  Радио „Фокус“ – Видин  от граничния пункт. Опашката е от тежкотоварни камиони, които се пропускат много бавно, защото от румънска страна работи само едно трасе. Причината е, че от два дни от румънската страна се монтират датчици за контрол на радиоактивността. През граничния пункт е натоварено и движението на леки автомобили на изход от страната. Монтирането на датчиците е по европейска директива и трябва да се извърши за срок от два месеца. \r\nАнна ЛОЗАНОВА", "date": "2019.08.24", "title": "Видин: 10 километра е опашката на ГКПП „Дунав мост 2“ на изход от страната"}
{"url": "http://www.focus-news.net/news/2019/08/24/2692222/the-guardian-donald-tusk-komentira-osnovnite-temi-ot-sreshtata-ot-visoko-ravnishte-v-biarits.html", "text": "Председателят на Европейския съвет Доналд Туск коментира основните теми на срещата от високо равнище между лидерите на страните от формата Г-7 във френския курорт Биариц, пише британският вестник  The Guardian . \r\nТой говори и за скорошната си среща с министър-председателя на Обединеното Кралство Борис Джонсън. \r\nИзказвайки се за срещата си с премиера, Туск отбеляза, че Джонсън ще бъде третият лидер на британските консерватори, с когото е обсъждал Брекзит, след Дейвид Камерън и Тереза Мей. \r\nТуск заяви, че е „готов да изслуша идеи, които са оперативни, реалистични и приемливи за всички страни-членки на Европейския съюз, включително Ирландия, ако и когато правителството на Обединеното кралство е готово.“ \r\n„Единственото нещо, върху което няма да съдействам, е Брекзит без сделка“, добави той. \r\nПредседателят на съвета изрази и силни критики към Доналд Тръмп по редица въпроси. Той критикува постоянното използване на заплахи за налагане на вносни мита от страна на американския президент в търговските отношения и заяви, че търговските войни ще доведат до рецесия.  \r\nТой осъди Тръмп и за оттеглянето на Вашингтон от ядрената сделка от 2015 г. с Иран и заяви, че това действие на Белия дом не е довело до положителен ефект. \r\nТуск не се съгласи с американския президент и за това, че Русия може да бъде приета отново в Г-7. Той каза, че причините за това Москва да не присъства във формата, са анексията на Крим и военната намеса в източна Украйна, и те все още са валидни. Той добави, че Русия не следва демократичната траектория, очаквана от нея след студената война. \r\n„Последните години показват, че за всички нас е все по-трудно да намерим общ език. Това може да е последният момент за възстановяване на политическото ни разбирателство. \", заяви председателят на Европейския съвет. \r\nТой призова за защита на либералната демокрация, върховенството на закона и правата на човека в условията на възраждащ се национализъм и възход на авторитаризма. \r\nПо въпроса за пожарите, които бушуват в Амазония, Туск посочи, че споразумението за свободна търговия на ЕС с Бразилия и три други страни от Южна Америка, което все още не е ратифицирано, включва мерки за защита на околната среда. \r\n„Трудно е да си представим хармоничен процес на ратификация от европейските страни, докато бразилското правителство позволява унищожаването на белите дробове на планетата.“, заяви той. \r\nИрландия и Франция заявиха, че няма да ратифицират споразумението, ако бразилският президент Жаир Болсонаро не промени политиката си за опазване на околната среда. \r\nТуск намекна, че има признаци, че Болсонаро може да промени мнението си относно политиките, засягащи Амазония, и каза, че ЕС е готов да помогне в борбата с пожарите. \r\n \r\n  Теодор Пенев", "date": "2019.08.24", "title": "The Guardian: Доналд Туск коментира основните теми от срещата от високо равнище в Биариц"}
{"url": "http://www.focus-news.net/news/2019/08/24/2692230/blagoevgrad-vtora-mramorna-rimska-statuya-e-otkrita-na-antichen-grad-herakleya-sintika.html", "text": "Втора мраморна римска статуя е открита на античен град Хераклея Синтика през днешния ден, предаде репортер на  Радио \"Фокус\" - Пирин . Екипът на доц. д-р Людмил Вагалински се е натъкнал на откритието отново в района на Големия канал или т. нар. Клоака Максима. След като е била извадена от пръста, е установено, че скулптурата е женска, както и предходната, открита по-рано днес. И за двете се предполага, че са късноримски, без глави са и са имали следи от оцветяване. Мраморните статуи вече са експонирани на обекта в Голямата базилика, където е разположена и мъжката мраморна статуя, открита през Археологическо лято 2018 година.  \r\nЛивия НИНОВА", "date": "2019.08.24", "title": "Благоевград: Втора мраморна римска статуя е открита на античен град Хераклея Синтика"}
{"url": "http://www.focus-news.net/news/2019/08/24/2692233/mezhdunarodnata-reytingova-agentsiya-fitch-ratings-potvardi-kreditniya-reyting-na-balgariya-bbb-s-polozhitelna-perspektiva.html", "text": "Международната рейтингова агенция Fitch Ratings потвърди дългосрочния кредитен рейтинг на България в чуждестранна и местна валута ‘BBB’. Перспективата остава положителна.Това съобщиха от  Министерство на финансите . \r\nОценката за кредитния рейтинг е подкрепена от стабилните външни и публични финанси, благонадеждната политика за постепенно присъединяване към членство в еврозоната и перспективите за устойчив растеж. Агенцията счита, че българските власти и европейските партньори следват заявената готовност за финализиране на процеса по присъединяване към ВМII и банковия съюз. Според анализаторите това ще се случи до края на 2019 г., а приемането на еврото - най-рано през януари 2023 г. \r\nFitch прогнозира реалното нарастване на БВП да възлезе на средно 3.3 % в периода 2019-2021 г., което е в съответствие с медианата за групата страни, оценени с ‘ВBB’. През първата половина на 2019 г. икономическият растеж надхвърли очакванията, главно поради по-значителното от предвиденото възстановяване на износа. Частното потребление остава стабилно, подкрепено от повишението на заплатите. Динамиката на растежа обаче се очаква да се забави в краткосрочен план, поради предизвикателствата по линия на външната среда, произтичащи от слабата икономическа перспектива на ключови търговски партньори. От друга страна, продължаващите постъпления на средства по фондовете на ЕС ще послужат като буфер при неблагоприятно икономическо развитие. \r\nАгенцията отбелязва също, че България се характеризира със стабилни показатели на външните финанси и очаква страната да продължи да реализира излишъци по текущата сметка, равняващи се на средно 3.3 % от БВП в периода 2019-2021 г. Това, в комбинация със силните капиталови трансфери, свързани със средствата от ЕС, ще доведе до по-нататъшно подобряване на позицията на страната на нетен външен кредитор. \r\nБлагоприятната макроикономическа среда и провежданите благоразумни политики продължават да подкрепят силната фискална позиция, като Fitch прогнозира бюджетен излишък в размер на 0.2 % от БВП, средно за периода 2019-2021 г. Фискалните рискове са ограничени, вследствие на поддържането на фискална предпазливост, високи буфери и ниските и намаляващите равнища на задлъжнялост. Fitch прогнозира дългът на сектор „държавно управление“ да спадне до 17.9 % от БВП през 2021 г. спрямо средно равнище от 39.4 % за страните със сходен рейтинг. \r\nСпоред Агенцията банковият сектор остава стабилен, подкрепен от адекватна капитализация и силна ликвидност, в комбинация с продължаващо подобрение в качеството на активите (делът на необслужваните кредити намалява до 7.7 % през първото тримесечие на 2019 г., което е най-ниското ниво за последното десетилетие). \r\nФакторите, които биха могли, поотделно или заедно, да доведат до повишаване на рейтинга са напредъкът по присъединяването към еврозоната, увеличаване на потенциалния растеж и продължаващото подобряване на външните и бюджетните баланси. \r\nОсновните фактори, които биха могли, поотделно или заедно, да доведат до понижаване на рейтинга са възобновяване на външни дисбаланси и/или влошаване на конкурентоспособността, както и рязкото нарастване на държавния дълг, в резултат от разхлабване на фискалната позиция или материализиране на условните задължения.", "date": "2019.08.24", "title": "Международната рейтингова агенция Fitch Ratings потвърди кредитния рейтинг на България ‘BBB’ с положителна перспектива"}
{"url": "http://www.focus-news.net/news/2019/08/24/2692231/tass-ruskiyat-kosmicheski-korab-soyuz-ms-14-ne-uspya-da-se-skachi-s-mks-ot-parviya-opit.html", "text": "Руският космическия кораб „Союз МС-14“ с робота „Федор“ на борда  не успя да се скачи с Международната космическа станция (МКС), предава  TACC \r\n“Ситуацията не е критична, подобни случаи са се случвали и преди. Това съобщи в събота изпълнителният директор  на \"Роскосмос\" за пилотирани космически програми Сергей Крикальов. \r\n\"Имали сме такива случаи, когато първият опит за скачване е бил неуспешен. Но в това няма нищо толкова необичайно: това е тест на космическата технология ... всъщност те го тестват, за да идентифицират всякакви необичайни ситуации и да се справят с тях.\" - каза Крикальов. \r\nСкачването на „Союз МС-14“ трябваше да се извърши в събота в 8:30 часа московско време (съвпада с българското). След приближаването до МКС  обаче корабът започна да се отдалечава от нея. По време на излъчването на НАСА, дикторът каза, че скачването е прекъснато поради проблеми с усилвателя на автоматичната система за скачване „Курс“ на борда на станцията. Той уточни, че в ръчен режим астронавтите не могат да се скачат с кораба поради липсата на необходимата система на борда на \"Союз\". \r\nСледващият опит за скачване е насрочен за 8-9 часа московско време на 26 август. \r\n \r\n  Юлиян Марков", "date": "2019.08.24", "title": "ТАСС: Руският космически кораб „Союз МС-14“ не успя да се скачи с МКС от първия опит"}
{"url": "http://www.focus-news.net/news/2019/08/24/2692112/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Правителствени служители от Анкара и признатата само от Турция Севернокипърска турска република (СКТР) посетиха изоставения град Вароша в северната част на остров Кипър, пише вестник  Hurriyet Daily . \r\nТурският министър на културата и туризма Мехмет Ерсой посети региона, за да присъства на инспекция на изоставения град във връзка с потенциалното му възстановяване. \r\nТой беше придружаван от министъра на околната среда и културата на СКТР Юнал Юстел. \r\nВароша е изоставен град, в който влизането е забранено и се допускат единствено турски военнослужещи. \r\nЕрсой каза, че проектът, който ще бъде подготвен от СКТР, ще бъде представен на турското министерство на културата и туризма, което е готово да предостави необходимата техническа и финансова подкрепа за него. \r\nГрадът е отцепен и изоставен след като Съвета за сигурност на ООН прие резолюция през 1984 г., която пречи градът отново да бъде заселен, твърди турското издание. \r\nПо-рано през годината непризнатото от международната общност правителство на СКТР обяви, че Вароша ще бъде отворена за туристи. \r\n*** \r\n \r\n  Германия изрази своето безпокойство заради въздушните атаки, извършени от проправителствените сили в Северна Сирия, пише турският вестник  Yeni Safak . \r\nНа пресконференция в Берлин, заместник-говорителят на външното министерство Райнер Брюл заяви, че Германия е „много загрижена“ във връзка с ескалацията на напрежението и задълбочаването на хуманитарната криза в района на Идлиб. \r\nТой потвърди доклад на германски медии, който разкри, че най-малко шест медицински заведения, финансирани от Германия, са били целите на въздушните удари през последните месеци. \r\nОсвен тези здравни заведения, 12 лечебни центрове и четири линейки на доброволческата организация „Белите каски“, която е финансирана от Германия, са били умишлено бомбардирани. \r\nБрюл подчерта, че броя на разселените лица в региона е достигнал до 590 хил. от месец април насам, което предизвика сериозни опасения за нова хуманитарна криза на фона на провежданата от режима и съюзниците му офанзива. \r\nТурция и Русия се договориха миналата година да превърнат Идлиб в зона за деескалация, където всякакви актове на агресия да са изрично забранени. \r\nСирийският режим обаче системно нарушава условията споразумението. \r\n*** \r\n \r\n  Израелски политици нападнаха политиката на министър-председателя на страната Бенямин Нетаняху, свързана с нападенията в Западния бряг, пише вестник  The Jerusalem Post . \r\n„Докато ние сме заети с Иран и границата с Газа, наши сънародници биват нападани и ранявани седмица след седмица в Юдея и Самария. Това трябва да спре\", коментира министърът на транспорта Безалел Смотрич. \r\n„Палестинската власт, която подтиква към терор, трябва да бъде премахната“, добави той. \r\nМинистърът заяви и, че Палестинската автономия трябва да поеме отговорност за действията си и да се наложи израелския суверенитет над географската област Юдея и Самария. \r\n\"Атаката е шамар в лицето на правителството на Нетаняху, което избира да се откаже от сигурността на израелските граждани в полза на подкупите за Хамас и Палестинската автономия, които да му осигурят тишина до изборите\", каза лидерът на националистическта партия “Наш дом Израел“ Авигдор Либерман.  \r\n\"В този труден момент сърцето ми е с ранените и техните семейства“, добави той. \r\nДруг опозиционен лидер, Амир Перец също атакува политиката на министър-председателя, твърдейки, че \"политиката на Нетаняху за управление на конфликти\" води страната до несигурност.  \r\n„Когато всички усилия на премиера са насочени към политическото му оцеляване, той спира да вижда хората, очевидно той няма време за притеснение за сигурността на всички хора, навсякъде в Израел.“, добави той. \r\n*** \r\n \r\n  Тази седмица държавният глава на САЩ Доналд Тръмп ще посети Франция, за да присъства на срещата на върха на Г-7. Въпреки това, вместо да планира срещите си със световните лидери в югозападния френски курорт Биариц, американският лидер се съсредоточи върху страна, която няма да бъде представена на форума. „Считам, че би било много по-удачно да се върнат руснаците [в Г-7]“, цитира изданието  The Washington Post  думите на Тръмп в навечерието на годишната среща на „голямата седморка“. Авторът Адам Тейлър е категоричен – не Москва, а Вашингтон е най-голямата заплаха за Г-7. \r\n \r\n Агенция „Фокус“ представя превод на материала без редакторска намеса и с уточнението, че той отразява единствено позицията на автора, а не на редакцията ни. \r\n \r\nУчастието на Русия в срещите на лидерите на най-големите икономики в света бе прекратено, след като присъедини Крим през 2014 г. В резултат на това от Г-8, форматът стана Г-7. В него влизат Обединеното кралство, Канада, Франция, Германия, Италия, Япония и САЩ. \r\nСега Тръмп вярва, че Русия трябва отново да бъде включена в тази група. „Както знаете, през повечето време имаше „голяма осморка\". Русия беше част от нея. Президентът Обама не искаше Русия да бъде част от тази група, защото го беше надхитрила. Но всичко трябва да работи по различен начин\". \r\nТова не е първият път, в който Тръмп прави подобно предложение. Миналата година, в навечерието на пътуването си за срещата на върха в Квебек, Тръмп каза, че от негова гледна точка Русия трябва да бъде върната в този клуб. „Може би това е политически некоректно, но трябва да управляваме делата в света“, припомня изданието думите му. \r\nПрезидентът на САЩ отдавна разговаря приятелски с руския си колега Владимир Путин, въпреки че администрацията му все още не може да намери общ език с Кремъл. Колкото и абсурдно да е, идеята Русия да се върне в този клуб вероятно набира все по-голяма скорост. Сега вече е късно Москва да бъде поканена в Биариц, но догодина срещата на лидерите трябва да се проведе в САЩ, т.е. последната дума за това как ще се проведе това събитие ще бъде на Тръмп. Както CNN съобщи тази седмица, позовавайки се на високопоставен служител на администрацията, Тръмп е изразил желание да покани Русия на срещата на следващата година по време на телефонен разговор с Еманюел Макрон, а френският президент е одобрил идеята. \r\nНадеждите на Тръмп, че Русия ще може да се присъедини към Г-7, се основават на неразбиране на същността на този клуб и на природата на съвременна Русия. Ако обаче Русия все пак се върне във формата, това ще бъде поредният удар върху обединения фронт на държавите, създаден за решаване на най-важните световни проблеми. \r\nНикълъс Бърнс, американски дипломат, публикува на страницата си в социалната мрежа „Туитър“: „Би било огромна грешка да се позволи на Русия да се върне към Г-7. Помислете за сигнала: Путин може да нахлуе и анексира територията на съседна държава, и всичко е наред. Това противоречи на всичко, за което се бориха НАТО и Западът\". \r\nВ разгара на Студената война САЩ ръководеха процеса на създаване на това, което сега е известно като Г-7. През 1973 г. Джордж Шулц, тогавашен секретар в Министерството на финансите на Ричард Никсън, проведе среща с финансовите министри на Великобритания, Франция и Западна Германия в Библиотеката на Белия дом. Когато Япония се присъедини към тях, те станаха известни като Групата на петте държави, но скоро броят на членовете на клуба отново се увеличи. \r\nТеоретично само най-големите „развити икономики“ в света може да станат членове на този клуб, както отбелязва Международният валутен фонд. На практика обаче изборът на членове се основаваше повече на общ характер на идеалите на капитализма и демокрацията, отколкото на обективни икономически показатели. \r\nЕто защо през 1997 г. президентът Бил Клинтън заяви, че Русия също трябва да бъде приета в този клуб. На следващата година Москва става част от групата. Аргументът в полза на приемането на Русия бе не нейната икономика, която до този момент все още не се беше възстановила след разпадането на Съветския съюз, а фактът, че тя вече не е противник на Запада и присъединяването й към формата можеше да помогне за облекчаване на напрежението между Москва й нейните съседи. \r\n„Ще ги приемем в Г-7 и те ще напуснат Балтийския регион. Ако станат членове на клуба за възрастни момчета, те ще имат по-малко причини да бият малките\", аргументира се Клинтън, както пише бившият заместник-държавен секретар Стробе Талбот в спомените си. \r\nТочно същата логика бе в основата на решението от 2001 г. да се позволи на Китай да се присъедини към Световната търговска организация - и резултатите бяха също толкова тъжни. Докато Борис Елцин беше президент на Русия, всичко вървеше добре, но след наследяването на поста от Владимир Путин всичко се промени. Членството на Русия в Г-8 бе прекратено през 2014 г., когато Русия присъедини Кримския полуостров и подкрепи бунтовниците в Източна Украйна. \r\nОттогава Русия не е променила поведението си. След като прекрати членството си в Г-8, тя се намеси в конфликта в Сирия, за да помогне на Башар Асад да остане на власт, а след това и в президентските избори през 2016 г. в САЩ. Москва не положи никакви усилия да запази отношенията си с членовете на Г-7, да не говорим за връщането на Крим и възстановяването на отношенията с Украйна. \r\nКоментирайки предложението на Тръмп за повторното включване на Русия в клуба на най-големите икономики, кореспондентът на The Wall Street Journal Ярослав Трофимов написа в „Туитър“: „Сериозен въпрос: защо Русия, а не Бразилия? Бразилия има по-голяма икономика, подобен доход на глава от населението и за разлика от Русия, тя е в състояние да произвежда граждански самолети (Embraer), които отговарят на международните стандарти. Освен това Бразилия е демократична страна\". \r\nПоглеждайки назад, можем да кажем, че членството на Русия в Г-8 никога не е имало много смисъл. Дори и днес по отношение на БВП Русия стои по-долу от страни, които не са членове на този клуб, като Индия и Бразилия и само леко изпреварва Южна Корея и Австралия. В своя годишен доклад Freedom House определя Русия като „не свободна“, поставяйки я наравно с друга много по-голяма икономика, която не е част от Г-7, Китай. Междувременно възходът на Г-20, много по-голяма група от тази на най-големите икономики, включваща Китай, Индия и Бразилия, доведе до намаляване на значението на Г-7. В пика на своето съществуване през 80-те години на миналия век общият БВП на страните от Г-7 достигаше почти 70% от световната икономика, но през последните години той падна до под 50%. \r\nПри Тръмп политическото значение на формата също намаля значително. Тази група е силна, само когато всички нейни членове се придържат към обща позиция - както например, когато всичките седем членове единодушно подкрепиха идеята за прекратяване на членството на Русия в Г-8 през 2014 г. \r\nОт това единство обаче нямаше и следа. На предишната среща в Квебек Тръмп открито се скара с Джъстин Трюдо, след като канадският премиер разкритикува търговската политика на САЩ. Президентът на САЩ напусна Канада по-рано от планираното, пропускайки дискусиите за изменението на климата, а след това отказа да подпише съвместното комюнике, което подкрепяше няколко часа по-рано. \r\nТръмп напусна Канада първи, за да се срещне със севернокорейския лидер Ким Чен-ун в Сингапур. И тази тенденция да се дава предпочитание на противниците, игнорирайки съюзниците, продължава: в същия ден, когато Тръмп предложи да върне Русия в Г-7, той отмени планираното си посещение в Дания, защото датският премиер Мете Фредериксен нарече идеята му относно закупуването на Гренландия „абсурдно“. \r\nВъпреки желанието на Тръмп и очевидното одобрение на Макрон, Русия може да не стане отново член на Г-8. Миналата година руските власти осмиваха предложението на Тръмп. „Г-8 се нуждае от Русия много повече, отколкото Русия се нуждае от Г-8“, каза Константин Косачев, председател на комисията по външни работи в горната камара на руския парламент. \r\nВъпреки това, ако Путин не се върне в този клуб, членовете му едва ли може да се надяват на спокоен живот. Днес основната заплаха за Г-7 не е Москва, а Вашингтон. \r\n*** \r\n \r\n  Израел е нанесъл поредица от въздушни удари по ирански военни цели на територията на Ирак. Това твърдят представители на администрацията във Вашингтон, съобщава изданието  The Times of Israel . \r\nСпоред източниците Израел е извършил „няколко удара през последните дни по складовете за боеприпаси за групировки в Ирак, подкрепяни от Иран“. \r\nВисокопоставен служител на разузнаването в Близкия Изток заяви, че Израел е отговорен и за удара от 19 юли по военна база на север от Багдад, използван от Иранската революционна гвардия за транспортиране на оръжие до Сирия. \r\nОфициалният служител разкри, че ударите са извършени от вътрешността на Ирак, без обаче да представя допълнителни подробности. Докладът бе публикуван броени дни, след като премиерът Бенямин Нетаняху намекна, че Израел е отговорен за редицата атаки срещу подкрепяните от Иран милиции в Ирак през изминалия месец. \r\n „Иран е държава, сила, която се закле да унищожи Израел. Опитва се да установи бази срещу нас навсякъде. В самия Иран, в Ливан, в Сирия, в Ирак, в Йемен\", подчерта по-рано Нетаняху в интервю за „Канал 9“. След това журналистът попита: „С други думи, ако е необходимо, действаме ли и в Ирак?\" \r\nНетаняху отговори: „Ние действаме не само ако е необходимо, но правим това срещу държава, която се стреми да ни унищожи. Очевидно съм дал на силите за сигурност заповедта и оперативната свобода да направят всичко необходимо, за да прекъснат тези заговори от Иран\". \r\nПрез последния месец в Ирак имаше поредица от взривове в тренировъчни лагери и складове за оръжие, използвани от паравоенните сили на „Хашид ал Шааби“, които са съставени главно от проирански милиции. \r\nИзраел многократно е бомбардирал цели Иран в съседна Сирия, но разширяването на кампанията към Ирак би рискувала да навреди на отношенията на Вашингтон с Багдад. \r\nИзраелските служители определиха Ирак като база за операции за подкрепяните от Иран групировки срещу еврейската държава, но израелските служители досега нито са потвърдили, нито са отрекли отговорността за удари по територията на страната. \r\nВ доклада на иракското правителство се казва, че мащабна експлозия в склад за боеприпаси, управляван от подкрепяна от Иран милиция близо до Багдад миналата седмица, е причинена от удар с дрон. Докладът повтаря заключенията на комисията за установяване на факти, разпоредена от правителството да разследва експлозията на 12 август във военната база Ал Сакр. \r\nВ него се казва, че взривът е причинен от удар с дрон, който е предизвикал огромен пожар, и изключва по-ранните предположения, че е причинен от късо съединение или неправилно съхранение на боеприпаси. \r\n***", "date": "2019.08.24", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/08/24/2692113/tass-prezidentat-na-turtsiya-shte-obsadi-s-donald-tramp-situatsiyata-v-severna-siriya.html", "text": "Турският президент Реджеп Тайип Ердоган заяви, че възнамерява да обсъди с американския президент Доналд Тръмп през следващите дни ситуацията в Северозападна Сирия, където има офанзива на правителствените войски, предава агенция  TACC . \r\nТурският лидер заяви това на церемония, посветена на 18-тата годишнина от създаването на управляващата „Партия на справедливостта и развитието“. \r\nЕрдоган добави, че възнамерява да създаде „зона на мира“ в Северна Сирия по протежение на южната граница на Турция. \r\nПо-рано пресслужбата на Кремъл съобщи, че руският президент Владимир Путин е обсъждал по телефона с Ердоган образуването и стартирането на Сирийския конституционен комитет. Те също така са обсъдили сътрудничество между двета страни, насочено към стабилизирането на ситуацията в района на Идлиб.", "date": "2019.08.24", "title": "ТАСС: Президентът на Турция ще обсъди с Доналд Тръмп ситуацията в Северна Сирия"}
{"url": "http://www.focus-news.net/news/2019/08/24/2692114/ria-novosti-erdogan-shte-tarsi-kompromis-v-moskva-za-idlib-smyata-ekspert.html", "text": "Турският президент Реджеп Тайип Ердоган ще се опита да постигне компромис по отношение на ситуацията в Идлиб по време на разговорите в Москва, тъй като той не се интересува от пряк сблъсък със сирийските правителствени сили и Русия, която ги подкрепя, заяви Борис Долгов, цитиран от  РИА Новости . \r\nТой е старши изследовател в Центъра за арабски и ислямски изследвания на Института за източни изследвания на Руската академия на науките. \r\nПо-рано стана известно, че Ердоган ще посети Русия на 27 август и ще проведе разговори с руския президент Владимир Путин. Преди това двамата проведоха телефонен разговор, в който те се съгласиха да засилят усилията за борба с терористичната заплаха, идваща от Идлиб. В същото време Ердоган заяви и, че в следващите дни възнамерява да обсъди ситуацията с американския си колега Доналд Тръмп. \r\nСпоред експерта, основните теми при разговорите между Путин и Ердоган ще бъдат Идлиб, където ще продължи офанзивата на сирийските сили, която не устройва Турция, и американско-турското споразумение за създаване на зона за сигурност и център за съвместни операции на източния бряг на река Ефрат.  \r\n\"Фактът, че турският президент ще дойде в Русия толкова бързо, предполага, че Турция  не иска сблъсък и не може да влезе в сблъсък със сирийската правителствена армия и съответно с Русия, казва Долгов.  \r\nСпоред него основните аргументи на турската страна относно ситуацията в Идлиб са \"уж цивилни жертви, за които Турция твърди, че се грижи\" и загриженост за навлизането на кюрдските войски на турска територия. \r\n\"Тези аргументи вече бяха многократно представени от Турция. Освен това Русия също многократно се съгласи с тях или направи отстъпки и потърси някои компромиси с Анкара“, добави той. \r\nСпоред Долгов е трудно да се предвиди как посещението на Ердоган ще бъде ефективно за решаването на проблемите между двете страни. \r\n\"Според мен Русия трябва да бъде достатъчно твърда, за да реши окончателно ситуацията в Идлиб. И това е напълно възможно. И да разреши ситуацията на източния бряг на Ефрат, тъй като споразуменията на Турция със САЩ за създаване на център за съвместни действия също противоречат на по-ранните споразумения между Русия и Турция. Разбира се, Ердоган ще се опита да реши тези въпроси в негова полза, но Русия има право да действа агресивно \", убеден е експертът.", "date": "2019.08.24", "title": "РИА Новости: Ердоган ще търси компромис в Москва за Идлиб, смята експерт"}
{"url": "http://www.focus-news.net/news/2019/08/24/2692224/afp-makron-zayavi-che-targovskoto-naprezhenie-e-losho-za-vsichki.html", "text": "Френският президент Еманюел Макрон заяви на срещата от високо равнище между лидерите на страните от формата Г-7, че „търговското напрежение е лошо за всички“, след като президентът на САЩ наложи нови мита върху китайски стоки и заплаши, че ще направи същото с вноса от френски вина в страната, предава  AFP . \r\nМакрон заяви още, че неговата цел е „да убеди всички партньори, че търговското напрежение е вредно за всички“ и обеща да работи по „възстановяването“ на глобалната икономика. \r\n \r\n  Теодор Пенев", "date": "2019.08.24", "title": "AFP: Макрон заяви, че „търговското напрежение“ е лошо за всички"}
{"url": "http://www.focus-news.net/news/2019/08/24/2692117/tass-makron-zayavi-che-savremenniyat-kapitalizam-e-degradiral-i-poludyal.html", "text": "Френският президент Еманюел Макрон счита за необходимо след срещата от високо равнище на Г-7 в Биариц, да се започне преразглеждане на световната система на межународните отношения, предава агенция  TACC . \r\nТой заяви, че „счита за необходимо след срещата на Г-7 да продължат да се инициират реформи на френско и европейски равнище“ за преразглеждане на международната система.  \r\nМакрон подчерта, че „моделът, който трябва да бъде разработен, в никакъв случай няма да означава прекратяване на системата на пазарна икономика“. \r\n\"Въпреки това, не може да не признаем, че (сегашния) модел е деградирал в резултат на факта, че самата демократична система е деградирала. И също така, защото самият капитализъм е деградирал и е полудял, тъй като ние сами създаваме онези прояви на неравенство, които впоследствие не можем да разрешим. \", добави президентът.", "date": "2019.08.24", "title": "ТАСС: Макрон заяви, че съвременният „капитализъм е деградирал и полудял“"}
{"url": "http://www.focus-news.net/news/2019/08/24/2692115/afp-germaniya-se-protivopostavi-na-blokiraneto-na-targovskata-sdelka-s-yuzhna-amerika.html", "text": "Германското правителство се противопостави на отмяната на ратифицирането на търговската сделка „Меркосур“ с Южна Америка, което беше предложено от френския президент Еманюел Макрон във връзка с пожарите в Бразилия и бездействието на бразилското правителство, предава  AFP . \r\nРешението на френския президент да се противопостави на търговския пакт на Европейския съюз с Южна Америка  \"не е правилният отговор\", който ще спомогне за справянето с пожарите в Амазония, съобщи германското правителство. \r\n„Ако не сключим споразумението, това не би допринесло за овладяването на пожарите в тропическите гори в Бразилия\", заяви говорител на правителството в Берлин. \r\nМакрон се опитва да наложи международен натиск върху бразилския президент Жаир Болсонаро заради пожарите, бушуващи в тропическите гори на Амазонка, като обяви по-рано, че Париж ще блокира търговската сделка.", "date": "2019.08.24", "title": "AFP: Германия се противопостави на блокирането на търговската сделка с Южна Америка"}
{"url": "http://www.focus-news.net/news/2019/08/24/2692118/kathimerini-gartsiya-prodalzhava-deportatsiite-na-migranti-v-turtsiya.html", "text": "Гърция заяви, че възобновява депортациите на мигранти в Турция в опит да се справи с увеличаването на пристигащите през летните месеци бежанци, които влошиха проблема с пренаселеността в лагерите на островите, пише електронното издание на веснтик  Kathimerini . \r\nГиоргос Кумуцакос, министър, отговарящ за миграционната политика, заяви, че 15 лица, търсещи убежище, чиито молби са били отхвърлени,е  трябвало да бъдат изпратени обратно в Турция, но не даде повече подробности. \r\nТой добави, че в момента в страната се намират 75 хил. мигранти , чиито молби за убежище биват преглеждани, включително 9 000,чиито молби са били отхвърлени, но обжалват решението. \r\nТой каза, че лагерите на пет гръцки острова, където движението е ограничено, са пълни с бежанци, чиито брой надхвърля предвидения поне три пъти.", "date": "2019.08.24", "title": "Kathimerini: Гърция продължава депортациите на мигранти в Турция"}
{"url": "http://www.focus-news.net/news/2019/08/24/2692121/kyustendil-gradat-shte-bade-domakin-na-avtomobilnoto-sastezanie-planinsko-izkachvane-osogovo-na-24-i-25-avgust.html", "text": "Кюстендил. Кюстендил ще бъде домакин на автомобилното състезание Планинско изкачване „Осогово“ на 24 и 25 август, съобщиха за  Радио „Фокус“ – Пирин  от Областна дирекция на МВР – Кюстендил. Поради това се налага въвеждане на временна организация на движението в района на състезанието. В събота ще бъде затворено движението за други МПС в участъка от село Богослов до местността „Студен кладенец“, в неделя – от 10.00 до 14.30 часа. \r\nЛивия НИНОВА", "date": "2019.08.24", "title": "Кюстендил: Градът ще бъде домакин на автомобилното състезание Планинско изкачване „Осогово“ на 24 и 25 август"}
{"url": "http://www.focus-news.net/news/2019/08/24/2692120/gabrovo-razlichni-tehniki-za-proizvodstvo-i-obrabotka-na-staklo-predstavyat-v-muzeyno-arhitekturen-istoricheski-rezervat-bozhentsi.html", "text": "Габрово. Четвърто поредно издание на „Стъклена плетеница“ организират в Музейно-архитектурен исторически резерват „Боженци“ край Габрово. Събитието ще се проведе в рамките на два дни – 24 и 25 август, съобщиха за  Радио „Фокус“ – Велико Търново  от културната институция. В различни ателиета на открито и закрито ще бъдат представени техники за изработка, гравиране и рисуване на стъкло. В събота работилниците ще са отворени от 10.00 до 17.00 часа, а в неделя от 10.00 до 15.00 часа. В изложбената зала на Старото школо преподаватели и студенти от ВТУ „Св. Св. Кирил и Методий“, катедра „Стенопис“ ще демонстрират изработката на класически витраж с „Тифани” – технология, създадена в края на 19 век, наречена на своя създател Луис Комфорт Тифани (1848 – 1933 година). При нея всяко парче стъкло (цветно или не) се обрамчва с медна лента, след което отделните елементи се спояват. По този начин могат да се изработват лампи, аплици, стенни часовници, кутии за бижута, гербове, паравани и други. В съседство ще бъде устроено творческото ателие на Петър Цвятков, където ще можете да гравирате стъкло или да декорирате стъклен съд, който сами сте си донесли. В двора на къщата – музей „Баба Райна“ ще се разположи габровската художничка Елиза Ковачева, която ще показва как се рисува върху стъклени плочи. За най-малките гости ще е предвиден детски дизайнерски кът, в който те ще имат пълна свобода за творческа изява. \r\nВходът за всички ателиета е свободен. \r\nОрганизатори на проявата са  Регионално сдружение на общините „Централна Стара планина“ и Музейно-архитектурен исторически резерват „Боженци“. \r\nЛуиза ТРАНЧЕВА", "date": "2019.08.24", "title": "Габрово: Различни техники за производство и обработка на стъкло представят в Музейно-архитектурен исторически резерват „Боженци“"}
{"url": "http://www.focus-news.net/news/2019/08/24/2692123/pregled-na-mezhdunarodnite-novini-do-600-chasa-agentsiya-fokus.html", "text": "Гърция заяви, че възобновява депортациите на мигранти в Турция в опит да се справи с увеличаването на пристигащите през летните месеци бежанци, които влошиха проблема с пренаселеността в лагерите на островите, пише електронното издание на вестник  Kathimerini . \r\nЙоргос Кумуцакос, министър, отговарящ за миграционната политика, заяви, че 15 лица, търсещи убежище, чиито молби са били отхвърлени,е  трябвало да бъдат изпратени обратно в Турция, но не даде повече подробности. \r\nТой добави, че в момента в страната се намират 75 хил. мигранти, чиито молби за убежище биват преглеждани, включително 9 000, чиито молби са били отхвърлени, но обжалват решението. \r\nТой каза, че лагерите на пет гръцки острова, където движението е ограничено, са пълни с бежанци, чиито брой надхвърля предвидения поне три пъти. \r\n*** \r\n \r\n  Германското правителство се противопостави на отмяната на ратифицирането на търговската сделка „Меркосур“ с Южна Америка, което беше предложено от френския президент Еманюел Макрон във връзка с пожарите в Бразилия и бездействието на бразилското правителство, предава  AFP . \r\nРешението на френския президент да се противопостави на търговския пакт на Европейския съюз с Южна Америка \"не е правилният отговор\", който ще спомогне за справянето с пожарите в Амазония, съобщи германското правителство. \r\n„Ако не сключим споразумението, това не би допринесло за овладяването на пожарите в тропическите гори в Бразилия\", заяви говорител на правителството в Берлин. \r\nМакрон се опитва да окаже международен натиск върху бразилския президент Жаир Болсонаро заради пожарите, бушуващи в тропическите гори на Амазонка, като обяви по-рано, че Париж ще блокира търговската сделка. \r\n*** \r\n \r\n  Турският президент Реджеп Тайип Ердоган ще направи еднодневно официално посещение в Русия на 27 август, заяви турското президентство, часове след като се проведе телефонен разговор между него и с руския му колега Владимир Путин, във връзка със събитията в Северозападна Сирия, предава  Reuters . \r\nВ телефонния разговор Ердоган e казал на Путин, че офанзивата на сирийския президент Башар Асад, подкрепена от Москва, предизвиква хуманитарна криза и представлява заплаха за националната сигурност на Турция. \r\n*** \r\n \r\n  Президентът на САЩ Доналд Тръмп нареди на американските компании да започнат да произвеждат стоките си в страната, съобщава  AFP . \r\nТой също така обеща бърз отговор на решението на Китай да наложи допълнителни мита върху американски стоки. \r\nПрезидентът призова американските компании да намерят „алтернатива“ на производството на своите продукти в Китай. \r\nВ поредица съобщения в „Туитър“, Тръмп не обяви какъв ще бъде отговорът на САЩ във връзка с мерките на Пекин. Той „нареди“ на американските компании да променят своите производствени стратегии, но не каза как ще наложи такава „наредба“. \r\n\"Ще отговоря на китайските вносни мита днес следобед\", каза Тръмп. \r\n„На нашите американски компании се нарежда незабавно да започнат да търсят алтернатива на Китай, включително да доведат компаниите у дома и да произвеждат продуктите си в САЩ.“, добави той. \r\n*** \r\n \r\n  Провокирайки света към нова оръжейна надпревара, САЩ остават верни на идеята си за супер-върхови постижения, заяви председателят на Държавната дума Вячеслав Володин, цитиран от  РИА Новости . \r\nТой добави, че в подобна ситуация Русия няма да остане безучастна. \r\n\"Провокирайки света към нова надпревара във въоръжаването, САЩ остават верни на идеята си за върхови постижения и пълна безнаказаност. Русия в тази ситуация няма да остане безразлична\", заяви Володин. \r\nТой отбеляза, че решението на президента на Русия да подготви сходен отговор на действията на Вашингтон \"напълно отговаря на задачата да гарантира сигурността\" на Руската федерация и нейните граждани. \r\n\"Русия, от своя страна, продължава да се застъпва за глобалната сигурност. Но днес много зависи от вас, скъпи колеги от европейските парламенти. Ако допуснете разполагането на американски ракети в Европа, трябва да разбирате последствията\", добави Володин. \r\nНа среща с постоянните членове на Съвета за сигурност, руският президент Владимир Путин заяви, че изстрелването на американски крилати ракети по-рано през месеца само потвърждава предишната информация. Според него Вашингтон е ангажиран в създаването на оръжие, забранено от Договора за премахване на ракети със среден и малък обсег на действие (ДРСМО). \r\nПрезидентът отбеляза, че Русия не възнамерява да се включва в оръжейната надпревара, но припомни, че макар Москва да е едва на седмо място в света по разходи за отбрана, тя все пак разработва нови оръжия, които нямат аналози в света.  \r\nТой добави, че Русия възнамерява да продължи да гарантира своята сигурност и да отговори подобаващо на последните действия на САЩ. \r\n***", "date": "2019.08.24", "title": "Преглед на международните новини до 6:00 часа (Агенция „Фокус“)"}
{"url": "http://www.focus-news.net/news/2019/08/24/2692116/anadolu-agency-indiyskite-vlasti-otnovo-nalozhiha-ogranicheniya-v-pridvizhvaneto-v-dzhamu-i-kashmir-sled-protesti.html", "text": "Индийските власти в отново наложиха ограничения на придвижването в основните части на столицата на щата Джаму и Кашмир, след като плакати, призоваващи хората да участват в антиправителствен митинг, бяха разлепени в града, предава  Anadolu Agency . \r\nПо-рано в повечето райони на Джаму и Кашмир ограниченията бяха смекчени, като барикадите бяха премахнати и движението на хора и трафик започна да се нормализира. Пазарите обаче останаха затворени, а мобилните и интернет услуги останаха прекъснати. \r\nНо в столицата Шринагар се появиха плакати, които призовават хората да протестират срещу премахването на специалният статут на щата Джаму и Кашмир. \r\nНа много места бяха издигнати барикади бодлива тел, за да не се допусне хората да проведат подобен митинг, който се очаква да достигне до офиса на ООН в щата. \r\nСилите за сигурност отново бяха изпратени на много места в щата, за да поддържат реда сигурността на фона на напрежението в региона.", "date": "2019.08.24", "title": "Anadolu Agency: Индийските власти отново наложиха ограничения в придвижването в Джаму и Кашмир след протести"}
{"url": "http://www.focus-news.net/news/2019/08/24/2692124/gd-granichna-politsiya-intenziven-e-trafikat-na-gkpp-kalotina-gkpp-kulata-gkpp-makaza-gkpp-dunav-most-vidin-na-gkpp-durankulak.html", "text": "Интензивен е трафикът на ГКПП \"Калотина\", ГКПП \"Кулата\", ГКПП \"Маказа\", ГКПП \"Дунав мост-Видин\", на ГКПП \"Дуранкулак\". Това съобщиха от  ГД \"Гранична полиция\" . Информацията за трафика на граничните пунктове е към 6.00 часа. Трафикът е интензивен на границата с Република Сърбия на ГКПП \"Калотина\" на изход за леки автомобили. На границата с Република Гърция на ГКПП \"Кулата\" и ГКПП \"Маказа\" трафикът е интензивен на изход за леки автомобили. На границата с Румъния на ГКПП \"Дунав мост-Видин\" трафикът е интензивен на изход за товарни автомобили, на ГКПП \"Дуранкулак\" е интензивен на вход за леки автомобили. Нормален е трафикът на границата с Република Северна Македония на всички гранични контролно-пропускателни пунктове. Нормален е трафикът и на границата с Република Турция на всички гранични контролно-пропускателни пунктове.", "date": "2019.08.24", "title": "ГД \"Гранична полиция\": Интензивен е трафикът на ГКПП \"Калотина\", ГКПП \"Кулата\", ГКПП \"Маказа\", ГКПП \"Дунав мост-Видин\", на ГКПП \"Дуранкулак\""}
{"url": "http://www.focus-news.net/news/2019/08/24/2692232/afp-makron-i-tramp-obyadvaha-predi-sreshtata-na-g-7.html", "text": "Френският президент Еманюел Макрон посрещна американския си колега Доналд Тръмп за непланиран обяд в събота преди официалното откриване на срещата на върха на Г-7 в Биариц, Франция, предава  AFP .  \r\nДвамата лидери се срещнаха, само ден след като Тръмп повтори заплахата си за налагане на мита на френското вино в отговор на новия данък върху големите американски технологични компании. \r\nИзненадващият обяд се оценява като опит на Макрон да постави позитивна основа след напрегнато развитие, когато лидерите на САЩ и ЕС си размениха заплахи за търговска война. \r\nГоворейки пред репортери, Макрон нарече Тръмп \"много специален гост\". \r\nТой каза, че те ще обсъждат редица належащи международни въпроси, включително противопоставянето с Иран по отношение на ядрената програма на Техеран и подчерта, че е необходима \"силна координация\". \r\nТръмп посрещна този призив за единство малко по-меко, след като в петък излетя от  Съединените щати с остро предупреждение за налагане на мита върху френските вина, \"каквито никога досега не са виждали\". \r\n\"Всъщност имаме много общо помежду ни\", каза Тръмп и добави, че те \"са приятели отдавна\". \r\nТръмп каза, че в определени моменти те \"се нападат по малко\", но имат \"специални отношения\". \r\nОбстановката за срещата на върха на Г-7 във френския морски курорт очевидно зарадва американския президент, коментира агенцията. \r\n\"Досега всичко е добре. Времето е перфектно. Всички се разбираме. Мисля, че ще постигнем много този уикенд\", каза Тръмп. \r\n \r\n  Юлиян Марков", "date": "2019.08.24", "title": "AFP: Макрон и Тръмп обядваха преди срещата на Г-7"}
{"url": "http://www.focus-news.net/news/2019/08/24/2692119/shumen-festival-na-dinyata-pod-mototo-vesela-i-vkusna-dinena-fiesta-organizirat-v-selo-salmanovo.html", "text": "Шумен. Фестивал на динята под мотото „Весела и вкусна динена фиеста“ организират в село Салманово. 31-тото издание на фестивала ще се проведе от 17.00 часа на 24 август в парка на селото, в близост до кметството, каза пред  Радио „Фокус“ – Шумен  Минка Стоянова, секретар на Народно читалище „Развитие - 1895″. В програмата са включени фолклорен концерт, състезателни игри и конкурси. „Организираме надпревара за най-голяма диня, за най-красиво динено фенерче, за най-атрактивно бостанско плашило и за литературен текст на темата диня, ще има скачане на въже с възможно най-голям брой дини под мишници, захранване с диня със завързани очи, надяждане с диня, търкаляне на диня с препятствия и др. “, каза Минка Стоянова. Предвидена е и кулинарна изложба, а за първи път е поканен и съдия по карвинг. На търговски щандове ще се предлагат плодове и зеленчуци, местно производство. „Фестивалът на динята събира много хора, получава се прекрасна лятна забава, с народна музика, хора, веселие. Утре специално ще се режат дини и ще почерпим всеки гост на нашия празник“, каза още Минка Стоянова. Тя разказа, че през 80-те години в землището на селото е имало 700 дка само с бостани. „ Всяка къща е имала поне по 2-3 бостана. Салмановските дини се славят като вкусни и сладки, земята е плодородна, а хората са трудолюбиви“, каза още Минка Стоянова. Тя посочи, че в конкурса са най- голяма диня рекорд държи любеница с тегло 27 кг., отгледана от Руси Йорданов през 1989 година. \r\nИвелина ИВАНОВА", "date": "2019.08.24", "title": "Шумен: Фестивал на динята под мотото „Весела и вкусна динена фиеста“ организират в село Салманово"}
{"url": "http://www.focus-news.net/news/2019/08/24/2692122/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Предпазната клауза за ирландската граница не единственият проблем със споразумението за оттегляне на Великобритания от Европейския съюз, смятат британски консервативни депутати, френският президент Еманюел Макрон обяви пожарите в Бразилия за „международна криза“ и призова за спешни разговори по темата с лидерите на страните от Г-7 на срещата в Биариц, а Франция и Ирландия ще саботират ратифицирането на търговската сделка със страните от Южна Америка в случай, че Бразилия не предприеме мерки за овладяването на пожарите в Амазония. Това са основните теми в британския печат за 23 август.    \r\n \r\n Депутати от Косервативната партия на Великобритания, подкрепящи Брекзит, заявиха, че предпазната клауза за ирландската граница не е единственият проблем със споразумението за напускане на Европейския съюз, пише  The Guardian . \r\nВъпреки че Борис Джонсън се върна от срещите си европейски лидери, както пишат други британски медии, с надежда, че е постигнал някакъв пробив, решение на казусът Брекзит не изглежда сякаш може да бъде постигнато. А дори ако Джонсън беше успял да намери алтернатива на клаузата за ирландската граница, която да е приемлива за ЕС, все още има хора на мнение, че това няма да е достатъчно новото споразумение да мине успешно през парламента.  \r\nДейвид Дейвис, бивш секретар за Брекзит, заяви пред английски медии, че би подготвил цял списък с други изисквания за нова сделка с Брюксел.  \r\nСпоред него списъкът не би бил \"безумен\", но мисли, че Европейския парламент и Европейския съвет, ако искат споразумение, биха могли да удовлетворят и още искания.  \r\nДруг консервативен депутат, Бил Кеш, заяви, че „ще бъдем управлявани за още години от другите 27 страни според споразумението за оттегляне, дори и ако предпазната клауза бъде премахната“. \r\n*** \r\n \r\n  Френският президент Еманюел Макрон обяви, че горските пожари в Амазония са международна криза и настоя за спешни разговори по темата по време на предстоящата среща от високо равнище между лидерите на Г-7, пише британският вестник  The Independent . \r\n„Нашата къща гори. Буквално. Амазонската тропическа гора, дробовете, които произвеждат 20% от кислорода на планетата, горят“, заяви президентът в „Туитър“. \r\n„Това е международна криза“, добави той и призова членовете на страните от Г-7 да проведат разговори по темата веднага след като срещата от високо развнище започне.  \r\nБразилския център за проучвания обяви, че е засякъл общо над 70 хил. пожара в Амазония тази година, което е почти двойно увеличение в сравнение с 2018 г. \r\nПо-рано пушекът от пламъците причини смог в Сао Паоло, който засенчи слънцето. \r\nЖаир Болсонаро, крайно десният бразилски президент, за когото изтекоха документи, че  активно е саботирал усилията за защита на тропическите горим, зае защитна позиция по отношение на пожарите. \r\n„Съжалявам да чуя, че Макрон се опитва да извлече лични политически дивиденти от вътрешна криза в Бразилия и други амазонски държави“, заяви той.  \r\n„Сензационният тон, който той използва не помага с нищо за решаването на проблема.“, добави Болсонаро.  \r\nКоренното население, които живее в района на пожарите отчаяно се опитва да спаси гората.  \r\nМного хора в страната обвиняват нелегалните животновъди, които живеят в района в умишлен палеж, а консервативни групи подкрепят това твърдение и смятат, че пожарите са причинени от човешка ръка. \r\nБразилският лидер от своя страна обвини неправителствени организации за бедствието и заяви, че има \"много силни\" индикации, че те са отговорни за пожарите, макар и да не представи доказателства за твърденията си. \r\n*** \r\n \r\n  Франция и Ирландия заявиха, че ще се противопоставят на търговска сделка на Европейския съюз със страни от Южна Америка, освен ако Бразилия не предприеме действия за овладяването на пожарите в Амазония, пише британският вестник  The Guardian . В навечерието на срещата на страните от Г-7 в Биариц, източник от френското президентство заяви, че Еманюел Макрон обмисля да оттегли Франция от търговския договор „Меркосур“ с държави от Южна Америка.  \r\nИрландският министър-председател Лео Варадкар подкрепи Макрон и заяви, че правителството му ще се противопостави на ратификацията на договора. \r\n„Няма как Ирландия да гласува положително за споразумението за свободна търговия между ЕС и Южна Америка, ако Бразилия не спази своите природозащитни ангажименти“, каза Варадкар. \r\nИрландия ще се нуждае и от други членове на ЕС, които да помогнат за блокирането на договора, но това може да бъде най-осъществимата форма на международно въздействие върху президента на Бразилия Жаир Болсонаро, което би го накарало да действа по ограничаването на пожара в тропическите гори. \r\nМакрон обяви, че амазонските пожари са международна криза, като добави, че въпросът ще стои на първо място в дневния ред на срещата от високо равнище на Г7 този във френския курортен град Биариц. Бразилският президент обаче вероятно ще може да разчита на подкрепата на президента на САЩ Доналд Тръмп, който счита десния бразилски лидер за близък регионален съюзник.  \r\nГерманското правителство засега не е споменавало търговския договор, но заедно с Норвегия спря даренията за фонда на бразилското правителство за Амазония. Премиерът на Великобритания Борис Джонсън заяви, че е \"дълбоко загрижен\" за ситуацията, но още не се е изказал във връзка с „Меркосур“. \r\n***", "date": "2019.08.24", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/08/24/2692125/api-vazstanoveno-e-dvizhenieto-po-pat-ii-35-lovech-pleven-pri-km-35.html", "text": "Възстановено е движението по път II-35 Ловеч – Плевен при км 35. Това съобщиха от  Агенция \"Пътна инфраструктура\" .", "date": "2019.08.24", "title": "АПИ: Възстановено е движението по път II-35 Ловеч – Плевен при км 35"}
{"url": "http://www.focus-news.net/news/2019/08/24/2692128/predstoyashti-mezhdunarodni-sabitiya-za-24-avgust-agentsiya-fokus.html", "text": "Начало на срещата от високо равнище между лидерите на страните от Г-7.  \r\n*** \r\n \r\n  Заместник-председателят на дясната партия „Алтернатива за Германия“ Александър Гауланд организира митинг седмица преди местните избори в Саксония. \r\n*** \r\n \r\n  Начало на голяма антирасистка демонстрация. \r\n*** \r\n \r\n  Демонстрации в подкрепа на повторното избиране на президента на Аржентина Маурисио Макри. \r\n*** \r\n \r\n  Тържества по случай деня на независимостта на Украйна без традиционния военен парад. \r\n*** \r\n \r\n  Първото преброяване на населението от десетилетие. \r\n*** \r\n \r\n  Изслушване в Суданския съд на бившия президент Омар Ал Башир по обвинения в корупция", "date": "2019.08.24", "title": "Предстоящи международни събития за 24 август (Агенция „Фокус“)"}
{"url": "http://www.focus-news.net/news/2019/08/24/2692127/predstoyashti-sabitiya-v-stranata-za-24-avgust-agentsiya-fokus.html", "text": "*** \r\n \r\nОт 12.00 часа на връх Шипка президентът и върховен главнокомандващ Въоръжените сили Румен Радев ще приеме почетния строй на Националната гвардейска част, след което ще бъде отслужена заупокойна молитва. Държавният глава ще произнесе слово и ще положи венец пред Паметника на свободата. От 13.00 часа ще се състои възстановка на шипченските боеве. В 20.45 часа държавният глава ще приеме почетния строй на Националната гвардейска част на площад „Възраждане“ в Габрово в чест на 142-ата годишнина от Шипченската епопея, след което ще произнесе слово. Тържествена проверка-заря е от 21.05 часа. \r\n \r\n*** \r\n \r\nОт 08.30 часа министърът на околната среда и водите Нено Димов ще посети пловдивското село Шишманци, където ще се запознае със ситуацията след възникналия пожар в Депото за неопасни отпадъци и инсталация за биологично разграждане по закрит способ. \r\n \r\n*** \r\n \r\nОт 10.00 часа Инициативата „Зелени библиотеки“ ще се проведе в Борисовата градина и жк. „Младост 3“. \r\n \r\n*** \r\n \r\nОт 11.00 часа е началото на националния авиомоделен събор “Fun Fly 2019”, който ще се проведе на поляна „Горен Доброглед“ в село Доброглед. \r\n \r\n*** \r\n \r\nОт 17.00 часа на Площада пред читалището ще се проведе Кулинарна изложба. \r\n \r\n*** \r\n \r\nОт 10.00 часа на Централен плаж-Бургас ще се проведе Национален тенис турнир с международно участие. \r\n \r\n*** \r\n \r\nОт 19.00 часа на Открита сцена \"Охлюва\" ще се състои  \"Песента на барда\". \r\n \r\n \r\n*** \r\n \r\nОт 11 до 18 часа в землището на село Доброглед, до Екоселището ще се проведе националния авиомоделен събор. Събитието е включено в програмата на празненствата за 15-тата годишнина от обявяването на Аксаково за град.  \r\n \r\n*** \r\n \r\nОт 12.00 часа в Клуб на АБВ, район „Одесос“, ул. „Хр. Попович“ 34, вх. Б, АБВ ще даде пресконференция.  \r\n \r\n*** \r\n \r\nОт 11.00 часа на открита сцена  „Арт Лято” до паметника „Асеневци” в старата столица, Театър ВЕСЕЛ ще бъде домакин на предпоследния спектакъл от афиша на Международния театрален фестивал „Лято, кукли и приятели”. \r\n \r\n*** \r\n \r\nОт 18.30 часа в Градски парк „Св. Георги“, Скейт парк, ще се провери Фестивал „Пеещо езеро“. \r\n \r\n*** \r\n \r\nОт 16.00 часа на Централна пешеходна зона ще се проведе ретро рали.  \r\n \r\n*** \r\n \r\nВ 11.30 часа  в църквата „Свети Иван Рилски” в село Панагюрски колонии ще бъде отслужена Тържествена литургия и ще бъде осветен курбан за здраве по повод празника на селото. В 12.30 часа на откритата сцена в село Панагюрски колонии ще започне празнична програма с участието на народния певец Николай Славеев и народно веселие. \r\n \r\n*** \r\n \r\nВ 10.00 часа на Братската могила ще се състои концерт Space Trio / LavljiDaniDima. Събитието е част от програмата на Hillock Fest.  \r\n \r\n*** \r\n \r\nВ 20.00 часа на площада на Хаджи Хасан махала ще се състои концерт на Хаджиоркестъра. Събитието е част от програмата на Hillock Fest. \r\n \r\n*** \r\n \r\nОт 11.00 часа ще се състои 28-ят Национален събор на каракачаните в България. \r\n \r\n*** \r\n \r\nОт 09.00 часа ще се проведе Национален тракийски фолклорен събор „Богородична стъпка“ 2019, Старозагорски  бани. \r\n \r\n*** \r\n \r\nОт 11.00 часа Келтски празник ще се проведе в местността Корията. \r\n \r\n*** \r\n \r\nОт 17.00 часа Фестивал на динята под мотото „Весела и вкусна динена фиеста“ организират в село Салманово.", "date": "2019.08.24", "title": "Предстоящи събития в страната за 24 август (Агенция „Фокус“)"}
{"url": "http://www.focus-news.net/news/2019/08/24/2692132/plovdiv-ministar-neno-dimov-shte-poseti-shishmantsi-i-atiya.html", "text": "Министърът на околната среда и водите Нено Димов ще посети пловдивското село Шишманци, където ще се запознае със ситуацията след възникналия пожар в Депото за неопасни отпадъци и инсталация за биологично разграждане по закрит способ. Това съобщиха от пресцентъра на  Министерството на околната среда и водите . Министър Димов ще бъде на мястото на депото около 8.30 ч., където ще се срещне с граждани и кметовете на населени места в района. \r\nНа 25.08. 2019 г. в 11.30 ч. министър Димов ще посети работната площадка на проект „Пилотни модели за екологосъобразно събиране и временно съхранение на опасни битови отпадъци от домакинствата“  край бургаското село Атия.  Проектът се изпълнява с безвъзмездно финансиране по Българо-швейцарската програма за сътрудничество и предвижда изграждане на площадка за временно съхранение на опасни битови отпадъци, от която ще се ползват гражданите на общините Созопол, Приморско и Царево.", "date": "2019.08.24", "title": "Пловдив: Министър Нено Димов ще посети Шишманци и Атия"}
{"url": "http://www.focus-news.net/news/2019/08/24/2692129/nimh-dnes-shte-e-predimno-slanchevo-okolo-i-sled-obyad-v-nizinite-goreshto.html", "text": "Днес ще е предимно слънчево, около и след обяд в низините – горещо. Това съобщи за  Агенция \"Фокус\"  дежурният синоптик Георги Цеков от  Националния институт по метеорология и хидрология (НИМХ) . В следобедните часове над планините и планинските райони ще има временни увеличения на облачността и на отделни места ще превали и прегърми. Ще духа слаб, в Северна и Източна България умерен вятър от изток-североизток. Максималните температури ще са между 32° и 37°. Атмосферното налягане слабо ще се понижи, но ще се задържи малко по-високо от средното за август. \r\nПо Черноморието ще е предимно слънчево. Ще духа умерен вятър от изток-североизток. Максимални температури на въздуха между 29° и 32°. Температурата на морската вода е 26-27°. Вълнението на морето ще е 2-3 бала. \r\nВ планините ще е слънчево, след обяд ще има временни увеличения на облачността и на отделни места ще превали и прегърми. Ще духа слаб до умерен вятър от изток-югоизток. Максималната температура на височина 1200 метра ще е около 23°, на 2000 метра – около 16°.", "date": "2019.08.24", "title": "НИМХ: Днес ще е предимно слънчево, около и след обяд в низините – горещо"}
{"url": "http://www.focus-news.net/news/2019/08/24/2692126/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nЩе е предимно слънчево, около и след обяд в низините – горещо. В следобедните часове над планините и планинските райони ще има временни увеличения на облачността и на отделни места ще превали и прегърми. Ще духа слаб, в Северна и Източна България умерен вятър от изток-североизток. Максималните температури ще са между 32° и 37°. \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n- за периода от 1 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nСъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n-\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n-\tпът I-1 Благоевград – ГКПП „Кулата“ в двете посоки; \r\n-\tпът I-5 Русе – Велико Търново в двете посоки; \r\n-\tпът I-9 Варна – Бургас в двете посоки; \r\n-\tпът II-99 Бургас – Царево в двете посоки. \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път на София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“:  \r\nОбласт Кюстендил: \r\nДо 10:00 часа на 25.08.2018 г., в участъка от пътен възел „Дупница Север“ до пътен възел „Бобошево“ от км 51+163 до км 73+330 на АМ „Струма“ в платното посока София ще преминават леките автомобили, пътуващи към Кулата, а идващите от Кулата към София ще се движат по Е-79. От 10:00 часа в неделя – 25.08.2018 г.  и понеделник – 26.08.2018 г., когато трафикът от Гърция към столицата е по-интензивен, по автомагистралата ще преминават леките коли пътуващи за София, а тези към Кулата ще се движат по Е-79.  \r\nДвижението на МПС над 12 тона остава преначочено по път Е-79. Отклонява се от АМ „Струма“ от пътен възел „Долна Диканя“ до пътен възел „Бобошево“. \r\nПрез следващата седмица в делничните дни за преминаването на леките автомобили в платното за София на АМ „Струма“ край Дупница ще бъде направена допълнителна временна организация на движението в зависимост от интензивността на трафика. Срокът на гореописаните ограничения е до 26.08.2019 г. \r\n Въведени ограничения по основните пътни направления: \r\nПроходи: : \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  \r\nДвижението на транзитно преминаващи МПС по път I-5 Габрово – Шипка през проход \"Шипка\" от км 155+197 до км 170+000 е ограничено поради национално честване на 142-та годишнина от Шипченската епопея. Обходен маршрут през проход „Републиката“. През проход \"Шипка\" се пропуска само междуградски автобусен транспорт и организирания за събитието личен и обществен транспорт. Поставена е необходимата сигнализация. Движението се регулира от пътна полиция. Срок от 8:00 ч. до 20:00 ч. на 24.08.2019 г. \r\nзабранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.08.2019 г. \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. \r\nОбласт Габрово и Стара Загора: \r\nДвижението на транзитно преминаващи МПС по път I-5 Габрово – Шипка през проход \"Шипка\" от км 155+197 до км 170+000 е ограничено поради национално честване на 142-та годишнина от Шипченската епопея. Обходен маршрут през проход „Републиката“. През проход \"Шипка\" се пропуска само междуградски автобусен транспорт и организирания за събитието личен и обществен транспорт. Поставена е необходимата сигнализация. Движението се регулира от пътна полиция. Срок от 8:00 ч. до 20:00 ч. на 24.08.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n Състояние на републиканската пътна мрежа:  \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът II-55: Движението по път II-55 Дебелец – Гурково от км 0+000 до км 33+420 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.08.2019 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІ-15: Движението по път II-15 Враца – Борован при км 0+000 се осъществява с повишено внимание поради ремонт на ж.п. надлез. Участъкът е сигнализиран с пътни знаци. Срок 15.09.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът ІІІ-622: Движението по път III-622 с. Четирци – с. Църварица от км 5+000 до км 25+000 се осъществява в една лента поради частични ремонтни дейности на асфалтовата на настилка. Участъкът е сигнализиран с пътни знаци. Срок до 30.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г.; \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 02.09.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.09.2019 г.; \r\nПът III-112: Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Участъкът е сигнализиран с пътни знаци. \r\nОбходен маршрут: Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 26.08.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 16.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 е регулирано в една лента поради ремонтни дейности с частично асфалтиране. Срок до 30.08.2019 г.; \r\nПът ІІІ-3002: Движението по път III-3002 Българене – Божурлук от км 0+000 до км 20+000 е регулирано в една лента поради частични ремонтни дейности. Срок до 26.08.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци.; \r\nIII-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 31.08.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+080 до км 6+360 е ограничено поради ремонтни дейности на кръговото кръстовище при гр. Костинброд. Затворено е дясното платно /посока Костинброд/, като движението се извършва двупосочно в лявото /посока София/. Срок 14.09.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности:  \r\nПът III-663: Движението по път III-663 с. Зетьово – с. Целина от км 0+000 до км 12+700 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът III-663: Движението по път III-663 с. Зетьово – с. Целина от км 13+730 до км 15+220 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.24", "title": "Актуална пътна обстановка"}
{"url": "http://www.focus-news.net/news/2019/08/24/2692134/abv-ot-1200-chasa-vav-varna-partiyata-shte-provede-preskonferentsiya.html", "text": "От 12.00 часа във Варна ПП АБВ ще проведе пресконференция, съобщиха от пресцентъра на   партията . Събитието ще се проведе в клуба на АБВ в града, район „Одесос“, ул. Христо Попович“ 34, вх. Б. Темата е представяне на кандидата на ПП АБВ за кмет на Варна и анализ на законодателния хаос в приключилата сесия на 44-то Народно събрание. В пресконференцията ще участват председателят на АБВ Румен Петков и ръководството на АБВ – Варна.", "date": "2019.08.24", "title": "АБВ: От 12.00 часа във Варна партията ще проведе пресконференция"}
{"url": "http://www.focus-news.net/news/2019/08/24/2692133/tass-donald-tramp-smyata-che-kim-chen-un-obicha-da-provezhda-raketni-izpitaniya.html", "text": "Президентът на САЩ Доналд Тръмп смята, че лидерът на Северна Корея Ким Чен Ун \"обича да провежда ракетни изпитания\", съобщава агенция  TACC . \r\nТой изрази това мнение по време на разговор с репортери пред Белия дом, непосредствено преди да излети за срещата на Г-7 във Франция. \r\nПрезидентът беше попитан дали Ким Чен Ун е измамил доверието на Тръмп, когато е обещал, че изстрелването на ракети от страна на Пхенян ще престане веднага, след като съвместните учения САЩ и Южна Корея приключат, което вече се случи. Северна Корея обаче все пак изстреля две нови ракети. \r\n\"Не, не мисля така. Той обича ракетните изпитания\", отговори Тръмп и отново намекна за добрите отношения между двете страни. \r\n \r\n  Теодор Пенев", "date": "2019.08.24", "title": "ТАСС: Доналд Тръмп смята, че Ким Чен Ун „обича да провежда ракетни изпитания“"}
{"url": "http://www.focus-news.net/news/2019/08/24/2692130/reuters-opitite-za-pregovori-mezhdu-sasht-i-severna-koreya-se-uslozhnyavat-sled-kato-phenyan-izstrelya-oshte-balistichni-raketi.html", "text": "Северна Корея е изстреляла още две балистични ракети с малък обсег на действие, което допълнително усложнява закъсалите преговори между Пхенян и Вашингтон, съобщава  Reuters , като се позовава на информация на южнокорейските сили за сигурност. \r\nТова са седмите ракетни изпитания от началото на преговорите между лидера на Северна Корея Ким Чен Ун и президента на САЩ Доналд Тръмп и те усложняват опитите за рестартиране на преговорите за ограничаване на ядрените и ракетни изпитания на Пхенян между двете страни. \r\nПо-рано Тръмп заяви, че севернокорейският лидер му е съобщил, че е готов да поднови преговорите и ще спре с ракетните изпитания веднага, след като военните учения в Южна Корея приключат.  \r\nВъпреки това, макар че те приключиха, Пхенян все още тества ракети и това е причина за „силно притеснение“ от страна на Южна Корея. \r\nПравителството на севера многократно критикува военните учения, както и вноса от страна на Сеул на модерни оръжия като например изтебители Ф-35. Северна Корея е недоволна и от тестовете на неговите ракети от страна на Вашингтон.  \r\nПо-рано Пхенян обяви, че е готов „или да поднови преговорите или да се оттегли от тях“, като тези коментари дойдоха скоро след като американският пратеник в Северна Корея направи опит да поднови разговора.  \r\n„Готови сме да преговаряме, веднага след като се чуем с нашите колеги от Северна Корея”, заяви той.  \r\n \r\n  Теодор Пенев", "date": "2019.08.24", "title": "Reuters: Опитите за преговори между САЩ и Северна Корея се усложняват след като Пхенян изстреля още балистични ракети"}
{"url": "http://www.focus-news.net/news/2019/08/24/2692139/sofiya-vremenno-se-zabranyava-vlizaneto-v-uchastak-na-ul-vitinya.html", "text": "Във връзка с ремонтни дейности на  кръстовището на ул. „Витиня“ и бул. „Ботевградско шосе“, кв. Сухата река се въвежда промяна в организацията на движение. Това съобщиха пресцентъра на  пресцентъра на Столична община  . До 2 септември т. г. се забранява влизането на пътни превозни средства по западното плътно платно на ул. „Витиня\" в участъка от бул. „Ботевградско шосе\" до ул. „Сухиндол\". От 00.30 часа днес до 24.00 часа на 2 септември т. г. автобусите от линия 79 в посока СТИНД ще се движат по променен маршрут – от кв. „Христо Ботев“ до кръстовище ул. „Бесарабия“ - ул. „Д-р Иван Селимински“, направо по ул. „Бесарабия“, надясно по бул. „Ботевградско шосе“, наляво по ул. „Летоструй“, обръщане посоката на движение на автостанция „Изток“, по ул. „Летоструй“, надясно по бул. „Ботевградско шосе“ и след кръстовището бул. „Ботевградско шосе“ - ул. „Витиня“ направо по маршрута. В обратна посока маршрута не се променя. Закрива се спирка с код 1841 „Ул. Бесарабия“.", "date": "2019.08.24", "title": "София: Временно се забранява влизането в участък на ул. „Витиня“"}
{"url": "http://www.focus-news.net/news/2019/08/24/2692131/prezidentat-rumen-radev-shte-uchastva-v-natsionalnoto-chestvane-na-142-godini-ot-shipchenskata-epopeya.html", "text": "Държавният глава Румен Радев ще участва в тържественото отбелязване на 142 години от Шипченската епопея през Руско-турската освободителна война от 1877-1878 г. Това съобщиха от  прессекретариата на държавния глава . В 12.00 часа на връх Шипка президентът и върховен главнокомандващ Въоръжените сили Румен Радев ще приеме почетния строй на Националната гвардейска част, след което ще бъде отслужена заупокойна молитва. Държавният глава ще произнесе слово и ще положи венец пред Паметника на свободата. От 13.00 часа ще се състои възстановка на шипченските боеве. В 20.45 часа държавният глава ще приеме почетния строй на Националната гвардейска част на площад „Възраждане“ в Габрово в чест на 142-ата годишнина от Шипченската епопея, след което ще произнесе слово. Тържествена проверка-заря е от 21.05 часа.", "date": "2019.08.24", "title": "Президентът Румен Радев ще участва в националното честване на 142 години от Шипченската епопея"}
{"url": "http://www.focus-news.net/news/2019/08/24/2692135/afp-tramp-zaplashi-che-shte-nalozhi-mita-nad-vnosa-na-frensko-vino-v-sasht.html", "text": "Президентът на САЩ Доналд Тръмп заплаши, че ще наложи сериозни мита върху вноса на френско вино в страната, предава  AFP . \r\nТова се случи точно преди той да отлети за срещата от високо равнище на лидерите на държавите от формата Г-7 във Биариц.  \r\n„Това са страхотни американски компании и честно казано, не искам Франция да ги таксува. Много несправедливо \", каза той пред журналисти пред Белия дом малко преди да се качи на хеликоптера си. \r\n\"И ако те направят това, ние ще наложим мита върху тяхното вино или ще направим нещо друго. Ще облагаме тяхното вино така, както никога досега не са виждали“, добави президентът. \r\n \r\n  Теодор Пенев", "date": "2019.08.24", "title": "AFP: Тръмп заплаши, че ще наложи мита над вноса на френско вино в САЩ"}
{"url": "http://www.focus-news.net/news/2019/08/24/2692141/sofiya-zabranyava-se-vlizaneto-na-prevozni-sredstva-v-chast-bul-tsaritsa-yoana-zaradi-miene-na-transportniya-tunel-na-lyulin-na-24-sreshtu-25-avgust.html", "text": "От 24.00 часа днес до 05.00 часа на 25 август 2019 г. се забранява влизането на пътни превозни средства по бул. „Царица Йоана“ в участъка от бул. „Д-р Петър Дартлиев“ и бул. „Вардар“. Това съобщиха от пресцентъра на  Столична община . В събота през нощта ще бъде извършено миене на транспортния тунел на „Люлин“. Ще бъде направена организация във връзка с миенето на транспортния тунел. Дейностите се изпълняват през нощта с цел да не се пречи на движението.", "date": "2019.08.24", "title": "София: Забранява се влизането на превозни средства в част бул. „Царица Йоана“ заради миене на транспортния тунел на „Люлин“ на 24 срещу 25 август"}
{"url": "http://www.focus-news.net/news/2019/08/24/2692137/denyat-24-avgust-v-svetovnata-istoriya.html", "text": "На 24 август 79 г.сл. Хр. е най-голямото изригване на вулкана Везувий – под тонове лава и пепел са погребани градовете Помпей и Херкулан – събитие, описано от античните автори и потвърдено хилядолетия по-късно от археолозите. През 1572 г. в нощта на 23 срещу 24 август – празника на св. Вартоломей, във Франция се извършва масово клане на хугеноти. Клането е организирано от Катерина Медичи и херцозите Гизи. Това е най-кървавият момент от Религиозните войни, водени във Франция в периода 1562 г. – 1594 г. Тогава са убити хиляди хугеноти, в това число и адмирал Колини. \r\n1787 г. - със специален ферман на султан Абдул Хамид І (1774-1789 г.) Турция обявява война на Русия. Високата порта се надява на бърз успех. \r\nДнес е националният празник на Украйна. \r\n \r\n \r\n2017 г.  \r\nМавис Уанцик от Масачузетс печели най-големия джакпот в историята на лотарията - 758.7 млн. долара от играта Powerball в САЩ. \r\n \r\n \r\n2017 г.  \r\nМозайка от 6-ти век от времето на Юстиниан I е открита, докато се инсталират комуникационни кабели в Стария град на Йерусалим. \r\n \r\n \r\n2017 г. \r\nКатар възстановява дипломатическите си връзки с Иран.  \r\n \r\n \r\n2016 г. \r\nУбити са 13 и още 30 са ранени след атака над Американският университет в Афганистан в Кабул от талибански бойци. \r\n \r\n \r\n2014 г.  \r\nСилни земетресения разтърсват САЩ, Исландия, Румъния и Иран. \r\n \r\n \r\n2013 г. \r\nПри наводнения в Китай загиват над сто човека. \r\n \r\n \r\n2012 г.  \r\nВ Египет избухват стълкновения между противници и привърженици на президента Мохамад Морси. \r\n \r\n \r\n2011 г.  \r\nСтив Джобс напуска поста изпълнителен директор на Apple Inc. по здравословни причини. Новината смъква стойността на акциите на компанията със 5% само няколко часа след новината. \r\n \r\n \r\n2006 г. \r\nОбщото събрание на Международния астрономически съюз отнема на Плутон статута на планета, променяйки критериите за планетарен статус на космическите тела. След това решение, Слънчевата система вече се състои от 8 планети – Меркурий, Венера, Земя, Марс, Юпитер, Сатурн, Уран и Нептун. Години наред астрономите оспорват статута на планета на Плутон заради малкия размер на планетата и ексцентричната орбита на движение. \r\n \r\n \r\n1991 г. \r\nУкрайна е обявена за независима държава. \r\n \r\n \r\n1954 г. \r\nКонгресът на САЩ забранява Комунистическата партия в страната. \r\n \r\n \r\n1787 г. \r\nСъс специален ферман на султан Абдул Хамид І (1774-1789 г.) Турция обявява война на Русия. Високата порта се надява на бърз успех. \r\n \r\n \r\n1572 г. \r\nВ нощта на 23 срещу 24 август – празника на св. Вартоломей, във Франция се извършва масово клане на хугеноти. Клането, станало известно като Вартоломеева нощ, е организирано по заповед на крал Шарл ІХ, неговата майка Катерина Медичи и херцозите Гизи. Вартоломеевата нощ е най-кървавият момент от Религиозните войни, водени във Франция в периода 1562 г. – 1594 г. Убити са повече от 50 000 хугеноти. Вартоломеевата нощ възобновява религиозните войни във Франция между католици и протестанти (калвинисти, хугеноти). \r\nВъв Вартоломеевата нощ е убит и един от вождовете на хугенотите - адмирал Гаспар дьо Шатийон Колини. \r\n \r\n \r\n1185 г. \r\nСицилиански нормани нападат и превземат Солун. Градът е подложен на пълно разорение, голяма част от жителите му са избити, а хиляди са пленени. Събитието се тълкува като доказателство, че небесният защитник на града св. Димитър Солунски е оттеглил своето покровителство. Слухът се разпространява бързо. Според не много ясни сведения, бягайки от разорения Солун, един българин спасява чудотворната икона на светеца и я донася в Търново. Обяснението е, че св. Димитър Чудотворец е избрал Търново за свой богохраним град и е станал покровител на българите. Болярите Асен и Петър изграждат храм на светеца. \r\n \r\n \r\n79 г. \r\nВ резултат на изригването на вулкана Везувий, са погребани италианските градове Помпей и Херкулан. \r\n \r\n \r\n На тази дата са родени: \r\n1961 г. \r\nРодена е американската актриса Настася Кински. Успеха си дължи на Роман Полански, който я лансира в сп. “Вог” със серия фоторепортажи. В киното дебютира с “Погрешни движения” (1975 г.) на Вим Вендерс. Популярност й носи “Такава, каквато си” (1978 г.). Световна известност добива с главната роля в “Тес от рода Дърбървил” (1979 г.) на Р. Полански, с която оформя характерния си образ на млада, чаровна, деликатна и крехка натура, импулсивна и чувствителна, осланяща се предимно на своя инстинкт. Филмография: “Хора пантери” (1981 г.), “Някой от сърце” (1982 г.), “Любов и пари” (1982 г.), “Есенна симфония” (1983 г.), “Любовниците на Мария” (1984 г.), “Париж, Тексас” (1984 г.), “Харемът” (1985 г.), “Бясна лунна нощ” (1988 г.), “Болест от любов” (1988 г.), “Тайната” (1989 г.), “Пролетна симфония” (1989 г.), “Зора” (1991 г.), “Унизените и оскърбените” (1991 г.), “Русокосата” (1994 г.), “Ние сме баща ти” (1997 г.), “Някой те чака” (1998 г.), “Изгубеният син” (1999 г.), “Споделено време” (2000 г.), “Американска история” (2001 г.), “Diary of a Sex Addict” (2001 г.), “Намереният рай” (2002 г.), “Beyond the City Limits” (2002 г.), “A ton Image” (2003 г.) и др. \r\n \r\n \r\n1948 г. \r\nРоден е френският музикант Жан-Мишел Жар. Един от водещите изпълнители и композитори на електронна музика в света. Завършва Парижката консерватория и има възможност да работи с един от първите синтезатори (при Пиер Шефер). Твърде близки до популярната музика, с изчистен саунд, инструменталните му композиции са удобни за илюстриране и музикален фон на сценични произведения. Особено ефектни са грандиозните му спектакли на открито (площад \"Конкорд\" в Париж, Лион и др.), които събират от няколко стотици хиляди до 1 - 2 милиона души. Албуми: \"Oxygene\" (1977), \"Equinoxe\" (1978), \"Magnetic Fields\" (1981), \"The Concerts in China\" (1982), \"Zoolook\" (1984), \"Rendez-Vous\" (1986), \"Waiting for Cousteau\" (1990), \"Chronologie\" (1993) \"Odysey trough O2\" (1998) и др. \r\n \r\n \r\n1947 г. \r\nРоден е Паулу Коелю - известен бразилски писател. \r\nКоелю продава над 50 милиона копия от книгите си, преведени на 56 езика, в 150 страни. Получава множество литературни награди, включително престижната International IMPAC Dublin Literary Award за „Вероника решава да умре“. \r\nНай-продаваният чуждестранен писател в България в началото на 21-ви век. \r\n \r\n \r\n1929 г. \r\nРоден е Ясер Арафат (1929 - 2004) - лидер на Организацията за освобождение на Палестина. Носител на Нобелова награда за мир през 1994 година заедно с президента на Израел Ицхак Рабин за заслугите им в постигане на траен мир в Близкия изток. \r\n \r\n \r\n На тази дата умират: \r\n2014 г.  \r\nУмира Сър Ричард Самюъл Атънбъро, CBE - британски режисьор и актьор. \r\nНосител е на „Европейска филмова награда“, две награди „Оскар“, три награди „Златен глобус“ и пет награди „БАФТА“. Прочува се в световен мащаб с филмте „Недостижимия мост“ и „Ганди“. \r\n \r\n \r\n2009 г.  \r\nУмира Тони Зайлер (Антон Енгелберт „Тони“ Зайлер) - австрийски скиор, олимпийски и световен шампион и артист.  \r\nПри Олимпийските зимни игри 1956 г. в Кортина д'Ампецо той печели три златни медали във всичките три алпийски спускания. При Световното първенство по алпийски ски 1958 г. в Бад Гащайн Зайлер печели златен медал. \r\nС неговите три олимпийски златни медали и седем световни титли той е един от най-успешните скиори. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.24", "title": "Денят 24 август в световната история"}
{"url": "http://www.focus-news.net/news/2019/08/24/2692136/api-za-chestvaniyata-na-142-ta-godishnina-ot-shipchenskata-epopeya-se-ogranichava-dvizhenieto-po-pat-i-5-gabrovo-shipka-kazanlak.html", "text": "От 8.00 до 20.00 часа за честванията на 142-та годишнина от Шипченската епопея се ограничава движението на транзитно преминаващите превозни средства по път I-5 (E-85) Габрово - Шипка - Казанлък. Това съобщиха от  пресцентъра на Агенция \"Пътна инфраструктура\" .   \r\nТранзитният трафик ще се пренасочва по път II-55 Проход на Републиката, както следва: \r\n- за пътуващите от Северна към Южна България - от Русе и Велико Търново през Дебелец - Проход на Републиката - Гурково за Казанлък, Стара Загора и Бургас; \r\n- за пътуващите от Южна към Северна България през Гурково - Проход на Републиката - Дебелец за Велико Търново и Русе. \r\n Локалният трафик и идващите от запад превозни средства ще бъдат пренасочвани по път III-552 по маршрута:  Габрово - Трявна – с. Белица – с. Вонеща вода – Проход на Републиката и обратно. \r\nВ област Стара Загора движението на МПС ще се пренасочва към Прохода на Републиката по следния маршрут: път I-6 Калофер - Казанлък - път II-55 Гурково - Велико Търново и обратно. Пренасочването ще става при пътен възел „Мъглиж“ (връзката на път I-5 с I-6). \r\nПрез прохода „Шипка“ ще бъдат пропускани само автобуси и автомобили с участници и гости в събитието, както и организираният междуградски автомобилен транспорт. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2019.08.24", "title": "АПИ: За честванията на 142-та годишнина от Шипченската епопея се ограничава движението по път I-5 Габрово - Шипка – Казанлък"}
{"url": "http://www.focus-news.net/news/2019/08/24/2692142/denyat-24-avgust-v-balgarskata-istoriya.html", "text": "На тази дата през 1894 г. - Стефан Стамболов е арестуван за оскърбление на княза в интервю за в. \"Франкфуртер цайтунг\" от 2 август. Впоследствие е освободен под гаранция.  \r\nПрез 1915 г. в гр. Плес (Австро-Унгария) се сключват българо-германски договор и тайна спогодба, допълнена с военна конвенция между Германия, Австро-Унгария и България. Същия ден, но в София е подписан българо-турски протокол в София за поправка на границата. \r\n \r\n \r\n2016 г. \r\nПрезидентът на Република България присъжда орден „Стара планина“ първа степен на г-н Юрий Николаевич Исаков, извънреден и пълномощен посланик на Руската федерация в Република България, за изключително големите му заслуги за развитието на българо-руските отношения. \r\n \r\n \r\n2015 г. \r\nПрезидентът на Република България Росен Плевнелиев присъжда орден „Стара планина“ първа степен на проф. д-р Илия Ватев „за изключително големите му заслуги за развитието на българската и световната наука в областта на медицината“. \r\n \r\n \r\n2007 г.  \r\nНа този ден Петър Райчев поставя световен рекорд за преплуване на протока Ла Манш. \r\nСтойчев тръгва в 12,00 часа българско време от \"Шекспир Бийч\" в Дувър в посока към френския бряг Кап Брюне. Той е първият, преплувал протока за време под 7 часа. Стойчев преплува разстоянието за 6:57.50 часа, подобрявайки досегашния рекорд - 7:03.50 часа, поставен през 2005 г. от Кристоф Вандрач (Германия). \r\n \r\n \r\n1969 г. \r\nОткрива се черноморският туристически комплекс Албена. \r\nКурортен комплекс Албена е разположен на българското черноморско крайбрежие, в непосредствена близост до природен резерват Балтата. Днес комплексът разполага с 16 000 легла, разположени в 43 хотела и 5 вилни селища, над 100 заведения за хранене и развлечение, Балнеологичен и здравен център, Конгресен и бизнес център, заседателни зали, 8 футболни стадиони, закрита спортна зала, разнообразие от водни спортове, 17 тенис корта, съоръжения за отдих и забавления за възрастни и деца. \r\n \r\n \r\n1968 г. \r\nВ периода 19 - 24 август се състои съдебен процес срещу ръководителите на създадената през 1966 г. нелегална организация, наречена \"Марксистко-ленинска българска комунистическа партия (нелегална)\": Михаил Докторов, Иван Младенов, Стоян Куцаров, Найден Найденов, Дончо Й. Дончев, поставили си за цел \"да продължат делото на Горуня\" за борба срещу Тодор Живков. Присъдите са от 5 до 10 г. затвор при \"усилен строг режим\". \r\n \r\n \r\n1946 г. \r\nВ периода 17 – 24 август се състои съдебен процес срещу Вътрешната македонска революционна организация (ВМРО) с 22-ма обвиняеми - бивши дейци и симпатизанти на ВМРО, съдени \"за образуване на терористични групи за събаряне на властта\". Двама от тях са осъдени на смърт. \r\n \r\n \r\n1944 г. \r\nБългарското правителство издава Нареждане на германските войски да напуснат българската територия. От 25 август започва насилствено обезоръжаване на немските войски на българска територия и на места се стига до въоръжени сблъсъци. До 7 септември са обезоръжени около 15 000 германски войници. България обявява \"пълен неутралитет\", но не излиза от Тристранния пакт. \r\nБългария се намесва във Втората световна война след подписването на Тристранния пакт на 1 март 1941 г. и остава съюзник на страните от хитлеристката Ос. България обаче не участва в никакви военни операции на съюзниците си. Под натиска на Оста на 13 декември 1941 г. тя е заставена да обяви война на САЩ и Англия, но отново не се ангажира с преки военни действия. За разлика от другите сателити на Германия, като Унгария и Румъния, България не изпраща свои войски на Източния фронт. Независимо от тази позиция не е пощадена от държавите от антихитлеристката коалиция. В края на 1943 г. и началото на 1944 г. София и други градове са подложени неколкократно на бомбардировки от авиацията на САЩ и Англия. На 5 септември 1944 г. последва обявяване на война и от страна на СССР. На 8 септември части на Червената армия прекосяват от север българската граница. Тяхното присъствие улеснява правителствената промяна в страната, извършена на 9 септември 1944 г. Съставено е правителство на Отечествения фронт, което предприема незабавни мерки за действията срещу хитлеристка Германия, след като на 8 септември 1944 г. кабинетът на К. Муравиев й обявява война. По силата на Крайовския договор 1944 г. Югославия дава съгласието си за преминаване на части от българската войска през нейна територия като съставни части на Червената армия. България участва със свои войскови части в окончателния разгром на хитлеристка Германия през есента на 1944 г. и пролетта на 1945 г. Благодарение на това тя избягва надвисналата над нея опасност от нова национална катастрофа. Жертвите, които дава страната ни са повече от 32 000 души, но противниците на Германия не признават България за свой съюзник. Мирният договор между нея и държавите победителки във Втората световна война е сключен на 10 февруари 1947 г. в Париж. \r\nВъв Втората световна война участват 61 държави, което е 80% от населението на Земята. Военни действия се водят на териториите на 40 от държавите, на морски и океански театри. Воюващи страни са Германия, Италия, Япония, Унгария, Финландия, Румъния, България, Хърватска и Испания срещу Англия, Франция, СССР, САЩ, Полша, Чехословакия и др. \r\n \r\n \r\n1944 г. \r\nНа 22 и 24 август се състоят заседания на германската Главна квартира, на които, Хитлер се изказва за организиране на \"вътрешен преврат\" в България. \r\n \r\n \r\n1915 г. \r\nВ гр. Плес (Австро-Унгария) се сключват българо-германски договор и тайна спогодба, допълнена с военна конвенция между Германия, Австро-Унгария и България. \r\nСъгласно тези документи България поема задължението да се намеси в Първата световна война, като в замяна й се предоставят земите, отнети й от съседните балкански държави след поражението й в Междусъюзническата война (1913 г.). Със сключената военната конвенция цар Фердинанд I и правителството на д-р В. Радославов въвличат България в Първата световна война (1914-1918 г.) на страната на държавите от германо-австрийския блок. Конвенцията определя сроковете за нападение срещу Сърбия, а така също и военните контингенти, които всяка от трите договарящи се държави трябва да предостави за готвената акция. По силата на спогодбата българските въоръжени сили се поставят под командата на германския Генерален щаб. В съгласие с нея на 1 октомври 1915 г. България започва военни действия против Сърбия. На 24 август същата година се сключва и тайна военна конвенция между министър-председателя д-р В. Радославов и германския пълномощен министър Г. Михаелес, с която се определят териториите, които Германия се съгласява да предостави на България в Поморавието, Македония и Добруджа, а също и размерът на заема, който Германия и Австро-Унгария ще й отпуснат. Военната конвенция е обезсилена след поражението на Централния съюз в Първата световна война през есента на 1918 г. Тя става причина за продължителното участие на България в световния конфликт, в резултат на което последва и нейната втора национална катастрофа. \r\n \r\n \r\n1915 г. \r\nПодписан е българо-турски протокол в София за поправка на границата. Турция предава около 2500 кв. км по западния бряг на р. Марица, през които преминава ЖП линията от вътрешността за единственото българско пристанище на Егейско море - Дедеагач (днес Александруполис). \r\n \r\n \r\n1894 г. \r\nСтефан Стамболов е арестуван за оскърбление на княза в интервю за в. \"Франкфуртер цайтунг\" от 2 август. Впоследствие е освободен под гаранция. \r\n \r\n \r\n1877 г. \r\nВ хода на Руско-турската война, частите на Сюлейман паша предприемат нови атаки към позициите на опълченците на Шипка. Атаките са отбити. \r\n \r\n \r\n1826 г. \r\nОсманският диван издава разпореждане, с което временно забранява износа на вълна от Северна България. Решението е продиктувано от желанието на турското правителство да си осигури нужните количества суровина за производството на шаяк, необходим за направа на облеклото за редовната армия. \r\n \r\n \r\n1185 г. \r\nСицилиански нормани нападат и превземат Солун. Градът е подложен на пълно разорение, голяма част от жителите му са избити, а хиляди са пленени. Събитието се тълкува като доказателство, че небесният защитник на града св. Димитър Солунски е оттеглил своето покровителство. Слухът се разпространява бързо. Според не много ясни сведения, бягайки от разорения Солун, един българин спасява чудотворната икона на светеца и я донася в Търново. Обяснението е, че св. Димитър Чудотворец е избрал Търново за свой богохраним град и е станал покровител на българите. Болярите Асен и Петър изграждат храм на светеца. \r\n \r\n \r\n На тази дата умират: \r\n1966 г. \r\nУмира художникът Борис Ангелушев. Роден е на 25 октомври 1902 г. в Пловдив. Учи в Художествената академия в Берлин и Швейцария. До 1935 г. работи в Германия. Твори в областта на приложната графика, карикатурата, политическия плакат, живописта. Родоначалник е на съвременното книгооформяне в България. Негови творби се намират в НХГ - София и в частни сбирки. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.08.24", "title": "Денят 24 август в българската история"}
{"url": "http://www.focus-news.net/news/2019/08/24/2692140/sliven-dnes-se-otkriva-28-iya-natsionalen-sabor-na-karakachanite-v-balgariya.html", "text": "Днес се открива 28-ия Национален събор на каракачаните в България, предаде репортер на  Агенция \"Фокус\" . Ежегодният  Национален събор на каракачаните в България ще се проведе днес в Сливен. Тази година е неговото 28-мо издание. \r\nСъборът  ще бъде открит в 11. 00 часа в местността \"Карандила\", край Сливен с водосвет. В 11.30 часа ще бъдат поднесени приветствия от официалните гости. В 11.45 ще започне богата фолклорна програма с участието на танцови ансамбли от България и Гърция.  \r\nВечерта от 20.00 часа е началото на Каракачанско гленди и  гръцка програма след полунощ. \r\nНационалният събор на каракачаните  е най-голямата проява на етноса в България. Основен организатор е Федерацията на културно-просветните дружества на каракачаните в България /ФКПДКБ/, един от най-старите и уважавани членове на Националния съвет за сътрудничество по етническите и интеграционните въпроси към Министерския съвет.  \r\nНикола Петков", "date": "2019.08.24", "title": "Сливен: Днес се открива 28-ия Национален събор на каракачаните в България"}
{"url": "http://www.focus-news.net/news/2019/08/24/2692143/sport-astan-vila-pobedi-evertan-s-20-kato-domakin.html", "text": "Футбол: Отборът на Астън Вила победи Евертън с 2:0 като домакин в третия кръг на Висшата лига. Попаденията за бирмингамският отбор отбелязаха Уесли Мораес в 21-ата минута и Анвар Ел Гази малко преди края на мача. След този резултат отборите на Евертън и Астън Вила се намират съответно на 9-та и на 12-та позиция във временното класиране.  \r\n \r\n  Теодор Пенев", "date": "2019.08.24", "title": "Спорт: Астън Вила победи Евертън с 2:0 като домакин"}
{"url": "http://www.focus-news.net/news/2019/08/24/2692144/varna-otbelyazvat-praznika-na-aksakovo.html", "text": "Отбелязват празника на Аксаково, който тази година отбелязва 15 години от обявяването си за град. Това съобщават от  кметската администрация .  Съботата ще е празнична от рано – в 11 часа е началото на националния авиомоделен събор “Fun Fly 2019”, който ще се проведе на поляна „Горен Доброглед“ в село Доброглед. Вечерните часове на празника първо ще са във владение на най-малките, с празник в центъра на града с водещ MONTY, а след това – властта в забавленията вземат талантите на Танцов ансамбъл “Изворче” и Славка Калчева.  \r\nНеделята по традиция започва в 9.00 с празнична Света Литургия в храм “Свето Успение Богородично” в град Аксаково. По обяд, в центъра стартира “Ретро рали Варна”. Вечерта градският стадион ще се превърне в арена за ветерански футболен сблъсък, а в 20.30 часа централният площад ще се превърне в сцена, на която, освен местни дарования, ще се качат рок групите Б.Т.Р. и Конкурент.", "date": "2019.08.24", "title": "Варна: Отбелязват празника на Аксаково"}
{"url": "http://www.focus-news.net/news/2019/08/24/2692138/anadolu-agency-turtsiya-zayavi-che-trimata-arestuvani-kmetove-sa-si-satrudnicheli-s-teroristi.html", "text": "Президентът на Турция, Реджеп Тайип Ердоган заяви, че тримата кюрдски кметове на градовете Диарбекир, Мардин и Ван, които бяха освободени по-рано от длъжност и арестувани, са си сътрудничели с терористични групировки, предава  Anadolu Agency . \r\n\"Ако поставят семействата на нашите мъченици пред общината и служат на терористи, а не на хората, ние пък ще им покажем вратата\", каза Ердоган в събитие в столицата Анкара. \r\nТримата кметове също така ще бъдат обвинени от турския съд за тероризъм. \r\nТе са част от опозиционната „Народна демократична партия“, която кабинета на Ердоган обвинява в обвързаност с обявената от Анкара за терористична организация „Работническа партия на Кюрдистан“ (ПКК). \r\nПрезидентът каза, че Турция не може да \"седи и гледа\" онези, които се „сдушават“ с терористи. \r\nТой също така осъди всички, които мълчаха, когато подобни проблеми се появиха в страни като Испания и Франция, но възроптаха, когато Турция предприе подобни мерки за сигурност. \r\n \r\n  Теодор Пенев", "date": "2019.08.24", "title": "Anadolu Agency: Турция заяви, че тримата арестувани кметове са си сътрудничели с терористи"}
{"url": "http://www.focus-news.net/news/2019/08/24/2692147/blagoevgrad-ansambal-pirin-shte-iznese-kontsert-v-amfipoli-v-gartsiya.html", "text": "Емблемата на Пиринския край Ансамбъл „Пирин“ ще представи творчеството си в Амфиполи, Гърция. Това съобщиха от пресцентъра на  Община Благоевград . Днес и на 25 август артистите ще представят българския фолклор по време на Двудневен трансграничен фестивал в Амфиполи. Фестивалът е под наслов „Традиции, танци, музика и култура\". \r\nПрез месец май тази година Благоевград бе домакин на Международния фестивал. Той цели да представи богатото културно наследство на България и Гърция с изпълнение на традиционни и за двете държави фолклорни песни, танци и игри. Фестивалът  се реализира по проект „Интегриране на трансграничното значение на историческите и археологически ценности на България и Гърция в една устойчива тематична туристическа дестинация” с акроним „Култура без граници“.    \r\nАнсамбъл „Пирин” е изнесъл близо 8000 концерта пред повече от 6 милиона зрители и слушатели у нас в почти 70 страни по всички континенти на света. Благоевградските музиканти, солисти и танцьори са гастролирали на десетки световноизвестни сцени и са изправяли на крака публиката в най-големите градове.", "date": "2019.08.24", "title": "Благоевград: Ансамбъл „Пирин“ ще изнесе концерт в Амфиполи в Гърция"}
{"url": "http://www.focus-news.net/news/2019/08/24/2692145/nimh-ekstremalen-indeks-za-pozharoopasnost-e-v-sila-na-mesta-v-15-oblasti-na-stranata.html", "text": "Екстремален индекс за пожароопасност е в сила на места в 15 области на страната. Това сочи справка в сайта на  Националния институт по метеорология и хидрология  (НИМХ). Индексът обхваща територии от областите София, София - град, Враца, Плевен, Русе, Силистра, Добрич, Варна, Бургас, Ямбол, Сливен, Стара Загора, Перник, Пазарджик и Благоевград. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в почти цялата останала част от страната. Този индекс означава, че са възможни много силни пожари с частично или пълно въвличане на дървесните корони.", "date": "2019.08.24", "title": "НИМХ: Екстремален индекс за пожароопасност е в сила на места в 15 области на страната"}
{"url": "http://www.focus-news.net/news/2019/08/24/2692150/burgas-zatvaryat-za-dvizhenie-ul-kont-androvanti-zaradi-tovaro-raztovarni-deynosti.html", "text": "Улица „Конт Андрованти“ ще бъде затворена за движение. Това съобщиха от пресцентъра на  Община Бургас . Ограничението ще е в сила от 08:00 до 20:00 часа и се налага заради извършването на товаро-разноварни дейности на ул. „Тракийска“.", "date": "2019.08.24", "title": "Бургас: Затварят за движение ул. „Конт Андрованти“ заради товаро-разтоварни дейности"}
{"url": "http://www.focus-news.net/news/2019/08/24/2692149/dobrich-shte-bade-provedena-ognena-fiesta-chirakman-2019.html", "text": "Ще бъде проведена Огнена фиеста „Чиракман 2019”. Това съобщават от  Община Каварна . Община Каварна информира всички граждани и гости на града, че фирма „РУМИ-РУСЧЕВ“ ЕООД ще превозва всички желаещи, които искат да посетят Огнена фиеста „Чиракман 2019” в Морска зона-Каварна. Автобусите ще се движат по обичайния си маршрут от 19:00 часа на всеки 30 минути, до приключване на огненото шоу.", "date": "2019.08.24", "title": "Добрич: Ще бъде проведена Огнена фиеста „Чиракман 2019”"}
{"url": "http://www.focus-news.net/news/2019/08/24/2692146/donald-tramp-sasht-sa-gotovi-za-pregovori-s-kitay-vapreki-uvelichenieto-na-mitata.html", "text": "САЩ винаги са готови за преговори в търговската сфера с Китай, заяви президентът на САЩ Доналд Тръмп пред репортери, преди да отлети за Франция за срещата от високо равнище между лидерите на страните от Г-7, съобщава агенция  TACC . \r\nДържавният глава беше попитан дали е готов за преговори с Китай, въпреки решението за затягане на вносните мита. \r\n\"Нека видим какво ще стане. Те искат преговори. Да, винаги съм отворен за преговори\", отговори той. \r\n\"Имаме малък спор с Китай, от който ще излезем победители. Днес наложихме много мита върху китайските стоки. Те наложиха няколко срещу нас, а ние срещу тях много\", заяви Тръмп. \r\nПрезидентът също така обвини своите предшественици на президентския пост за ситуацията около търговската война с Пекин. \r\n\"Те трябваше да направят нещо по въпроса не го направиха. Аз го правя и нямам избор, защото няма да губим около трилион долара годишно в полза на Китай. Китай разбира това\", добави Тръмп, като отново повтори, че е в \"добри отношения\" с лидера Си Дзипин. \r\nПо-рано американският президент обяви, че ще увеличи на митата върху китайските стоки през есента. Той каза още, че американските компании трябва да започнат да търсят алтернативи на производството на своите продукти в Китай, като според него те трябва да върнат тази продукция обратно в САЩ. \r\n \r\n  Теодор Пенев", "date": "2019.08.24", "title": "Доналд Тръмп: САЩ са готови за преговори с Китай, въпреки увеличението на митата"}
{"url": "http://www.focus-news.net/news/2019/08/24/2692154/stara-zagora-chetirinadesetoto-izdanie-na-natsionalniya-trakiyski-folkloren-sabor-bogorodichna-stapka-shte-se-provede-dnes-i-25-avgust.html", "text": "Четиринадесетото издание на Националния тракийски фолклорен събор „Богородична стъпка“, което ще се проведе днес и 25 август 2019 г. на Старозагорските бани, отново събира над  4000 участници - любители на българския бит и култура, съобщиха от пресцентъра на  община Стара Загора .  \r\nОрганизатори на събора са Община Стара Загора, Съюз на Тракийските дружества в България  Тракийско дружество „Одринска епопея“ Стара Загора, кметството на Старозагорските бани, Общество за фолклор, Народно читалище „Христо Ботев 1952“ Старозагорски бани. \r\nНачалото на програмата е в 9.00 часа, а от 11:00 часа е официалното откриване. Участниците в събора ще се изявяват на две сцени в парка на курорта през целия ден. От 19:00 часа започва Гала концерт на Фолклорен ансамбъл „Тракия“ Пловдив и Общински фолклорен ансамбъл „Загоре“  Стара Загора. \r\nОт 21:00 часа  ще има демонстрацията на нестинарски танц. \r\nВ неделя програмата започва в 9.00 часа на двете сцени, а в 16.00 часа ще бъдат обявени отличените участници в събора. \r\nЖурито, което ще оценява изпълнителите през двата фестивални дни, е в състав: академик  Крум Георгиев, академик Кирил Тодоров,  доц. д-р Веселка Тончева и доц. д-р Валентина Райчева, Институт за етнология и фолклористика с етнографски музей при БАН,  Христо Иванов, гл. худ. ръководител на Общински фолклорен ансамбъл „Загоре“ и музикантът Ангел Чакъров. \r\nЩе бъдат връчени плакети за принос в съхраняване и популяризиране на традиционната ни култура, а най-добрите колективи или индивидуални изпълнители ще бъдат отличени с Наградата на кмета на Община Стара Загора, Наградата на Тракийско дружество „Одринска епопея“, Наградата на Младежкото тракийско дружество.   \r\nСъпътстващата програма на събора е богата и интересна.  В детските творчески работилници „Съхранено с любов-сътворено с талант“  ще има занимания по интереси за малките участници и гости на събора. В къта за приложни изкуства те ще могат да изработят дървени лъжици, стомни, както и да обличат и рисуват бутилка. Много забавление ще предложи разучаването на игрите „Пускам, пускам кърпа“, „Криеница“, „Сляпа баба“ и др.  \r\nСамодейни състави ще  посрещат гости на раздумки с билков чай и ръжено кафе, живата традиция „Добра среща“ ще покажат в Селски двор, ще има демонстрация на традиционни тракийски гозби и на автентични народни носии. \r\nИзложба „Свещените места на България“ на доц. Алексей Стоев и проф. Пенка Стоева представя Астрономическа обсерватория „Юрий Гагарин“.  Фотографии на Елена Тилова пък са събрани в изложбата „Хубост българска“. \r\nХоро на мегдана ще събере оркестри и танцови школи, които ще покажат фолклорни танци от всички краища на страната. \r\nВ традиционната Улица на занаятите, майстори ще предлагат стоката си.  \r\nЗа желаещите да посетят природния феномен „Богородична стъпка“ организаторите осигуряват и безплатен превоз, тръгващ от центъра на Старозагорските бани.", "date": "2019.08.24", "title": "Стара Загора: Четиринадесетото издание на Националния тракийски фолклорен събор „Богородична стъпка“ ще се проведе днес и 25 август"}
{"url": "http://www.focus-news.net/news/2019/08/24/2692157/burgas-dvizhenieto-po-pat-7909-bratovo-ravnets-ot-km-12-do-km-25-tryabva-da-se-osashtestvyava-s-povisheno-vnimanie-poradi-remontni-deynosti.html", "text": "Нормална е пътната обстановка в областта. Това съобщиха за  Радио „Фокус“ – Бургас  от Областно пътно управление. Условията за шофиране са добри – пътищата са сухи и проходими, видимостта е отлична. Проходите са отворени за движение на всички моторни превозни средства. До 1 октомври движението по път III-7909 Братово – Равнец от км 12+400 до км 25+600 трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и максималната скорост е намалена на 40 км/ч. Движението се осъществява без затруднения както по пътищата в областта, така и по основните пътни артерии на град Бургас. В централната градска част няма образувани колони от автомобили, преминаването се осъществява без забавяне. \r\nДеница ДИМИТРОВА", "date": "2019.08.24", "title": "Бургас: Движението по път III-7909 Братово – Равнец от км 12 до км 25 трябва да се осъществява с повишено внимание поради ремонтни дейности"}
{"url": "http://www.focus-news.net/news/2019/08/24/2692152/the-guardian-donald-tramp-stana-obekt-na-podigravki-zaradi-ofitsialnata-si-naredba-kam-amerikanskite-kompanii-da-ne-proizvezhdat-stoki-v-kitay.html", "text": "Президентът на САЩ Доналд Тръмп стана обект на подигравки, след като „официално нареди“ на американските компании да спрат да произвеждат стоките си в Китай, пише британският вестник  The Guardian . \r\nАмериканският президент заяви по-рано в \"Туитър\" че „с настоящото съобщение официално нарежда“ на компаниите от САЩ, произвеждащи в Китай да започнат да произвеждат стоките си у дома, което стана причина за поредица от подигравки по негов адрес в социалната мрежа.  \r\nДепутатът Адам Шиф, чест критик на Тръмп се възползва от ситуацията и от своя страна нареди на американският президент да спре да използва „Туитър“. \r\n„И докато претендираме за конституционни правомощия, които нямаме, с настоящото съобщение аз нареждам на президента да спре да пише в „Туитър“, казва Шиф. \r\nДруги критици на президента му се подиграха, като „официално наредиха“ на стоковата борса да работи по-добре, както и на любимите си отбори да спечелят следващите си мачове.  \r\nДруг чест критик на Тръмп пък от своя страна „нареди“ на потребителите на социалната мрежа „официално да наредят“ нещо в нея.  \r\n \r\n  Теодор Пенев", "date": "2019.08.24", "title": "The Guardian: Доналд Тръмп стана обект на подигравки заради официалната си „наредба“ към американските компании да не произвеждат стоки в Китай"}
{"url": "http://www.focus-news.net/news/2019/08/24/2692153/kathimerini-gratskiyat-premier-kiriakos-mitsotakis-shte-se-sreshtne-s-kantslera-na-germaniya-angela-merkel-na-29-avgust.html", "text": "Германският канцлер Ангела Меркел и гръцкият министър-председател Кириакос Мицотакис ще се срещнат за да обсъдят двустранните отношения между двете страни и икономическите връзки между Берлин и Атина на 29 август, пише електронното издание на гръцкия вестник  Kathimerini . \r\nСрещата ще се състои в Берлин, според информация на германски правителствен говорител. Той добави, че посещението на гръцкия премиер ще се състои по обяд и двамата с Ангела Меркел ще проведат съвместна пресконференция малко по-късно. \r\n \r\n  Теодор Пенев", "date": "2019.08.24", "title": "Kathimerini: Гръцкият премиер Кириакос Мицотакис ще се срещне с канцлера на Германия Ангела Меркел на 29 август"}
{"url": "http://www.focus-news.net/news/2019/08/24/2692155/d-r-chavdar-angelov-direktor-na-npm-shipka-buzludzha-programata-na-natsionalnoto-chestvane-na-shipchenskata-epopeya-tazi-godina-e-bogata-i-raznoobrazna.html", "text": "Програмата на Националното честване на Шипченската епопея тази година е богата и разнообразна. Това каза в интервю за  Агенция „Фокус“  директорът на НПМ „Шипка - Бузлуджа” д-р Чавдар Ангелов. „Петък, преди тържествената част и кулминацията на празника, беше посветен на традиционното вече спортно състезание по изкачване на стъпалата, водещи към Паметника на свободата. По традиция след края на това състезание се проведе и един открит урок по история, който тази година минава под наслова „Бъди на върха“. Събитието се провежда пред самия Паметника на свободата. В петък в 17.30 часа беше премиерата на книгата „Участието на българите в освободителната война“ в Регионалната библиотека „Априлов – Палаузов“ в Габрово“, допълни директорът на НПМ „Шипка - Бузлуджа”.  \r\n„Днес, когато е кулминацията, по традиция всичко започва с панихида в памет на загиналите в Шипченските боеве в Соколския манастир. След което към превала на шипченския проход се отправят традиционните три лъча. Единният започва от Соколския манастир, другият от местността Узана, третият от храма „Рождество Христово“ в град Шипка“, посочи той. „Кулминацията на тържествата ще бъде в 12.00 часа, когато очакваме тържеството да бъде уважено от президента на Република България Румен Радев. Националната гвардейска част ще бъде заедно с нас. В 13.00 часа ще се проведе възстановка на боевете, свързани с отбраната на Шипченския проход. Тази година за втори път това ще се включи западно от централната батарея, близо до историческия връх Шипка“, обясни д-р Ангелов. Той допълни, че вечерта в Габрово ще има парад на военните духови оркестри в българската армия. В 20.45 ще започне тържествената заря-проверка.  \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.08.24", "title": "Д-р Чавдар Ангелов, директор на НПМ „Шипка - Бузлуджа”: Програмата на Националното честване на Шипченската епопея тази година е богата и разнообразна"}
{"url": "http://www.focus-news.net/news/2019/08/24/2692160/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Разкъсана облачност има в Стара планина, а в останалата част от планините е времето е ясно и слънчево. Температурите са от 9 до 17 градуса. Работят 1,2, и 4 линия на Пампорово, на Витоша работи кабинковата линия от Симеоново, както и лифтовете „Лале 1“ и „Лале 2“, на Боровец работи кабинковата линия и лифт „Ситняково“, на Банско работи кабинката.   \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.08.24", "title": "ПСС: Добри са условията за туризъм в планините"}
{"url": "http://www.focus-news.net/news/2019/08/24/2692161/ekipi-na-pss-okazvat-pomosht-na-zhena-s-izkalchen-krak-kray-hizha-ray-v-stara-planina.html", "text": "Екипи на ПСС оказват помощ на жена с изкълчен крак край хижа „Рай“ в Стара планина. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Подготвя се акция за транспортирането ѝ от хижата към Калофер.", "date": "2019.08.24", "title": "Екипи на ПСС оказват помощ на жена с изкълчен крак край хижа „Рай“ в Стара планина"}
{"url": "http://www.focus-news.net/news/2019/08/24/2692148/afp-sluzhitelyat-na-britanskoto-konsulstvo-zadarzhan-v-kitay-e-bil-osvoboden-i-e-obratno-v-honkong.html", "text": "Служителят на консулството на Великобритания в Хонконг Саймън Ченг е бил освободен от китайските власти, предава  AFP . \r\nЧенг изчезна в съседния град Шенжен по-рано, като в крайна сметка се оказа, че е бил арестуван от китайската полиция. \r\nСемейството на Ченг написа във „Фейсбук“ днес, че той се е върнал в Хонконг след като е бил освободен от властите в Пекин. \r\nЧенг се е връщал в Хонг Конг с високоскоростен влак на 8 август, когато е изчезнал безследно малко след като е преминал митническа проверка. Той беше в неизвестност няколко дни, преди Пекин да потвърди, че е бил взет под стража от полицията в Шенжен заради нарушаване на закон, свързан с обществената сигурност. \r\nЧенг бе освободен след 15 дни в ареста като полицията заяви, че той е „признал фактите около на незаконната си дейност\", но без да уточнява в какво е бил обвинен. \r\n \r\n  Теодор Пенев", "date": "2019.08.24", "title": "AFP: Служителят на британското консулство, задържан в Китай, е бил освободен и е обратно в Хонконг"}
{"url": "http://www.focus-news.net/news/2019/08/24/2692158/anadolu-agency-pakistan-povtori-iskaneto-si-za-namesa-na-oon-v-indiyskiya-shtat-dzhamu-i-kashmir.html", "text": "Пакистан изпрати още едно писмо до Върховния комисар на ООН за правата на човека, с което поиска намесата на ООН за прекратяване на „хуманитарните кризи“ в управлявания от Индия щат Джаму и Кашмир, съобщава турската информационна агенция  Anadolu Agency . \r\n„Външният министър Шах Мехмуд Куреши в писмо изтъкна подробно контекста и последствията от отнемането от страна на Индия на специалния статут на Джаму и Кашмир на 5 август“, се казва в изявлението на ислямската република. \r\nИзразявайки загриженост относно \"засилването на човешките страдания и по-нататъшното нарушаване на основните права на народа на Кашмир\", писмото на Куреши подчертава, че действията на Индия представляват нарушения на устава на ООН, съответните резолюции на Съвета за сигурност, международното право и ангажиментите на Индия. \r\n\"Външният министър подчерта необходимостта световната общност, включително ООН, да призове Индия да отмени едностранните си действия, да премахне полицейския час и други драконови мерки и да възстанови основните права на народа на Кашмир\", се казва още в изявлението. \r\n \r\n  Теодор Пенев", "date": "2019.08.24", "title": "Anadolu Agency: Пакистан повтори искането си за намеса на ООН в индийския щат Джаму и Кашмир"}
{"url": "http://www.focus-news.net/news/2019/08/24/2692151/otbelyazvame-142-godini-ot-shipchenskata-epopeya.html", "text": "Отбелязваме 142 години от Шипченската епопея през Руско-турската освободителна война от 1877-1878 г. Епичните боеве през август 1877 г. се водят на най-високите точки на Шипченския проход – връх Свети Никола (днес връх Столетов), връх Шипка и Орлово гнездо от 21-ви до 23-ти между войските на Сюлейман паша и руско-българския отряд на ген. Н. Г. Столетов. След боя при Стара Загора Сюлейман паша, след като попълва армията си с хора, оръжие и боеприпаси, насочва войската си (27 000 редовна войска – без башибозука, и 34 оръдия) към преминаване на Шипченския проход. На 19 август ген. Столетов съобщава, че целият корпус на Сюлейман паша е построен срещу Шипка, че силите му са огромни, но че неговите бойци (36-ти Орловски пехотен полк и пет български опълченски дружини – 5500 души с 27 оръдия) ще се бият докрай и че подкрепления „са крайно необходими“. Но ген. Радецки, чиито войски са разположени на фронта от Севлиево до гр. Елена, счита, че придвижването на турците към Шипченския проход е само демонстрация и че главният удар ще бъде нанесен откъм Осман Пазар (днес гр. Омуртаг). \r\nВ отбраната на Шипченския проход българските опълченци се сражават героично – по своята самоотверженост и смелост не отстъпват на руските войници. На 21 август сутринта войските на Реджеб паша започват атака срещу позициите на връх Св. Никола, а челните части на Шакир паша настъпват срещу Орлово гнездо. На първия ден са отблъснати 7 атаки. На следващия ден турците не атакуват, но престрелките не стихват. Шипченци спечелват едно цяло денонощие, което е от огромно значение за успеха на отбраната. Решителният и най-тежък бой започва на 23 август. Още призори турците откриват артилерийски огън по цялата позиция. Около 10.00 ч. турците получават шест табора подкрепление. Към обяд всички турски атаки са отбити, но положението остава тежко. Патроните и снарядите са на привършване. Към 17.00 часа настъпва критичният момент в тази героична епопея. По скатовете лежат телата на повече от 1380 защитници. В боя се хвърлят всички, включително и тежко ранените. В последния момент пристига помощ. Ген. Радецки пристига с две сотни казаци и взвод планинска артилерия. Шипка е спасена, а армията на Сюлейман паша не успява да се съедини с войските на Мехмед Али паша и да подпомогне Осман паша, отбраняващ Плевен, и заедно да изтласкат руската Дунавска армия северно от р. Дунав. По време на тридневните боеве загубите на Шипченския отряд възлизат на 3100 руски войници и офицери и 535 български опълченци, а загубите на противника – на повече от 8200 души.", "date": "2019.08.24", "title": "Отбелязваме 142 години от Шипченската епопея"}
{"url": "http://www.focus-news.net/news/2019/08/24/2692159/kyustendil-vazrasten-mazh-e-zaginal-a-dvama-dushi-sa-raneni-pri-katastrofa-v-dupnitsa.html", "text": "Възрастен мъж е загинал, а двама души са ранени при катастрофа в Дупница. Това съобщиха за  Радио „Фокус” – Кюстендил  от  Областна дирекция на МВР – Кюстендил . Инцидентът е станал снощи между 21.00 часа и 21.30 часа в град Дупница. 49-годишен шофьор на лек автомобил е загубил контрол над превозното средство и е блъснал клиенти на квартално заведение. На място е починал възрастен мъж на около 70 години. Двама души са получили наранявания, транспортирани са за лечение в болница в града, но няма опасност за живота им. Мъжът е изпробван за употреба на алкохол. Отчетените стойности са 0,26 промила в издишания въздух. По случая е образувано досъдебно производство, уведомен е дежурен прокурор. Водачът на автомобила е задържан.", "date": "2019.08.24", "title": "Кюстендил: Възрастен мъж е загинал, а двама души са ранени при катастрофа в Дупница"}
{"url": "http://www.focus-news.net/news/2019/08/24/2692165/sport-borusiya-dortmund-pobedi-kyoln-s-31.html", "text": "Футбол: Отборът на Борусия Дортмунд спечели мача от втория кръг на Бундеслигата срещу домакините от Кьолн с 3:1. Попаденията за гостите отбелязаха Джадон Санчо в 70-ата минута, Ашраф Хакими в 86-ата и Пако Алкасер малко преди края на двубоя. За домакините точен беше Доминик Дракслер. Това е вторият успех за Борусия Дортмунд в първите два кръга на Бундеслигата, след като по-рано надделяха над отбора на Аугсбург с 5:1.", "date": "2019.08.24", "title": "Спорт: Борусия Дортмунд победи Кьолн с 3:1"}
{"url": "http://www.focus-news.net/news/2019/08/24/2692156/the-guardian-prezidentat-na-braziliya-zhair-bolsonaro-zayavi-che-obicha-amazonskata-gora-sled-kato-beshe-obsipan-ot-kritiki-zaradi-bezdeystvieto-si.html", "text": "Президентът на Бразилия Жаир Болсонаро заяви, че изпитва „дълбока любов и уважение“ към Амазония, докато пожарите продължават да бушуват в най-голямата тропическа гора в света, а той е подложен на критики във връзка екологичните политики на правителството, пише британският вестник  The Guardian . \r\nВ телевизионно обръщение към нацията, посрещнато с протести в няколко бразилски града, Болсонаро заяви, че „не се задоволява“ със ситуацията в Амазония и вече предприема „твърди действия“ за разрешаването й чрез разполагане на войски в региона, които да помагат с гасенето на пожара. \r\nНо десният президент пренебрегна значението на горските пожари, които се превърнаха в голяма политическа и екологична криза, както и отговорността на администрацията си за това. \r\n„Горски пожари съществуват в целия свят и това не може да послужи като претекст за възможни международни санкции“, заяви Болсонаро в краткото си обръщение. \r\nГорските пожари са ежегодно явление в региона на Амазония - около 60% от тях избухват в Бразилия. Но експертите обвиняват президента за мащаба на тазгодишните пожари, тъй като според тях Болсонаро не е попречил на тези, които искат да унищожат гората.  \r\nТой от своя страна отговори на критиките, като заяви, че подобни коментари са  разпространение на „дезинформация“  и не помагат с нищо за разрешаване на кризата в Амазония. \r\n„Бразилия е пример за устойчивост“, заяви той, след като амазонският щат Акри стана последният, който обяви извънредно положение заради пожарите.  \r\n„Наше задължение е да опазваме гората. Ние сме наясно с това и предприемаме действия за борба с незаконното обезлесяване и всякакви други криминални дейности, които излагат на риск нашата Амазония“, добави Болсонаро. \r\nМарина Силва, бившият министър на околната среда в Бразилия, заяви обаче, че ще е необходимо повече от пропаганда и „думи на вятъра“, за да се реши амазонската „екологична криза“, причинена от политиките на Болсонаро. \r\n \r\n  Теодор Пенев", "date": "2019.08.24", "title": "The Guardian: Президентът на Бразилия Жаир Болсонаро заяви, че „обича“ амазонската гора след като беше обсипан от критики заради бездействието си"}
{"url": "http://www.focus-news.net/news/2019/08/24/2692163/sofiya-initsiativata-zeleni-biblioteki-shte-se-provede-v-borisovata-gradina-i-zhk-mladost-3.html", "text": "Инициативата „Зелени библиотеки“ ще се проведе в Борисовата градина и жк. „Младост 3“. Това съобщиха от пресцентъра на  Столична община . При голям интерес преминава инициативата на Столична библиотека „Зелени библиотеки“. За последните четири години около 5 хиляди читатели са записани в библиотеката на София от зелените инициативи, които са с над 12 хиляди посетители. За първите три съботи тази година записаните читатели са 550, а посетителите – над 2500. \r\n„Зелените библиотеки“ отново ще бъдат разположени на две места – в Борисовата градина и в парка „Младост 3“ от 10.00 до 14.00 часа. \r\nЗа пета поредна година в Борисовата градина любителите на поезията ще могат да чуят стиховете на Виолета Кунева, а децата ще могат да пеят заедно с детския поет и музикант Боби Мирчев. \r\nВ парка „Младост 3“ свои стихове ще чете поетесата Теодора Тотева, а издателство „Клевър Бук“ ще занимава децата с образователни игри и книжки. Ще бъде и мобилната библиотека – Библиобус, от която всички желаещи могат да получат безплатна едногодишна читателска карта и да заемат книги от фонда на Столична библиотека. \r\nПродължава инициативата „Споделени книги“ – „Вземи, прочети, върни“. Посетителите ще могат да вземат интересна нова или да оставят вече прочетена книга на специално поставените места в парковете. \r\nБиблиотеката на София работи с всички свои центрове и сектори от понеделник до петък от 8.30 до 19.45 часа и в събота от 9:00 до 14.45 часа, като предлага най-новите заглавия от художествената, научната, научнопопулярната и детската литература.", "date": "2019.08.24", "title": "София: Инициативата „Зелени библиотеки“ ще се проведе в Борисовата градина и жк. „Младост 3“"}
{"url": "http://www.focus-news.net/news/2019/08/24/2692162/tacc-rusiya-izvarshi-raketni-izpitaniya-v-kamchatka-i-arhangleska-oblast.html", "text": "Ядрените подводници на Руската федерация \"Тула\" и \"Юрий Долгорукий\" изстреляха балистични ракети по цели на полигон в Камчатка и в Архангелска област, като част от военни учения, съобщава агенция  TACC , като се позовава на информация от съобщение на Министерството на отбраната на Руската федерация. \r\n„На 24 август в съответствие с плана на военните учения, успешно бяха изпълнени изстрелвания на балистични ракети „Синева“ от стратегическите подводници „Тула“ и Юрий Долгоруки“, съобщава министерството. \r\nМинистерството заяви, че ракетите са изстреляни от района на Северния ледовит океан и от Баренцово море.  \r\n„Тестовите макети на бойните глави завършиха пълния цикъл на полетната програма и успешно удариха учебни цели на полигоните в района на Архангелск и на полуостров Камчатка“, казаха от министерството. \r\nМинистерството отбелязва, че тези изстрелвания потвърждават техническите характеристики на балистичните ракети, както и производителността на всички ракетни системи на подводници. \r\n \r\n \r\n \r\n \r\n  Теодор Пенев", "date": "2019.08.24", "title": "TACC: Русия извърши ракетни изпитания в Камчатка и Арханглеска област"}
{"url": "http://www.focus-news.net/news/2019/08/24/2692167/ria-novosti-bundestagat-nareche-eventualnoto-zavrashtane-na-rusiya-kam-g-8-greshka.html", "text": "Връщането на Русия във формата Г-7 ще бъде „грешка“, тъй като такова решение ще даде на Москва „грешен сигнал“, според Норберт Рьотген, предава   РИА Новости . \r\nТова заяви ръководителят на комисията по външна политика на германския парламент Норберт Рьотген в интервю за немско радио. \r\nТой сподели, че \"няма причина\" за повторна покана на Русия за Г-7 и обвини Москва в това, че води \"активна война\". \r\n\"Причината за изключването на Русия беше, защото тя наруши основните принципи на взаимодействие между държавите, като поведе активна война. И ако това не се промени, Русия няма да сътрудничи с никого. Но те искат да я подканят да се върне в групата, това ще бъде неправилен сигнал\", обясни политикът. \r\nПо-рано Игор Ковалев, заместник-декан на Факултета по световна икономика и световна политика във Висшата школа по икономика, заяви, че няма реални предпоставки, които биха позволили на Русия да се върне в организацията. \r\n \r\n  Теодор Пенев", "date": "2019.08.24", "title": "РИА Новости: Бундестагът нарече евентуалното завръщане на Русия към Г-8 \"грешка\""}
{"url": "http://www.focus-news.net/news/2019/08/24/2692169/burgas-zavedenie-na-plazha-e-izgoryalo-pri-pozhar-vav-vakantsionno-selishte-elenite.html", "text": "Заведение на плажа е изгоряло при пожар във ваканционно селище Елените. Това съобщиха от  ОДМВР - Бургас . Сигналът за инцидента е подаден около 03.01 часа тази сутрин в Районно управление – Несебър. Съобщено е за пожар в района на бийч бара на ваканционно селище Елените – своевременно към мястото на инцидента се отправили екипи от огнеборци и полицейски служители, които констатирали, че огъня обхванал постройки от леки конструкции, разположени на около 150-200 кв.м.  \r\nПожарът е неутрализиран въпреки силния вятър, който затруднявал гасителните дейности. Изгорял е целия бийч бар заедно с четири шатри, чадъри и шезлонги. Точната стойност на нанесените от пожар щети е в процес на изясняване. \r\nИзвършен е оглед на местопроизшествието. Разпитани са свидетели – очевидци на инцидента и са иззети видео-записи от разположени в близост камери. Констатирано е, че вероятна причина за пожара е късо съединение в хладилна камера. Предстои извършването на повторен оглед от екип пожаро-технически експерти. \r\n По случая в Районно управление – Несебър е образувано досъдебно производство.", "date": "2019.08.24", "title": "Бургас: Заведение на плажа е изгоряло при пожар във ваканционно селище Елените"}
{"url": "http://www.focus-news.net/news/2019/08/24/2692166/burgas-natsionalen-turnir-po-plazhen-tenis-s-mezhdunarodno-uchastie-shte-se-provede-na-tsentralniya-plazh-v-grada.html", "text": "Национален турнир по плажен тенис с международно участие започва на Централния плаж в Бургас. Това съобщиха от пресцентъра на  Община Бургас . Атрактивната надпревара е за юноши и девойки до 18 години, мъже и жени и смесени двойки. За наградите ще спорят състезатели от България, Русия и Украйна. Могат да се включат и начинаещи и напреднали, съобщиха организаторите от „Черноморски плажен спортен клуб“. Община Бургас подпомага събитието, което е включено в спортния й календар. Официалното откриване на турнира е от 10.00 часа. Срещите ще продължат през целия ден.  \r\nВ неделя са полуфиналните и финалните срещи. Началото е също в 10.00 часа. Около 13.00 часа ще започне церемонията по награждаване на призьорите.", "date": "2019.08.24", "title": "Бургас: Национален турнир по плажен тенис с международно участие ще се проведе на Централния плаж в града"}
{"url": "http://www.focus-news.net/news/2019/08/24/2692168/razgrad-70-godishen-mazh-e-tezhko-postradal-pri-katastrofa-mezhdu-karutsa-i-bus-na-patya-isperih-razgrad-v-rayona-na-selo-golyam-porovets.html", "text": "70-годишен мъж е тежко пострадал при катастрофа между каруца и бус на пътя Исперих - Разград в района на село Голям Поровец. Това съобщиха от  ОДМВР - Разград . Движението ще бъде временно ограничено заради инцидента. Трафикът се пренасочва в едната лента, Катастрофата е станала около 7.00 часа тази сутрин. От черен път внезапно на платното е излязла конската каруца и се е блъснала странично в преминаващ бус. Причина за произшествието е, че впрегнатото животно се подплашило и 70-годишният мъж с каруцата не успял да го спре. Самият той е с черепно-мозъчна травма и счупено ребро, откаран в МБАЛ - Разград в тежко състояние. След приключване на огледа на местопроизшествието движението ще бъде възстановено.", "date": "2019.08.24", "title": "Разград: 70-годишен мъж е тежко пострадал при катастрофа между каруца и бус на пътя Исперих - Разград в района на село Голям Поровец"}
{"url": "http://www.focus-news.net/news/2019/08/24/2692164/d-r-chavdar-angelov-direktor-na-npm-shipka-buzludzha-shipchenskata-epopeya-ima-izklyuchitelno-golyamo-znachenie-za-natsionalnoto-samochuvstvie-na-balgarina.html", "text": "Шипченската епопея има изключително голямо значение за националното самочувствие на българина, както на съвременниците на събитието, така и на съвременните българи. Това каза в интервю за  Агенция „Фокус“  директорът на НПМ „Шипка - Бузлуджа” д-р Чавдар Ангелов. „Тази епопея, тези шестдневни боеве, са ключови за развитието на българския народ през последните 140 години. Вероятно без съществуването на тази победа Руско-Турската война може би щеше да завърши по различен начин, в смисъл да не се достигне до възстановяването на българската държавност, което става факт шест месеца след героичната зашита на Шипченския проход през лятото на 1887 година“, обясни той. „Тя се превръща в един нарицателен пример за готовност за саможертва и борбата за Освобождението и обединението на българския народ. Може би в този смисъл никак не е случайно, че Шипченската епопея е първата от дългата поредица епопеи, които българската армия, изградена на българското опълчение, в последствие създава“, допълни д-р Ангелов. „Имаме епопея по време на Сръбско-българската война, при Сливница и Гургулят, имаме и Одринската епопея по време на Балканската война през 1913 година. Имаме Дойранска епопея в края на участието на България в Първата световна война, така че героите на Шипка, българските опълченци и офицерите, войниците от руските пехотни артилерийски части, участвали в отбраната на Шипченския проход, се превръщат в един пример за подражание“, каза още той. Д-р Ангелов допълни, че всеки честен българин, който милее за България и обича своята Родина, поставя на едно от първите места в пантеона на славата именно бранителите на Шипченския проход.  \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.08.24", "title": "Д-р Чавдар Ангелов, директор на НПМ „Шипка - Бузлуджа”: Шипченската епопея има изключително голямо значение за националното самочувствие на българина"}
{"url": "http://www.focus-news.net/news/2019/08/24/2692170/hurriyet-daily-turskite-kiprioti-razgovaryat-s-mezhdunarodni-energiyni-kompanii.html", "text": "Служители на признатата само от Турция Севернокипърска турска република (СКТР) са се срещнали с италианска енерийна компания, която е подписала договор и с гръцките киприоти да сондира за натурални ресурси в Източното Средиземноморие, пише турският вестник  Hurriyet Daily . \r\nПредставители на СКТР са поискали компанията да настоява за справедлив дял от природните ресурси между правителствата на турските и гръцките киприоти, като начин турската страна да получи международно признание, заяви заместник министър-председателя на СКТР Кудрет Йозерсай.  \r\nОчакването на турската страна е, че компаниите от САЩ, както и италианските компании, които извършват сондажни дейности близо до брега на Кипър след подписването на лицензионни споразумения с Република Кипър, условно ще изискват одобрението и на двете страни на острова.   \r\nТурските киприоти са разговаряли с италианската компания, каза Йозерсай когато беше попитан дали има контакт с международни енергийни компании за продажба на въглеводородните ресурси на острова. \r\n„Имахме диалог, дори теоретично, по въпросите как и на какъв етап можем да имаме сътрудничество“, каза той, като отбеляза, че тези компании се нуждаят от диалог със СКТР, тъй като се стремят да преодолеят всякакви търговски рискове. \r\nОсвен това някои представители на американските енергийни компании, които вече са лицензирани да обработват ресурсите на Република Кипър, присъстваха на конференцията, която Йозкай е представил във Вашингтон в началото на тази година. \r\n„Половината от участниците бяха представители на компаниите. Попитаха какво имаме предвид и каква би била процедурата. Ние им казахме, че можем да преодолеем проблема с признаванието, ако бизнесът се осъществява чрез частни компании. Имаме предишни случаи за това.\", заяви Йозкай. \r\n\"Те сигнализират, че са отворени за обсъждане на формули, в които ще бъдат включени турските киприоти, като по този начин намаляват (търговския) риск\", добави той. \r\n \r\n  Теодор Пенев", "date": "2019.08.24", "title": "Hurriyet Daily: Турските киприоти разговарят с международни енергийни компании"}
{"url": "http://www.focus-news.net/news/2019/08/24/2692171/sliven-karakachani-ot-balgariya-gartsiya-i-makedoniya-se-sabirat-v-grada-za-traditsionniya-sabor.html", "text": "Керван, представят придвижването на каракачаните към пасищата, ще бъде главната атракция на тазгодишното 28 издание на Фестивала на Федерацията на културно-просветните дружества на каракачаните в България, който се провежда по традиция през август в местността Карандила над Сливен. Това съобщи пред  Радио „Фокус“ – Сливен/b> председателят на Федерацията Христо Христов. \r\nПодобна възстановка от номадския живот на етноса ще бъде представяна за първи път, посочи Христов. \r\nКерванът ще се състои от четири коня, натоварени с традиционна покъщнина, и ще бъде воден от младо момиче. Ще го съпровождат два фолклорни състава. Конете ще преминат по пътя на Карандила и ще спрат пред т.н „чатура“ – временна колиба, които каракачаните правели по време на своите преходи. \r\n28-ят Национален събор на каракачаните в България ще се състои днес. Събитието ще започне с водосвет от 11.00 часа. След това фолклорна програма ще представят танцовите състави при Културно-просветните дружества на каракачаните от цялата страна и Ансамбълът за народни песни и танци „Сливен“. Като всяка година, и тази, ще има и курбан за здраве. \r\nТрадиционното каракачанското веселие „гленди“ ще се състои от 20.00 часа в града. Освен представители на дружествата от страната, за събора се очакват гости от Гърция и представители на Федерацията на каракачаните от Северна Македония. \r\nМиналогодишното издание на събора е събрало над 1500 души, а организаторите са надяват тази година гостите да са много повече. \r\nОт Федерацията на културно-просветните дружества на каракачаните в България се надяват тази есен да възстановят още едно голямо събитие – националния преглед на каракачанските танциви състави „Фламбура“. \r\nКаракачаните в България са около 20 000 хиляди, като в Сливен е най- голямата им общност. В областта живеят около 7 хидяди представители на етноса. \r\nЛюдмила ЙОРГОВА", "date": "2019.08.24", "title": "Сливен: Каракачани от България, Гърция и Македония се събират в града за традиционния събор"}
{"url": "http://www.focus-news.net/news/2019/08/24/2692172/kyustendil-gradat-e-domakin-na-avtomobilnoto-sastezanie-planinsko-izkachvane-osogovo.html", "text": "Градът е домакин на автомобилното състезание Планинско изкачване „Осогово“ днес и утре. Това съобщиха за  Радио „Фокус“ – Пирин  от Областна дирекция на МВР – Кюстендил. По тази причина се налага въвеждане на временна организация на движението в района на състезанието. Днес ще бъде затворено движението за други МПС в участъка от село Богослов до местността Студен кладенец. \r\nЛивия НИНОВА", "date": "2019.08.24", "title": "Кюстендил: Градът е домакин на автомобилното състезание Планинско изкачване „Осогово“"}
{"url": "http://www.focus-news.net/news/2019/08/24/2692175/reuters-indiyskite-opozitsionni-lideri-planirat-poseshtenie-v-shtata-dzhamu-i-kashmir.html", "text": "Водещите опозиционни лидери в Индия, включително бившият председател на Националния конгрес Рахул Ганди, продължиха с плана си да посетят Кашмир, което е в нарушение с исканията на местните власти да не го правят, предава  Reuters . \r\nМестната администрация на Джаму и Кашмир няма да позволи на членовете на опозицията да напуснат летището в Шринагар, основния град на щата.  \r\nOсем ръководители на няколко различни опозиционни партии, се качиха на полета от Ню Делхи. \r\nСитуацията в Кашмир остава напрегната, като силите за сигурност използваха по-рано сълзотворен газ срещу хвърлящите камъни местни жители в главния град Шринагар, въпреки налагането на строги ограничения. \r\nВ реч пред медиите преди да се качат на полета, опозиционните лидери заявиха, че искат да направят оценка на ситуацията в щата, който е под правителствена блокада от близо три седмици. \r\n„Ако ситуацията е нормална, тогава защо правителството ни ограничава да влизаме в региона. От една страна, правителството казва, че нещата са нормални, а от друга налагат ограничения на придвижването, защо има толкова много противоречия “, заяви представителят от Националния конгрес на Индия Гулам Наби Азад. \r\n \r\n  Теодор Пенев", "date": "2019.08.24", "title": "Reuters: Индийските опозиционни лидери планират посещение в щата Джаму и Кашмир"}
{"url": "http://www.focus-news.net/news/2019/08/24/2692176/mvr-edin-chovek-e-zaginal-a-30-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 30 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 25 тежки пътнотранспортни произшествия. В София са регистрирани 20 леки и две тежки катастрофи, при които са пострадали двама души.", "date": "2019.08.24", "title": "МВР: Един човек е загинал, а 30 са пострадали при катастрофи в страната през изминалото денонощие"}
{"url": "http://www.focus-news.net/news/2019/08/24/2692177/pazardzhik-selo-panagyurski-kolonii-shte-otbelezhi-traditsionniya-si-praznik.html", "text": "Ще бъде отбелязан традиционния празник на село Панагюрски колонии, съобщиха от  общинската администрация в Панагюрище . Програмата на празника ще започне в 11:30 часа в църквата „Свети Иван Рилски” в село Панагюрски колонии, където ще бъде отслужена Тържествена литургия и ще бъде осветен курбан за здраве. В 12:30 часа на откритата сцена в село Панагюрски колонии ще започне празнична програма с участието на народния певец Николай Славеев и народно веселие.", "date": "2019.08.24", "title": "Пазарджик: Село Панагюрски колонии ще отбележи традиционния си празник"}
{"url": "http://www.focus-news.net/news/2019/08/24/2692178/mvr-razkrita-e-niva-za-otglezhdane-na-kanabis-v-gorista-mestnost-do-kostinbrod.html", "text": "Разкрита е нива за отглеждане на канабис в гориста местност до Костинброд. Това съобщиха от пресцентъра на  МВР . Специализираната полицейска операция е проведена на 23 август от служители от отдел „Криминална полиция“ на ГДНП и техни колеги от ОДМВР - София. В гориста местност до Костинброд е разкрита нива за отглеждане на канабис. На място, в момента на полагане на грижи за растенията, са установени и задържани двама мъже – на 45 и 49 години, и двамата жители на община Костинброд, неизвестни до момента на органите на МВР. Установено е, че в нивата са се отглеждали 125 растения в напреднал етап на развитие, готови за беритба. Открити са и пособия за отглеждането им – бидони с вода за напояване, торове и препарати.  \r\nПри последвали процесуално-следствени действия в дома на 45-годишния криминалистите открили над 200 грама суха маса (марихуана).  \r\nПо случая е образувано досъдебно производство по чл. 354 в, ал.1 от НК, работата по документирането му продължава под ръководството на Окръжната прокуратура - София. 45-годишният е задържан с прокурорско постановление за срок до 72 часа, а на 49-годишният е наложена мярка \"Парична гаранция\".", "date": "2019.08.24", "title": "МВР: Разкрита е нива за отглеждане на канабис в гориста местност до Костинброд"}
{"url": "http://www.focus-news.net/news/2019/08/24/2692181/vidin-12-kilometrova-kolona-ot-avtomobili-se-e-obrazuvala-na-izhod-na-gkpp-dunav-most-2.html", "text": "12-километрова колона от автомобили се е образувала на ГКПП „Дунав мост 2“ на изход за товарни автомобили, съобщи  слушател на Радио „Фокус“.", "date": "2019.08.24", "title": "Видин: 12-километрова колона от автомобили се е образувала на изход на ГКПП „Дунав мост 2“"}
{"url": "http://www.focus-news.net/news/2019/08/24/2692182/burgas-zapochna-kampaniyata-za-nabirane-na-proektni-predlozheniya-po-natsionalnata-programa-za-dostapna-zhilishtna-sreda-i-lichna-mobilnost.html", "text": "Министерство на труда и социалната политика обяви началото на кампания за набиране на проектни предложения по Националната програма за достъпна жилищна среда и лична мобилност. Това съобщиха от пресцентъра на  Община Бургас . По нея може да се кандидатства в две направления: \r\n- за изграждането на достъпна среда за хора с увреждания в съществуващи жилищни сгради и прилежащите им пространства; \r\n- за осигуряване на лична мобилност чрез приспособяване/преустройство на лек автомобил и обучение за придобиване на правоспособност за управление на моторно превозно средство. \r\nВеднага след отварянето на програмата кметът Димитър Николов незабавно свика работна среща. В нея участваха представители на организации на хората с увреждания, роднини на такива хора, неправителствени организации, Дирекция \"Социално подпомагане\", зам.-кметовете Йорданка Ананиева и Руска Бояджиева, експерти от Общината. \r\n\"Има осигурени средства, но сроковете са кратки. Ако сме екип, ще успеем да привлечем по-голям ресурс за Бургас, както направихме при националната програма за саниране, така че трябва да действаме бързо и координирано. Това е шанс за много хора, които не са излизали с години от домовете си, а и голяма помощ за роднините им, които се грижат за тях. На този етап е нужно във възможно най-кратък срок да идентифицираме бургазлиите, имащи нужда от такава помощ и допустими по програмата\", каза кметът. \r\nСрокът за подаване на предложенията е от 22 август до 30 септември 2019 г. Допустимите кандидати са хора, които се придвижват в инвалидна количка. По направлението за достъпна среда може да се кандидатства с проекти на стойност между 10 000 и 100 000 лева. Парите могат да бъдат изразходени за изграждане на рампа, монтиране на електрически съоръжения - подемник, асансьор, и др. \r\nВ момента най-важното е гражданите с двигателен проблем, имащи желание да кандидатстват по програмата, да съобщят това на Община Бургас, която поема координацията на целия процес. Хубаво е това да стане до края на месец август. За тази цел пишете или се обадете по телефон на Илияна Драганова - 0883 569 566, i.draganova@burgas.bg. \r\nКогато се събере базата данни с желаещи, комисия, съставена от съответния териториален директор и техническо лице, ще обиколи подадените адреси, за да установи дали отговарят на изискванията на програмата. После ще се премине към изготвяне на отделните проекти, всеки със своята специфика. За кандидатстването е нужно и удостоверение от Дирекция \"Социално подпомагане\", че бъдещият бенефициент действително е човек с увреждане и затруднена мобилност. \r\nПо програмата може да се осигури достъпна среда както на хора, живеещи в панелни блокове в града, така и на такива, живеещи в къща на село. В първия случай, обаче, се кандидатства от името на сдружението на етажната собственост, което е юридическо лице. Във втория случай кандидатства собственикът на къщата. При спечелен проект парите ще се преведат на съответния одобрен кандидат, а не на Община Бургас. \r\nНе е проблем кандидатът да живее под наем. В такъв случай просто е нужно да има адресна регистрация на съответното място и да се сдобие с декларация за съгласие от собственика, която да се приложи към проектната документация. \r\nИма много въпроси по отделни детайли на програмата, така че не се колебайте и ги сведете до знанието на Общината на посочените контакти, а тя ще ги зададе от Ваше име на Министерството.", "date": "2019.08.24", "title": "Бургас: Започна кампанията за набиране на проектни предложения по Националната програма за достъпна жилищна среда и лична мобилност"}
{"url": "http://www.focus-news.net/news/2019/08/24/2692183/stara-zagora-pozhar-e-goryal-na-smetishte-na-zavoda-arsenal-v-kazanlak.html", "text": "Пожар е горял на сметище на завода „Арсенал“ в Казанлък. Това съобщи за  Агенция „Фокус“  от  ОДМВР Стара Загора . В петък около 20.00 часа се е запалило сметище на военния завод. Пожарът вече е потушен. Няма пострадали хора.  \r\nНадежда ИВАНОВА", "date": "2019.08.24", "title": "Стара Загора: Пожар е горял на сметище на завода „Арсенал“ в Казанлък"}
{"url": "http://www.focus-news.net/news/2019/08/24/2692180/d-r-chavdar-angelov-npm-shipka-buzludzha-ideyata-za-pametnik-koyto-da-uvekovechi-pametta-na-branitelite-na-shipchenskiya-prohod-se-poyava-nyakolko-mesetsa-sled-kraya-na-rusko-turskata-voyna.html", "text": "Идеята за построяване на паметник, който да увековечи паметта на бранителите на Шипченския проход и на всички загинали за освобождението на България се поява няколко месеца след края на Руско-турската освободителна война. Това каза в интервю за  Агенция „Фокус“  директорът на НПМ „Шипка - Бузлуджа” д-р Чавдар Ангелов. „През зимата на 1879 година в старопрестолния град Търново заседава Учредителното събрание, което има задача да изработи първата българска Конституция. По време на дебатите се поставя и въпросът за построяването на подобен монумент. Идеята е подкрепена от тогавашните лидери на българския обществено-политически живот, а и по-голямата част от присъстващите делегати“, посочи той. Д-р Ангелов допълни, че като всяко нещо в България реализирането се натъква на множество трудности. „Идеята е подхващана многократно в следващите десетилетия, но едва в началото на 20-те години на 20-ти век се пристъпва към конкретни действия. Фактически самото строителство на монумента започва през 1926 година и след много трудности и перипетии завършва до началото на 30-те години“, каза още той. Д-р Ангелов допълни, че откриването на паметника става в една наистина тържествена и приповдиганата обстановка на 26 август 1934 година в присъствието на цар Борис III, на цялото българско правителство, на генералитета, на обществения културен и политически елит на тогавашна България и многохилядно множество, което се стича към връх Свети Никола от цялата страна. „Този паметник вече 85 години е един от най-обичаните и почитаните български паметници, който всяка година се посещава от десетки хиляди българи. Днес НПМ „Шипка - Бузлуджа” има голямата отговорност да се грижи за съхранението и поддържането на този монумент и се надяваме, че днес, когато ще отбележим 85-ата годишнина от тържественото освещаване на паметника ще бъде споделен с нас от наистина много наши сънародници“, допълни директорът на НПМ „Шипка - Бузлуджа”.  \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.08.24", "title": "Д-р Чавдар Ангелов, НПМ „Шипка - Бузлуджа”: Идеята за паметник, който да увековечи паметта на бранителите на Шипченския проход се поява няколко месеца след края на Руско-турската война"}
{"url": "http://www.focus-news.net/news/2019/08/24/2692185/nad-50-snimki-sa-polucheni-za-20-dni-po-kampaniyata-na-mrrb-moyat-grad-e-moyata-krepost.html", "text": "Над 50 снимки на проекти, допринасящи за модернизирането и подобряването на градската среда, са получени за 20 дни в Министерството на регионалното развитие и благоустройството (МРРБ) в рамките на инициативата „Покажи как обновяваме родното ти място“. Това съобщиха от пресцентъра на  Министерство на регионалното развитие и благоустройството . Тя започна на 4 август и е част от образователно-патриотичната кампания на регионалното министерство „Моят град е моята крепост“, която стимулира популяризиране на проектите, с които се обновяват големите общински центрове и обекти на културната, туристическата, образователната, социалната, здравната и пътна инфраструктура. \r\nКъм момента най-активни са гражданите на Враца, Стара Загора, Пловдив, Монтана, Добрич и Петрич, от които населени места са получени най-много снимки. Преобладават кадрите на обновените паркове, площади, санирани блокове, както и реновирани училища и детски градини. \r\nИдеята е гражданите да покажат с фотоси как се развиват градовете с инвестициите по Оперативна програма „Региони в растеж“ 2014-2020 г., както и с предходните проекти, реализирани по ръководените от МРРБ европрограми. Така всеки има възможност да подкрепи родния си град, като покаже обновени паркове и площади, междублокови пространства, детски градини, училища, жилищни и обществени сгради, спортни площадки и центрове, рехабилитирани пътища, културни и туристически обекти, реновирани здравни заведения, обществен транспорт и внедрени интелигентни решения за управление на населените места. \r\nИнициативата продължава до 30 септември. Снимките за участие в конкурса се изпращат на имейл: press@mrrb.government.bg.  \r\nНай-добрите кадри и посланията към тях ще бъдат включени в календар за 2020 г., предвидени са и атрактивни награди.  Задължително е при изпращането им да бъдат посочени име и адрес на автора, телефон, възраст, както и описание на мястото, където е направена снимката и мнение защо този обект Ви впечатлява.", "date": "2019.08.24", "title": "Над 50 снимки са получени за 20 дни по кампанията на МРРБ „Моят град е моята крепост“"}
{"url": "http://www.focus-news.net/news/2019/08/24/2692187/futbol-levski-posreshta-lokomotiv-plovdiv-v-mach-ot-sedmiya-krag-na-parva-liga.html", "text": "Футбол: Левски посреща Локомотив Пловдив в домакински мач от седмия кръг на „Първа лига“, който ще се играе в 20:30 часа.  \r\nДвата отбора са с равен брой точки и се борят за челни позиции в класирането, като Левски се намира на 2-ра позиция с по-добра голова разлика от пловдивския отбор, който е трети.  \r\nСелекционерът на софийския клуб Петър Хубчев няма да може да разчита на контузения Филипе Нашименто. Локомотив Пловдив няма проблеми с наказани или контузени футболисти. \r\n \r\n  Теодор Пенев", "date": "2019.08.24", "title": "Футбол: Левски посреща Локомотив Пловдив в мач от седмия кръг на „Първа лига“"}
{"url": "http://www.focus-news.net/news/2019/08/24/2692186/blagoevgrad-18-godishno-momche-e-postradalo-pri-skandal-mezhdu-dve-kompanii-v-diskoteka.html", "text": "18-годишно момче е пострадало при скандал между две компании в дискотека. Това съобщиха за  Агенция „Фокус“  от  МВР . Около 5.30 часа сутринта е подаден сигнал за скандала, при който двете компании са се замеряли с предмети от масите в дискотеката и вследствие на това е пострадало едно момче. То е с повърхностни рани. Всички лица са установени и са им съставени протоколи. По случая има заведена преписка.  \r\nНадежда ИВАНОВА", "date": "2019.08.24", "title": "Благоевград: 18-годишно момче е пострадало при скандал между две компании в дискотека"}
{"url": "http://www.focus-news.net/news/2019/08/24/2692174/haskovo-keltski-praznik-shte-se-provede-v-topolovgrad.html", "text": "Келтски празник ще се проведе в местността Корията. Това съобщиха от пресцентъра на  Община Тополовград . Събитието се организира от Общината, Сдружение „Келтско наследство“ - с. Хлябово, Сдружение “Ценности“ - Бургас и Сдружение „Творец“ – Мъглиж. Присъстващите на празника ще наблюдават келтски игри и ритуали, ще се запознаят с интересната келтска култура. Забавни за публиката и участниците са включените в програмата игри: мързеливата пръчка; обръщане на дърво; хвърляне на чувал с тежест през глава и хвърляне на топка от 500 г от винена бъчва. Децата ще могат да се включат в ателието  за изработване на керамични съдове и рисуване с художници от „ТворецЪ“. Ще бъдат възпроизведени ритуалите „Келтски Брак“ и „Мейпол“ с „Магическа захар“. Откриването на празника ще бъде в 11.00 часа. Предвидена е и кратка презентация на келтската култура. В 11.20 часа ще се проведе традиционна шотландска игра „Мързеливата пръчка“.", "date": "2019.08.24", "title": "Хасково: Келтски празник ще се проведе в Тополовград"}
{"url": "http://www.focus-news.net/news/2019/08/24/2692179/the-independent-boris-dzhonsan-zayavi-predi-sreshtata-ot-visoko-ravnishte-v-biarits-che-nay-dobrite-dni-na-velikobritaniya-ne-sa-otminali.html", "text": "Премиерът на Великобритания Борис Джонсън се подготвя за първата си международна среща на високо равнище и търговските преговори с Доналд Тръмп на срещата на Г-7, пише британският вестник  The Independent . \r\nОчаква се на заседанието на лидерите на най-големите икономики в света в Биариц Джонсън да покаже плановете си за Брекзит в разговори с Доналд Туск, председател на Европейския съвет. \r\nПреди срещата премиера заяви, че най-добрите дни на Великобритания далеч не са преминали, както смятат „някои хора“. \r\n„Някои хора поставят под въпрос демократичното решение, което тази страна е взела, опасявайки се, че ще се оттеглим от света. Някои смятат, че най-добрите дни на Великобритания са зад гърба ни. \r\n\"На тези хора казвам, много грешите.\", заяви Джонсън преди срещата. \r\n \r\n  Теодор Пенев", "date": "2019.08.24", "title": "The Independent: Борис Джонсън заяви преди срещата от високо равнище в Биариц, че „най-добрите дни“ на Великобритания не са отминали"}
{"url": "http://www.focus-news.net/news/2019/08/24/2692190/tacc-angela-merkel-obeshta-na-sreshtata-na-g-7-da-bade-obsadena-rusiya-ukrayna-i-situatsiyata-v-siriya-i-libiya.html", "text": "Участниците в срещата от високо равнище на Г-7 във френския град Биариц ще обсъждат теми, свързани с отношенията с Русия, конфликта в Украйна, ситуацията в Сирия и Либия, както и пожарите в бразилската част на Амазония. Това заяви германският канцлер Ангела Меркел в седмичния си подкаст, публикуван на уебсайта на правителството, предава агенция  TACC . \r\n\"Такава среща предоставя възможност да се обсъдят какви външнополитически проблеми трябва да бъдат решени. Тук, разбира се, ще обсъдим темата за Украйна, ще говорим за отношенията с Русия, ще се заемем със ситуацията в Сирия и Либия, която е много несигурна и ще задълбочим още повече нашето партньорство с Африка\", заяви Меркел. \r\n\"Да говорим един с друг е много по-добре, отколкото да говорим един за друг, а Г-7 е чудесна възможност (за това)\", подчерта канцлерът. \r\nСпоред Меркел една от централните теми на срещата на върха ще бъде въпросът за измененията в климата.  \r\n\"Ние сме силно шокирани от ужасните пожари в Амазония\", каза тя, като заяви, че на срещата ще се обсъжда каква подкрепа и помощ може да бъде оказана в борбата срещу бедствието.  \r\nЦелта е „да се изпрати ясен сигнал, че трябва да се направи всичко възможно, за да се спрат пожарите“, подчерта канцлерът. \r\n„Еманюел Макрон е прав, къщата ни гори и не можем да мълчим\",  добави тя. \r\nНаред с другите теми на срещата, Меркел назова и другите теми, които ще се обсъждат. Това ще бъдат равенството между половете , по-специално по отношение на заплатите, здравословните проблеми и подобряването на ситуацията в африканските страни.  \r\n\"Само ако Африка се развива добре, светът може да се развива добре\", завършва Меркел. \r\n \r\n \r\n  Теодор Пенев", "date": "2019.08.24", "title": "TACC: Ангела Меркел обеща на срещата на Г-7 да бъде обсъдена Русия, Украйна и ситуацията в Сирия и Либия"}
{"url": "http://www.focus-news.net/news/2019/08/24/2692173/anadolu-agency-v-severna-siriya-otryadite-za-narodna-samootbrana-zapochnaha-otteglyane-ot-dogovorenata-mezhdu-sasht-i-turtsiya-zona-za-sigurnost.html", "text": "„Сирийските Демократични Сили“, под чиято опека функционира и кюрдската организация “Отряди за народна самоотбрана“, обявена от Анкара за терористична, започна изтегляне от Северна Сирия, съобщава  Anadolu Agency . \r\nТова се случва след като САЩ и Турция се споразумяха да започнат първата фаза от плана за изграждане на зона за сигурност в Северна Сирия.  \r\n„В рамките на 24 часа от телефонното обаждане между министърите на отбраната на САЩ и Турция, свързано с въпросите по сигурността в Северна Сирия, „Сирийските демократични сили“ започнаха демонтирането на укрепленията си“, заявиха представители на Висшето командване на въоръжените сили на Вашингтон в „Туитър“.  \r\n„Това демонстрира тяхната отдаденост към прилагането на рамките на механизмите за безопасност.“, добавиха те. \r\nВ телефонното обаждане министрите Марк Еспър и Хулуси Акар са се съгласили да бъде дадено началото на първата фаза от прилагането на споразуменията между САЩ и Турция за сигурна зона в Сирия близо до турската граница. \r\nАкар настоя, че зоната за сигурност, източно от река Ефрат в Сирия трябва да бъде създадена в рамките на принципите, заложени в календара, без никакво забавяне. \r\nАкар и Еспер също се споразумяха, че военните делегации от двете страни ще се срещнат в Анкара скоро, за да обсъдят следващите етапи от плана за установяването на зона за сигурност. \r\n \r\n  Теодор Пенев", "date": "2019.08.24", "title": "Anadolu Agency: В Северна Сирия „Отрядите за народна самоотбрана“  започнаха оттегляне от договорената между САЩ и Турция зона за сигурност"}
{"url": "http://www.focus-news.net/news/2019/08/24/2692192/navarshvat-se-83-godini-ot-rozhdenieto-na-golyamata-narodna-pevitsa-lyubka-rondova.html", "text": "Навършват се 83 години от рождението на голямата народна певица Любка Рондова, родена в костурското село Шестево през 1936 година, предаде репортер на  Радио „Фокус“ – Пирин . Още от дете тя има тежка съдба, защото именно в най-хубавите си години е била разделена от своите родители. По-късно в България те се събират, но за съжаление никой не е имал силите и възможността да ѝ върне детските години, в които тя е била далеч от семейството и родния край.  \r\nКато творец, тя беше невероятен и неизчерпаем извор на песни, а 30 години от професионалната си кариера развива в ансамбъл „Гоце Делчев“. Тя изпява и записа едни от най-старите български песни, които са били на повече от 200 години. Те са общо 7 на брой и Рондова успя да ги издири с помощта на диригента на ансамбъла Никола Въклинов. Въз основа на тези песни има заснет и много интересен филм. През живота си Любка Рондова записва много албуми. Освен това първият клуб, който е бил направен в България за хора, преди 27 години, носи името на една от песните ѝ „Беломорие“. Тоест Любка Рондова е негов „кръстник“. Тази песен е показателна за съдбата на бежанците, на мигрантите и една от най-емблематичните в песенното творчество на Любка Рондова.  \r\nНародната певица почина на 15 март 2016 година след тежко боледуване. \r\nЛивия НИНОВА", "date": "2019.08.24", "title": "Навършват се 83 години от рождението на голямата народна певица Любка Рондова"}
{"url": "http://www.focus-news.net/news/2019/08/24/2692191/aneliya-pavlova-natura-2000-v-balgariya-novi-horizonti-ako-vidite-ranen-prilep-signalizirayte-regionalnite-inspektsii-po-okolnata-sreda-i-vodite.html", "text": "Сигнали за ранени прилепи хората могат да подадат на регионалните инспекции от Околната среда и водите. Това каза координаторът по проект „Натура 2000 в България – Нови хоризонти“ Анелия Павлова в интервю за  Агенция „Фокус“   за отбелязването на Европейската нощ на прилепите. „В зависимост от положението на прилепа най-често ги изпращаме към Спасителния център за диви животни в Стара Загора“, поясни тя. \r\nПо думите ѝ сигнали за ранени прилепи получават най-често пролетно и есенно време, защото заради времето не е имало достатъчно храна, която да си набавят и падат изтощени и може някоя котка да ги намира в градски условия. \r\n„Лятото се обаждат най-често хора, които намират близо до жилището си колония от прилепи“, допълни Павлова. \r\nТя посочи, че за Европейската нощ на прилепите са подготвили и детектор, с който ги „подслушват“. „Прилепите си говорят с ултразвуци, които хората не чуват. Този детектор записва звука, като го прави чуваем и го забавя около 10 пъти и ние превеждаме на децата какво си „говорят“ прилепите“, обясни координаторът по проект „Натура 2000 в България – Нови хоризонти“. \r\n \r\n Пълния текст на интервюто четете по-късно в „Мнение”", "date": "2019.08.24", "title": "Анелия Павлова, „Натура 2000 в България – Нови хоризонти“: Ако видите ранен прилеп, сигнализирайте регионалните инспекции по Околната среда и водите"}
{"url": "http://www.focus-news.net/news/2019/08/24/2692189/blagoevgrad-mramorna-statuya-tip-togatus-e-namerena-v-antichen-grad-herakleya-sintika.html", "text": "Нова римска мраморна статуя тип „Тогатус“ е намерена в античен град Хераклея Синтика. Това съобщиха за  Радио „Фокус“ - Пирин  от екипа на доц. д-р Людмил Вагалински. Те са се натъкнали на откритието при проучването на Големия канал или т. нар. Коака Максима. Предстои статуята да бъде извадена като преди това ще бъде проучена нейната стратиграфия. На по-късен етап ще бъде извършена и аварийна реставрация и консервация, за да може откритието да бъде изложено. \r\nТова е втора статуя от този тип, открита на обекта. Първата бе намерена през археологически сезон 2018 г. Тогава археолозите намериха мъжка статуя без глава. По-късно бе открита и женска мраморна глава. \r\nЛивия НИНОВА", "date": "2019.08.24", "title": "Благоевград: Мраморна статуя тип „Тогатус“ е намерена в античен град Хераклея Синтика"}
{"url": "http://www.focus-news.net/news/2019/08/24/2692188/d-r-chavdar-angelov-npm-shipka-buzludzha-na-tri-pati-se-e-povdigal-vaprosat-za-vazstanovyavane-na-istoricheskoto-ime-na-varha-kadeto-e-postroen-pametnikat-na-svobodata.html", "text": "В последните години на три пъти се е повдигал въпросът за възстановяване на историческото име на върха, върху който е построен Паметникът на свободата. Това каза в интервю за  Агенция „Фокус“  директорът на НПМ „Шипка - Бузлуджа” д-р Чавдар Ангелов. „Върхът, върху който е изграден Паметникът на свободата, към момента на отбраната на Шипченския проход и на откриването на Паметника на свободата, се е наричал Свети Никола. Това име той носи до 1951 година“, уточни Ангелов. „През 1951 година във връзка с настъпилите сериозни обществено-политически промени в България след преврата от 9 септември 1944 година върхът е преименуван от Свети Никола на Столетов връх. С това име той е познат до 1977 година, когато няколко месеца след тържественото отбелязване на 100-годишнината от Шипченската епопея, върхът малко потайно, поне съдейки от запазените документи, е преименуван втори път и вече се нарича Шипка“, допълни д-р Ангелов. Той уточни, че проблемът е, че има друг връх, който също се нарича Шипка. „Той се намира на няколко стотин метра северозападно от Паметника на свободата и всъщност отбраната на Шипченския проход през 1877 година се е случила именно около два върха – връх Шипка, където е разположен централната и кръглата батарея, отбраняващи Шипченската позиция и връх Свети Никола, където се разразяват първите сериозни боеве между Шипченския отряд и армията на Сюлейман паша“, каза още той. Д-р Ангелов обясни, че това повтаряне на имената на два върха създава проблем доколкото е малко трудно да обясняват в какъв порядък и на какви локации са се случили най-важните моменти от освободителния поход на руската армия, подкрепен от българското опълчение по време на тази последна за 19-ти век Руско-турска война.  \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.08.24", "title": "Д-р Чавдар Ангелов, НПМ „Шипка - Бузлуджа”: На три пъти се е повдигал въпросът за възстановяване на историческото име на върха, където е построен Паметникът на свободата"}
{"url": "http://www.focus-news.net/news/2019/08/24/2692193/burgas-ima-zabavyane-na-dvizhenieto-na-izhod-za-leki-i-tovarni-avtomobili-na-gkpp-malko-tarnovo.html", "text": "Има забавяне на движението на изход за леки и товарни автомобили на ГКПП „Малко Търново“. Това съобщи за  Радио „Фокус“ – Бургас  дежурният на пункта. На турска страна има образувана колона от около 20 автомобила, която започва да намалява. На другите пунктове няма образувани големи колони от автомобили и преминаването се осъществява без съществено забавяне. \r\nДеница ДИМИТРОВА", "date": "2019.08.24", "title": "Бургас: Има забавяне на движението на изход за леки и товарни автомобили на ГКПП „Малко Търново“"}
{"url": "http://www.focus-news.net/news/2019/08/24/2692194/bsp-sofiya-shte-otbelezhi-100-godishninata-ot-smartta-na-georgi-kirkov-na-25-avgust.html", "text": "Градската организация на БСП в София и общински съветници от групата на социалистите в Столичния общински съвет ще отбележат 100-годишнината от смъртта на Георги Кирков-Майстора на 25 август. \r\nВ 10.00 часа заместник-председателят на БСП - София проф. Ваня Добрева, заедно с районни председатели и членове и симпатизанти на социалистическата партия и на делото на Георги Кирков, ще поднесат цветя на гроба му в Централните софийски гробища, парцел 10. \r\nВ 11.00 часа пред паметника на Георги Кирков на Женския пазар (на ъгъла на бул. \"Стефан Стамболов\" и ул. \"Лозенград\") годишнината ще бъде отбелязана с кратка официална програма, на която водещ ще бъде общинският съветник от групата на БСП в СОС и председател на районната организация на социалистите във \"Възраждане\" Иван Таков, а след това ще бъдат поднесени цветя.", "date": "2019.08.24", "title": "БСП - София ще отбележи 100-годишнината от смъртта на Георги Кирков на 25 август"}
{"url": "http://www.focus-news.net/news/2019/08/24/2692196/blagoevgrad-natsionalniyat-otbor-na-balgariya-po-taekuon-do-itf-e-poslanik-na-natsionalnata-kampaniya-zaedno-sreshtu-trafika-na-hora.html", "text": "По инициатива на Местната комисия за борба с трафика на хора – гр. Благоевград, националният отбор на България по Tаекуон-До ITF е посланик на кампанията „Заедно срещу трафика на хора/ WE SAY NO TO HUMAN TRAFFICKING“. Това съобщиха от пресцентъра на  Община Благоевград . Ежегодната национална кампания за превенция на трафик на хора с цел сексуална експлоатация се организира от Националната комисия за борба с трафика на хора към Министерски съвет (НКБТХ), съвместно с десетте местни комисии за борба с трафика на хора в страната.  \r\nВ Благоевград бяха проведени редица работни срещи с д-р Марио Богданов, Вицепрезидент на Световната и Европейската Федерации по Таекуон-До и Президент на Българска Федерация по Таекуон-До, в резултат на които е постигната договореност за партньорство между НКБТХ и Българската Федерация по Таекуон-До ITF.  \r\nПредстои в периода до 30 август 2019 г. да се проведе Световното първенство по Таекуон-До ITF в зала „Колодрума“, гр. Пловдив. Състезателите от българският национален отбор ще носят тениски с мотото на кампанията „We say NO to human trafficking”. Междувременно в рекламния видеоклип за домакинството на България също е включено посланието. По време на първенството ще бъдат разпространени и информационни материали на български и английски език, разработени специално за събитието от МКБТХ – гр. Благоевград и Националната комисия. \r\nВ Световното ще участват представители на над 80 държави, сред които Австралия, САЩ, Канада, Аржентина, Бразилия, Панама, Венецуела, Пуерто Рико, Англия, Уелс, Шотландия, Ирландия, Испания, Франция и други, като се очаква състезателите да бъдат над 1 500.", "date": "2019.08.24", "title": "Благоевград: Националният отбор на България по Tаекуон-До ITF е посланик на националната кампания „Заедно срещу трафика на хора“"}
{"url": "http://www.focus-news.net/news/2019/08/24/2692198/plovdiv-56-godishen-mazh-e-s-izgaryaniya-sled-pozhar-v-suhi-trevi-v-dvora-na-umbal-sv-georgi.html", "text": "56-годишен мъж е пострадал след пожар в сухи треви и храсти в двора на УМБАЛ „Св. Георги“ до кухненския блок. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Сигналът за възникнали пламъци е получен в 15.25 часа вчера. В ликвидиране на произшествието е участвал един пожарен автомобил с трима служители. Пострадалият мъж е с изгаряния по гърба, транспортиран е в Центъра за спешна медицинска помощ. \r\nТони МИХАЙЛОВ", "date": "2019.08.24", "title": "Пловдив: 56-годишен мъж е с изгаряния след пожар в сухи треви в двора на УМБАЛ „Св. Георги“"}
{"url": "http://www.focus-news.net/news/2019/08/24/2692197/aneliya-pavlova-natura-2000-v-balgariya-novi-horizonti-evropeyskata-nosht-na-prilepite-tseli-da-razprostrani-informatsiyata-che-tezi-zhivotni-sa-i-polezni.html", "text": "В България има 33 вида прилепи, които са полезни за селското стопанство защото се хранят с насекоми - вредители. Това каза координаторът по проект „Натура 2000 в България – Нови хоризонти“ Анелия Павлова в интервю за  Агенция „Фокус“   за отбелязването на Европейската нощ на прилепите. Тя обясни, че тази година се отбелязва за 23-ти пореден път в цяла Европа, като в България ще започне след 15 септември.  \r\n„Идеята е да достигне до повече хора информацията, че прилепите не са вампири, не са страшни, а напротив – много са симпатични. Едно малко кафяво прилепче, голямо колкото палец, изяжда 1000 комара на вечер“, посочи Павлова.  \r\nПо думите ѝ настъпва голяма радост сред учениците в градовете, в които обичайно се отбелязва събитието – Пловдив, Стара Загора и Поморие.  \r\n„Помагаме и на Българска фондация „Биоразнообразие\" в Бургас. Тази година на 30 септември ще отбележим с Фондация „Екообщност\" и с Регионалния природонаучен музей в Плевен. На 1 октомври ще съдействаме на Община Ловеч и там ще отбележим Нощта на прилепите. Те имат задачата да поддържат Деветашката пещера. На 27 септември Регионалният исторически музей в Благоевград, заедно с Българска фондация „Биоразнообразие\", са подготвили малък проект – ще рисуват със светлина. За другите градове предстои да се изяснят датите“, добави координаторът по проект „Натура 2000 в България – Нови хоризонти“.", "date": "2019.08.24", "title": "Анелия Павлова, „Натура 2000 в България – Нови хоризонти“: Европейската нощ на прилепите цели да разпространи информацията, че тези животни са и полезни"}
{"url": "http://www.focus-news.net/news/2019/08/24/2692184/reuters-iranskiyat-tanker-grace-1-smeni-kursa-si-i-se-nasochi-kam-turtsiya.html", "text": "Иранският танкер “Grace 1”, който се оказа в центъра на конфронтацията между Вашингтон и Техеран, е сменил курса си и сега се насочва към Турция вместо към Южна Гърция, предава  Reuters , като се позовава на информация на уебсайта за проследяване на кораби в реално време  MarineTraffic . \r\nПо-рано танкерът беше освободен от Гибралтар след петседмично обсъждане на въпроса дали е превозвал ирански петрол за Сирия в нарушение на санкциите на Европейския съюз. \r\nСАЩ, които смятат, че танкерът е под контрола на Иранската революционна гвардия, смятана от Вашингтон за терористична групировка, призова страните в региона да не оказват каквато и да е помощ на кораба. \r\nПредишни данни сочеха, че танкерът, който е натоварен с петрол, се е насочил към пристанище в Южна Гърция. Според последните данни, корабът вече плава покрай Гърция през средиземноморието и се очаква да акостира на южното турско пристанище Мерсин. \r\nАтина заяви по-рано, че няма да допусне кораба до своите пристанища. \r\n \r\n  Теодор Пенев", "date": "2019.08.24", "title": "Reuters: Иранският танкер „Grace 1” смени курса си и се насочи към Турция"}
{"url": "http://www.focus-news.net/news/2019/08/24/2692202/plovdiv-pozhar-e-goryal-v-nereglamentirano-smetishte-v-kv-izgrev-nyama-postradali.html", "text": "7 пожарни автомобила са гасили пожар в нерегламентирано сметище в кв. „Изгрев“ в Пловдив. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Сигналът за възникнали пламъци на сметище на ул. „Крайречна“ е подаден в 13.22 часа вчера. В ликвидиране на произшествието са участвали 20 служители от „Пожарна безопасност и защита на населението“. При пожара няма пострадали хора или нанесени материални щети. \r\nТони МИХАЙЛОВ", "date": "2019.08.24", "title": "Пловдив: Пожар е горял в нерегламентирано сметище в кв. „Изгрев“, няма пострадали"}
{"url": "http://www.focus-news.net/news/2019/08/24/2692199/blagoevgrad-navarshvat-se-2-godina-ot-pozhara-mezhdu-simitli-i-kresna-opredelen-kato-edna-ot-nay-golemite-ekologichni-katastrofi-v-balgariya-za-poslednite-20-godini.html", "text": "Навършват се 2 година от пожара между Симитли и Кресна, определен като една от най-големите екологични катастрофи в България за последните 20 години, предаде репортер на  Радио „Фокус“ – Пирин . Огнената стихия се разрази на 24 август 2017 година, започвайки от района на симитлийското село Мечкул. Огънят бързо се разрасна и стигна до района на община Кресна, засягайки селата Ощава, Стара Кресна и Влахи. Гасенето на огнената стихия продължи повече от седмица, като в него участваха пожарникари, служители на Югозападно държавно предприятие, доброволци, военни и полицаи. В потушаването на бушуващия огън се включиха и три хеликоптера. За овладяването на пожара бяха направени над 21 км просеки. Нанесените щети от огнената стихия надхвърлят 10 000 декара, а за възстановяването на засегнатите участъци ще са необходими години и милиони левове. \r\nЛивия НИНОВА", "date": "2019.08.24", "title": "Благоевград: Навършват се 2 година от пожара между Симитли и Кресна, определен като една от най-големите екологични катастрофи в България за последните 20 години"}
{"url": "http://www.focus-news.net/news/2019/08/24/2692204/pregled-na-mezhdunarodnite-novini-do-1300-chasa-agentsiya-fokus.html", "text": "Хонконгската жандармерия е използвала сълзотворен газ срещу протестиращите, след като се е стигнало до сблъсъци с тях, предава  AFP . \r\nПротестиращите са отговорили като са хвърляли камъни и бутилки по органите на реда и са започнали да издигат барикади по улиците.  \r\nДо конфликта се е стигнало след като някои от тях са започнали да хвърлят камъни по присъстващата на редовния протест полиция, която след това е нападнала събралата се тълпа. В крайна сметка силите на реда са се принудили да използват и сълзотворен газ за да разпръснат протестиращите. След сблъсъка няколко души са арестувани.  \r\n„Разбирам, че мирен протест няма да реши проблема“, заяви 19-годишен студент, който е бил част от митинга.  \r\n\"Правителството няма да отговори на мирен протест. Ако ме арестуват, това е, защото излизам да говоря за справедливост.\", добави той. \r\n*** \r\n \r\n  Участниците в срещата от високо равнище на Г-7 във френския град Биариц ще обсъждат теми, свързани с отношенията с Русия, конфликта в Украйна, ситуацията в Сирия и Либия, както и пожарите в бразилската част на Амазония. Това заяви германският канцлер Ангела Меркел в седмичния си подкаст, публикуван на уебсайта на правителството, предава агенция  TACC . \r\n\"Такава среща предоставя възможност да се обсъдят какви външнополитически проблеми трябва да бъдат решени. Тук, разбира се, ще обсъдим темата за Украйна, ще говорим за отношенията с Русия, ще се заемем със ситуацията в Сирия и Либия, която е много несигурна и ще задълбочим още повече нашето партньорство с Африка\", заяви Меркел. \r\n\"Да говорим един с друг е много по-добре, отколкото да говорим един за друг, а Г-7 е чудесна възможност (за това)\", подчерта канцлерът. \r\nСпоред Меркел една от централните теми на срещата на върха ще бъде въпросът за измененията в климата.  \r\n\"Ние сме силно шокирани от ужасните пожари в Амазония\", каза тя, като заяви, че на срещата ще се обсъжда каква подкрепа и помощ може да бъде оказана в борбата срещу бедствието.  \r\nЦелта е „да се изпрати ясен сигнал, че трябва да се направи всичко възможно, за да се спрат пожарите“, подчерта канцлерът. \r\n„Еманюел Макрон е прав, къщата ни гори и не можем да мълчим\",  добави тя. \r\nНаред с другите теми на срещата, Меркел назова и другите теми, които ще се обсъждат. Това ще бъдат равенството между половете , по-специално по отношение на заплатите, здравословните проблеми и подобряването на ситуацията в африканските страни.  \r\n\"Само ако Африка се развива добре, светът може да се развива добре\", завършва Меркел. \r\n \r\n*** \r\n \r\n  Иранският танкер “Grace 1”, който се оказа в центъра на конфронтацията между Вашингтон и Техеран, е сменил курса си и сега се насочва към Турция вместо към Южна Гърция, предава  Reuters , като се позовава на информация на уебсайта за проследяване на кораби в реално време  MarineTraffic . \r\nПо-рано танкерът беше освободен от Гибралтар след петседмично обсъждане на въпроса дали е превозвал ирански петрол за Сирия в нарушение на санкциите на Европейския съюз. \r\nСАЩ, които смятат, че танкерът е под контрола на Иранската революционна гвардия, смятана от Вашингтон за терористична групировка, призова страните в региона да не оказват каквато и да е помощ на кораба. \r\nПредишни данни сочеха, че танкерът, който е натоварен с петрол, се е насочил към пристанище в Южна Гърция. Според последните данни, корабът вече плава покрай Гърция през средиземноморието и се очаква да акостира на южното турско пристанище Мерсин. \r\nАтина заяви по-рано, че няма да допусне кораба до своите пристанища. \r\n*** \r\n \r\n  „Сирийските Демократични Сили“, под чиято опека функционира и кюрдската организация “Отряди за народна самоотбрана“, обявена от Анкара за терористична, започна изтегляне от Северна Сирия, съобщава  Anadolu Agency . \r\nТова се случва след като САЩ и Турция се споразумяха да започнат първата фаза от плана за изграждане на зона за сигурност в Северна Сирия.  \r\n„В рамките на 24 часа от телефонното обаждане между министърите на отбраната на САЩ и Турция, свързано с въпросите по сигурността в Северна Сирия, „Сирийските демократични сили“ започнаха демонтирането на укрепленията си“, заявиха представители на Висшето командване на въоръжените сили на Вашингтон в „Туитър“.  \r\n„Това демонстрира тяхната отдаденост към прилагането на рамките на механизмите за безопасност.“, добавиха те. \r\nВ телефонното обаждане министрите Марк Еспър и Хулуси Акар са се съгласили да бъде дадено началото на първата фаза от прилагането на споразуменията между САЩ и Турция за сигурна зона в Сирия близо до турската граница. \r\nАкар настоя, че зоната за сигурност, източно от река Ефрат в Сирия трябва да бъде създадена в рамките на принципите, заложени в календара, без никакво забавяне. \r\nАкар и Еспер също се споразумяха, че военните делегации от двете страни ще се срещнат в Анкара скоро, за да обсъдят следващите етапи от плана за установяването на зона за сигурност. \r\n*** \r\n \r\n  Връщането на Русия във формата Г-7 ще бъде „грешка“, тъй като такова решение ще даде на Москва „грешен сигнал“, според Норберт Рьотген, предава   РИА Новости . \r\nТова заяви ръководителят на комисията по външна политика на германския парламент Норберт Рьотген в интервю за немско радио. \r\nТой сподели, че \"няма причина\" за повторна покана на Русия за Г-7 и обвини Москва в това, че води \"активна война\". \r\n\"Причината за изключването на Русия беше, защото тя наруши основните принципи на взаимодействие между държавите, като поведе активна война. И ако това не се промени, Русия няма да сътрудничи с никого. Но те искат да я подканят да се върне в групата, това ще бъде неправилен сигнал\", обясни политикът. \r\nПо-рано Игор Ковалев, заместник-декан на Факултета по световна икономика и световна политика във Висшата школа по икономика, заяви, че няма реални предпоставки, които биха позволили на Русия да се върне в организацията. \r\n*** \r\n \r\n  Германският канцлер Ангела Меркел и гръцкият министър-председател Кириакос Мицотакис ще се срещнат за да обсъдят двустранните отношения между двете страни и икономическите връзки между Берлин и Атина на 29 август, пише електронното издание на гръцкия вестник  Kathimerini . \r\nСрещата ще се състои в Берлин, според информация на германски правителствен говорител. Той добави, че посещението на гръцкия премиер ще се състои по обяд и двамата с Ангела Меркел ще проведат съвместна пресконференция малко по-късно. \r\n*** \r\n \r\n  Пакистан изпрати още едно писмо до Върховния комисар на ООН за правата на човека, с което поиска намесата на ООН за прекратяване на „хуманитарните кризи“ в управлявания от Индия щат Джаму и Кашмир, съобщава турската информационна агенция  Anadolu Agency . \r\n„Външният министър Шах Мехмуд Куреши в писмо изтъкна подробно контекста и последствията от отнемането от страна на Индия на специалния статут на Джаму и Кашмир на 5 август“, се казва в изявлението на ислямската република. \r\nИзразявайки загриженост относно \"засилването на човешките страдания и по-нататъшното нарушаване на основните права на народа на Кашмир\", писмото на Куреши подчертава, че действията на Индия представляват нарушения на устава на ООН, съответните резолюции на Съвета за сигурност, международното право и ангажиментите на Индия. \r\n\"Външният министър подчерта необходимостта световната общност, включително ООН, да призове Индия да отмени едностранните си действия, да премахне полицейския час и други драконови мерки и да възстанови основните права на народа на Кашмир\", се казва още в изявлението. \r\n*** \r\n \r\n  Северна Корея е изстреляла още две балистични ракети с малък обсег на действие, което допълнително усложнява закъсалите преговори между Пхенян и Вашингтон, съобщава  Reuters , като се позовава на информация на южнокорейските сили за сигурност. \r\nТова са седмите ракетни изпитания от началото на преговорите между лидера на Северна Корея Ким Чен Ун и президента на САЩ Доналд Тръмп и те усложняват опитите за рестартиране на преговорите за ограничаване на ядрените и ракетни изпитания на Пхенян между двете страни. \r\nПо-рано Тръмп заяви, че севернокорейският лидер му е съобщил, че е готов да поднови преговорите и ще спре с ракетните изпитания веднага, след като военните учения в Южна Корея приключат.  \r\nВъпреки това, макар че те приключиха, Пхенян все още тества ракети и това е причина за „силно притеснение“ от страна на Южна Корея. \r\nПравителството на севера многократно критикува военните учения, както и вноса от страна на Сеул на модерни оръжия като например изтебители Ф-35. Северна Корея е недоволна и от тестовете на неговите ракети от страна на Вашингтон.  \r\nПо-рано Пхенян обяви, че е готов „или да поднови преговорите или да се оттегли от тях“, като тези коментари дойдоха скоро след като американският пратеник в Северна Корея направи опит да поднови разговора.  \r\n„Готови сме да преговаряме, веднага след като се чуем с нашите колеги от Северна Корея”, заяви той.  \r\n*** \r\n \r\n  Президентът на САЩ Доналд Тръмп смята, че лидерът на Северна Корея Ким Чен Ун \"обича да провежда ракетни изпитания\", съобщава агенция  TACC . \r\nТой изрази това мнение по време на разговор с репортери пред Белия дом, непосредствено преди да излети за срещата на Г-7 във Франция. \r\nПрезидентът беше попитан дали Ким Чен Ун е измамил доверието на Тръмп, когато е обещал, че изстрелването на ракети от страна на Пхенян ще престане веднага, след като съвместните учения САЩ и Южна Корея приключат, което вече се случи. Северна Корея обаче все пак изстреля две нови ракети. \r\n\"Не, не мисля така. Той обича ракетните изпитания\", отговори Тръмп и отново намекна за добрите отношения между двете страни. \r\n*** \r\n \r\n  САЩ винаги са готови за преговори в търговската сфера с Китай, заяви президентът на САЩ Доналд Тръмп пред репортери, преди да отлети за Франция за срещата от високо равнище между лидерите на страните от Г-7, съобщава агенция  TACC . \r\nДържавният глава беше попитан дали е готов за преговори с Китай, въпреки решението за затягане на вносните мита. \r\n\"Нека видим какво ще стане. Те искат преговори. Да, винаги съм отворен за преговори\", отговори той. \r\n\"Имаме малък спор с Китай, от който ще излезем победители. Днес наложихме много мита върху китайските стоки. Те наложиха няколко срещу нас, а ние срещу тях много\", заяви Тръмп. \r\nПрезидентът също така обвини своите предшественици на президентския пост за ситуацията около търговската война с Пекин. \r\n\"Те трябваше да направят нещо по въпроса не го направиха. Аз го правя и нямам избор, защото няма да губим около трилион долара годишно в полза на Китай. Китай разбира това\", добави Тръмп, като отново повтори, че е в \"добри отношения\" с лидера Си Дзипин. \r\nПо-рано американският президент обяви, че ще увеличи на митата върху китайските стоки през есента. Той каза още, че американските компании трябва да започнат да търсят алтернативи на производството на своите продукти в Китай, като според него те трябва да върнат тази продукция обратно в САЩ.", "date": "2019.08.24", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/08/24/2692201/prezidentat-rumen-radev-spomenat-za-podvizite-na-geroite-na-shipka-nyama-da-iztlee.html", "text": "Споменът за подвизите на героите на Шипка няма да изтлее. Това каза президентът Румен Радев по случай 142-рата годишнина от Шипченската епопея, предаде репортер на  Агенция „Фокус“ . Румен Радев поздрави гвардейците по случай честването на 142-рата годишнина от Шипченската епопея. „В жарките дни на август 1877 година съдбата на българския народ бе на кръстопът. Надеждата за свобода изгрява с обявяването на Руско-турската война“, каза Радев. Той добави, че днес паметникът на връх Шипка е българският храм на свободата. „Това е така, защото той е съграден с кръвта на българските опълченци и руските войни, които не отстъпиха нито крачка назад“, заяви президентът. По думите му паметникът днес е сборен пункт на хиляди родолюбиви българи, които с признателност и благодарност ще поменат безсмъртните. „Преди 85 години народната признателност израсна във величествения Паметник на свободата. Бронзовият лъв продължава да бди в сърцето на родината като страж на свободна България, като символ на държавността и духа, обединяващ българите от всички краища на родните земи“, каза Румен Радев и добави, че трябва да помним миналото си.", "date": "2019.08.24", "title": "Президентът Румен Радев: Споменът за подвизите на героите на Шипка няма да изтлее"}
{"url": "http://www.focus-news.net/news/2019/08/24/2692195/afp-politsiyata-v-honkong-izpolzva-salzotvoren-gaz-sled-sblasatsi-s-protestirashtite.html", "text": "Хонконгската жандармерия е използвала сълзотворен газ срещу протестиращите, след като се е стигнало до сблъсъци с тях, предава  AFP . \r\nПротестиращите са отговорили като са хвърляли камъни и бутилки по органите на реда и са започнали да издигат барикади по улиците.  \r\nДо конфликта се е стигнало след като някои от тях са започнали да хвърлят камъни по присъстващата на редовния протест полиция, която след това е нападнала събралата се тълпа. В крайна сметка силите на реда са се принудили да използват и сълзотворен газ за да разпръснат протестиращите. След сблъсъка няколко души са арестувани.  \r\n„Разбирам, че мирен протест няма да реши проблема“, заяви 19-годишен студент, който е бил част от митинга.  \r\n\"Правителството няма да отговори на мирен протест. Ако ме арестуват, това е, защото излизам да говоря за справедливост.\", добави той. \r\n \r\n  Теодор Пенев", "date": "2019.08.24", "title": "AFP: Полицията в Хонконг използва сълзотворен газ след сблъсъци с протестиращите"}
{"url": "http://www.focus-news.net/news/2019/08/24/2692206/plovdiv-800-dka-shirokolistna-hora-i-80-dka-rozov-masiv-sa-unishtozheni-pri-pozhara-na-teritoriyata-na-obshtina-kaloyanovo.html", "text": "800 дка широколистна хора и 80 дка розов масив са унищожени при пожара на територията на община Калояново в землището на селата Бегово и Отец Паисиево. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“. Сигналът за възникнали пламъци е получен в 13.40 часа вчера. В ликвидиране на произшествието са участвали 5 пожарни автомобила с 38 служители личен състав от пожарните служби в Пловдив, Карлово, Хисаря, както и 19 служители с 8 автомобила от  Горско стопанство и 15 човека доброволци от село Бегово. Спасени от пламъците са 3000 дка широколистна гора, 300 дка розов масив, също ловна вила и трактор. \r\nТони МИХАЙЛОВ", "date": "2019.08.24", "title": "Пловдив: 800 дка широколистна хора и 80 дка розов масив са унищожени при пожара на територията на община Калояново"}
{"url": "http://www.focus-news.net/news/2019/08/24/2692208/liderat-na-abv-rumen-petkov-za-poslednite-10-godini-zakonodatelstvoto-v-stranata-e-katastrofalno.html", "text": "За последните десет години законодателството в страната е катастрофално. То обслужва всичко друго, но не и правораздаването и интересите на българските граждани. Това коментира на пресконференция във Варна лидерът на ПП АБВ Румен Петков, предаде репортер на  Радио „Фокус“ – Варна . Според Петков досега само от АБВ са повдигнали пред обществото този проблем, докато другите политически сили отказват да коментират качеството на законодателната дейност на парламента. Пред представители на медиите в града той направи анализ на най-важния, според него, аспект от работата на 44-тото Народно събрание – законодателната дейност. Петков добави, че от партията нееднократно са заявявали, че това е най-слабият парламент от 1990-та година насам. Според него от 18 януари тази година до края на април в НС са внесени 60 законопроекта, а 31 от тях са предложени от народни представители, повечето от които от управляващия формат. По думите му за тази практика има поне три причини, една от които е, че правителството бяга от обществено обсъждане. Той добави, че втората е, че мотивацията от страна на народните представители е твърде повърхностна, а третата е, че Министерският съвет отказва да носи отговорност. Давайки за пример редица закони, които са променяни многократно през последните 10 – 18 години, лидерът на АБВ посочи, че всичко това би трябвало да бъде обект на сериозен анализ през новия сезон. Затова от партията ще настояват да има солиден правен експертен съвет към ръководството парламента, през който законодателно да бъде закрепено преминаването през всички нормативни документи.  \r\n„За съжаление част от причините народни представители да прокарват законопроекти сигурно обслужват лобистки интереси. Ние ще направим сериозен анализ на Закона за отпадъците, защото имаме основание да считаме, че там в една или друга форма, има лобистки интереси“, каза той. Румен Петков припомни, че още през октомври 2017 година, от партията са направили официално предложение към председателя на Народното събрание за изграждане на Правен съвет. Не след дълго обаче, се е стигнало до абсурда, председателят на последно изградения съвет - проф. Огнян Герджиков, да поиска неговото закриване поради очевидното нежелание на ръководството на парламента и постоянните комисии, да ползват услугите му. За илюстрация на нежеланието им, той посочи, че за близо три години, позиции от съвета са потърсени само по два законопроекта – Административно-процесуалния кодекс и Кодекса на труда.  \r\nПред медиите във Варна Румен Петков предостави справка и за по-значимите за българските граждани законопроекти, които са били изменени. \"Те са в сферите на сигурността и правораздаването, икономиката и провеждането на обществените поръчки, както и един крещящ случай на накърняване на националния и обществения интерес – Законът за пътищата\", посочи той. Председателят на АБВ даде за пример, че за три години Законът за обществените поръчки е бил променян 16 пъти. “Ние обявяваме парична награда от 5 лева за този, който открие една обществена поръчка, която е стартирала и е приета при същия закон. Няма такава! Това поставя участниците в процедурите в изключително деликатно положение, административно-контролните функции също се смазват. Почти няма месец, да няма правена промяна в този закон и това очевидно обслужва нечии корупционни интереси, но не и тези на българското общество“, каза още Румен Петков. По думите му за 10 години Гражданско-процесуалният кодекс е променян 32 пъти, което означава, че за това време няма досъдебно производство, повдигане на обвинение и произнасяне на присъда, които да са по един ГПК. Следващият пример бе с Наказателно-процесуалния кодекс, който е претърпял 44 изменения и допълнения за 12 години. Наказателният кодекс също е променян 40 промени за 10 години. „Сигурно всички сме критици, с основание, на съдебната система, но не знам дали си даваме сметка как работят дознатели, прокурори и съдии в страната. Когато обвиняваме съдебната система, първият обвиняван трябва да е Народното събрание. Кодексът за социално осигуряване за 18 години има 135 изменения и допълнения“, посочи Румен Петков. Като пример той даде и въвеждането на тол системата, която също трябва да бъде обсъдена сериозно. \r\nДиана СТОЕВА", "date": "2019.08.24", "title": "Лидерът на АБВ Румен Петков: За последните 10 години законодателството в страната е катастрофално"}
{"url": "http://www.focus-news.net/news/2019/08/24/2692207/tacc-tusk-zayavi-che-shte-podkrepi-pokanata-na-ukrayna-za-sledvashtata-sreshta-ot-visoko-ravnishte-na-g-7.html", "text": "Председателят на Европейския съвет Доналд Туск ще подкрепи поканата на Украйна за следващата среща от високо равнище на Г-7, предава  TACC . \r\nТой заяви това на пресконференция преди срещата на лидерите на страните от формата Г-7 в Биариц. \r\n„Ако говорим за повторна покана на Русия, ще кажа, че причините, поради които поканата на Руската федерация е оттеглена през 2014 г., са все още актуални“, каза Туск.  \r\n„Днес ще се опитам да убедя моите събеседници, че е по-добре да поканим Украйна като гост на следващата среща от високо равнище на Г-7. \" \r\n \r\n  Теодор Пенев", "date": "2019.08.24", "title": "TACC: Туск заяви, че ще подкрепи поканата на Украйна за следващата среща от високо равнище на Г-7"}
{"url": "http://www.focus-news.net/news/2019/08/24/2692205/ministar-neno-dimov-ot-vchera-sam-razporedil-da-zapochne-protsedura-po-promyana-na-kompleksnoto-razreshitelno-na-predpriyatieto-za-otpadatsi-v-shishmantsi.html", "text": "Започва процедура по преразглеждане на комплексното разрешително на Депото за неопасни отпадъци и инсталация за биологично разграждане по закрит способ в Шишманци. Това съобщи днес министърът на околната среда и водите Нено Димов, който посети пловдивското село, за да се запознае със ситуацията след възникналия пожар в депото и да разговаря с гражданите от района, съобщиха от пресцентъра на  Министерството на околната среда и водите . \r\n„От вчера съм се разпоредил да започне процедура по промяна на комплексното разрешително. В момента то позволява 3 варианта – сепариране, компостиране и депониране на отпадъците. Първите два варианта ще останат задължителни и едва след тях ще бъде допуснато останалите след преработка фракции да се депонират. Така ще се депонира само отпадъкът, който не може да се използва по никакъв друг начин“, обясни министър Димов, след като обиколи предприятието и се срещна с жителите на населените места в района. Според него целта на завода не е директното депониране, затова ще се направи промяна на целия процес и етапите на сепариране, компостиране и депониране. Комплексното разрешително ще бъде променено така, че да се сведе до минимум отпадъкът за депониране.  \r\nТова е първата мярка, която министър Димов представи пред жителите на близките населени места, които поискаха да се срещнат с него и настояха за действия от страна на МОСВ във връзка с пожара на депото и влошаване качеството на атмосферния въздух в района. Съставено е наказателно постановление на оператора и ще бъде наложен акт за установяване на административно нарушение, като санкцията е от 10 000 до 500 000 лв., съобщи министърът. \r\n„Втората мярка е, че ще бъде учестен контролът – досега РИОСВ правеше веднъж годишно планови проверки. Сега задължително ще има втора проверка – преди летния сезон, и поне една – изненадваща“, допълни министърът. Той съобщи още, че се обсъжда възможността и местната власт да има контрол на дейността на предприятието.  \r\nИнспекторатът на МОСВ ще направи проверка на работата на районната инспекция по околна среда в Пловдив за извършения контрол по дейността на предприятието. „Това е завод, който изпълнява определени цели по оползотворяване. Остават обаче съмнения дали го прави на 100% съгласно условията“, каза министърът. Според него заводът има капацитет и след промяна на комплексното разрешително трябва да може да изпълнява всичките си задължения. Според него за промяната на комплексното разрешително няма да има нужна от големи нови инвестиции от страна на завода. Процедурата отнема до 6 месеца. „От гледна точка на противопожарната безопасност сме разпоредили да има по-голям запас от пръст и по-сериозно запръстяване, защото тогава шансовете за пожари са по-малки“, каза още министър Димов.", "date": "2019.08.24", "title": "Министър Нено Димов: От вчера съм разпоредил да започне процедура по промяна на комплексното разрешително на предприятието за отпадъци в Шишманци"}
{"url": "http://www.focus-news.net/news/2019/08/24/2692209/rossiyskaya-gazeta-yaponski-ministar-zayavi-che-targovskite-pregovori-sas-sasht-napredvat.html", "text": "Япония и САЩ постигнаха \"голям напредък\" в двустранните търговски преговори и стигнаха до общо разбиране за посоката на търговските отношения, заяви японският министър на икономиката Тошимицу Мотеги, цитиран от  Российская Газета , която се позовава на японски източници. \r\nТридневните разговори между Токио и Вашингтон с търговския представител на САЩ Робърт Лайтизер вече приключиха, като вероятно те ще бъдат последните такива дискусии на този етап. Преговарящите страни все още имат да уточняват детайлите на двустранното рамково споразумение. \r\nОчаква се резултатите от преговорите да бъдат обявени на среща между президента на САЩ Доналд Тръмп и японския премиер Шиндзо Абе, като част на срещата от високо равнище на Г-7 в Биариц във Франция. \r\nСпоред източници като цяло е постигнат напредък в търговските преговори между САЩ и Япония. Токио обаче направи отстъпки за понижаване на вносните мита на американско говеждо и свинско месо, докато въпросът с митата върху японските автомобили все още не е решен. \r\n \r\n  Теодор Пенев", "date": "2019.08.24", "title": "„Российская Газета“: Японски министър заяви, че търговските преговори със САЩ напредват"}
{"url": "http://www.focus-news.net/news/2019/08/24/2692200/sputnik-protestirashti-se-sabraha-v-grad-hendae-za-da-protestirat-protiv-sreshtata-ot-visoko-ravnishte-na-g-7.html", "text": "Протестиращи се събраха по улиците на френския град Хендае, разположен на границата с Испания, на протести срещу срещата от високо равнище на Г-7, съобщава руската медия  Спутник . \r\nСпоред организаторите протестът има за цел да привлече вниманието към приноса на държавите-членки на формата Г-7 за нарастващото неравенство по света и да подчертае разликата между обещанията на лидерите и техните действия. \r\nПо-рано германският канцлер Ангела Меркел обеща в своя седмичен подкаст, че в Биариц ще се обсъдят важни политически теми, като отношенията с Русия и Украйна, пожарите в Амазония, както и проблемите с неравенството между половете и ситуацията в Сирия и Африка. \r\n \r\n  Теодор Пенев", "date": "2019.08.24", "title": "“Спутник“: Протестиращи се събраха в град Хендае за да протестират против срещата от високо равнище на Г-7"}
{"url": "http://www.focus-news.net/news/2019/08/24/2692211/liderat-na-abv-rumen-petkov-koy-shte-plati-zaplatite-na-tol-politsiyata-sled-kato-tol-sistema-nyama.html", "text": "Правителството и министър-председателят трябва да обяснят пред обществото кой ще плати заплатите на тол полицията, след като тол система няма. Това коментира на пресконференция във Варна лидерът на ПП АБВ Румен Петков, предаде репортер на  Радио „Фокус“ – Варна . Според Петков това е въпрос, който неясно защо, не е бил обсъден досега сериозно в Народното събрание. По думите му забавянето на системата е ярка илюстрация за срастването управляващата партия с държавата, което вече има престъпни елементи. Румен Петков припомни, че тол системата е трябвало да стартира работа на 16 август тази година, но въпреки бурно обявяваните очаквани приходи до края на годината от министър-председателя от порядъка на 600 млн. лева, един път е отложена за октомври, а след това по инициатива на народни представители – за март следващата година.  \r\n„За забавянето на тол системата отговорност носи правителството. Народните представители, които са вносители на идеята да бъде отложено въвеждането в експлоатация, какви познания имат по този въпрос? В качеството си на какви могат да оценяват те, че изпълнителят от австрийската фирма ще може да изпълни поръчката до март? На базата на каква експертиза променят Закона?“, попита лидерът на АБВ.  \r\nРумен Петков допълни, че в момента не е ясно на каква нормативна база се обезпечава заплащането на близо 1000-та служители на тол полицията. Той настоя да се посочи ясно пред обществото какви неустойки са вписани в договора за изграждането на системата, както и колко ще платят от фирмата на държавата. „По наша информация 90 пункта предстои да бъдат изградени. От къде депутатите знаят? Министър-председателят да се мотивира какво е наложило възлагане на поръчката на австрийската компания и какви санкции ще понесат. А от фирмата ако държат на авторитета си, да обяснят на какво се дължи забавянето и ако вината е на правителството – то да подаде оставка незабавно“, каза още Румен Петков. Той призова и поименно да се каже, „дали забавянето се дължи на корупция на най-високо ниво или некадърност, отново на най-високо ниво“.  \r\nДиана СТОЕВА", "date": "2019.08.24", "title": "Лидерът на АБВ Румен Петков: Кой ще плати заплатите на тол полицията, след като тол система няма"}
{"url": "http://www.focus-news.net/news/2019/08/24/2692203/afp-vanshniyat-ministar-na-iran-dzhavad-zarif-patuva-kam-aziya-za-da-pregovarya-sreshtu-sanktsiite-na-sasht.html", "text": "Министърът на външните работи на Иран Джавад Зариф ще се отправи на дипломатическа мисия в Азия, част от плана на кабинета на ислямската република за смекчаването на санкциите, които САЩ налагат над Техеран, съобщава  AFP . \r\nЗариф ще посети Китай, Япония и Миалайзия заяви говорителят на министерството Абас Мусави.  \r\n„Двустранните отношения и най-важното, регионалните и международните въпроси са част от темите, които външният ни министър ще обсъди с представители на гореспоменатите страни по време на пътуването“, каза Мусави. \r\nИран и САЩ са в конфликт от миналата година, когато президентът Доналд Тръмп едностранно оттегли страната си от сделката от 2015 г., по която Техеран се съгласи да ограничи своите ядрени дейности в замяна на облекчаване на санкциите.  \r\n \r\n  Теодор Пенев", "date": "2019.08.24", "title": "AFP: Външният министър на Иран Джавад Зариф пътува към Азия за да преговаря срещу санкциите на САЩ"}
{"url": "http://www.focus-news.net/news/2019/08/24/2692210/blagoevgrad-s-demonstratsiya-na-balgarska-broderiya-i-pletene-na-shushoni-prodalzhavat-kulturnite-vecheri-traditsii-izkustvo-v-bansko.html", "text": "С демонстрация на българска бродерия и плетене на шушони продължават Културни вечери „Традиции изкуство“ в Банско. Това съобщиха за  Радио „Фокус“ - Пирин  от Музеен комплекс - Банско. В Посетителския информационен център от вчера до 27 август жителите и гостите на града имат възможността да разгледат изложба живопис на Здравка Русева. Занаятите, които ще бъдат демонстрирани следващата седмица, са българска бродерия и дърворезба. От 30 август до 3 септември в Посетителския информационен център ще бъдат представени изложба живопис от Асен Киров и изложба плетива на кука игла от Дани и Маги Рускови под заглавието „Шарения-Веселия“. Всеки ден до 24 септември, лятото ще бъде изпълнено с информационни разходки до историческите места край Банско и в музеите. Всеки петък, събота и неделя, показно ще се демонстрира и как се прави така нареченото бушле, как се плетат топли шушони за студените планински дни, как се пресуква и тъче, как се преде и везе. \r\nНатали СТЕФАНОВА", "date": "2019.08.24", "title": "Благоевград: С демонстрация на българска бродерия и плетене на шушони продължават Културните вечери „Традиции изкуство“ в Банско"}
{"url": "http://www.focus-news.net/news/2019/08/24/2692213/prezidentat-rumen-radev-skandalite-sa-v-pravitelstvoto-te-sa-mnogo-i-unishtozhitelni.html", "text": "Шипка не е мястото да коментирам интригите на министър-председателя, защото тук възкръсва България, която неговото управление закотви на дъното на Европа. Това заяви днес държавният глава Румен Радев на връх Шипка пред журналисти, след като участва в тържественото отбелязване на 142 години от шипченските боеве, съобщиха от  Прессекретариата на държавния глава . Президентът беше помолен да коментира вчерашните твърдения на министър-председателя за причините за освобождаването на началника на НСО ген. Данчо Дяков. „Скандалите са в правителството, те са много и унищожителни“, добави президентът.  \r\nЗапитан дали ще иска консултации за назначаването на новия началник на КПКОНПИ, след като досегашният беше изпратен на дипломатическа служба, Румен Радев напомни, че назначението на Пламен Георгиев за консул е изцяло решение и отговорност на министър-председателя. „Него трябва да питате какви са вътрешнополитическите и личните мотиви и как те кореспондират с интересите на българската дипломация и на българите зад граница, както и кое налага на министър-председателя да крие толкова далеч г-н Георгиев“, коментира още държавният глава.", "date": "2019.08.24", "title": "Президентът Румен Радев: Скандалите са в правителството, те са много и унищожителни"}
{"url": "http://www.focus-news.net/news/2019/08/24/2692215/abv-ima-chetiri-sigurni-kandidaturi-za-predstoyashtite-mestni-izbori-vav-varnensko.html", "text": "Партия АБВ ще има четири сигурни кандидатури за предстоящите местни избори през октомври за кметове в общини във Варненска област. Това каза на пресконференция днес доц. Георги Кючуков, член НС и на Изпълнителното бюро на партията, предаде репортер на  Радио „Фокус“ – Варна . Според Кючуков повече яснота ще има през септември. \"В момента ПП АБВ изгражда сериозни връзки с редица партии с лява и лявоцентристка ориентация, с които работи заедно и с които ще се яви и на тези избори. Кандидатурите за четирите общини в областта ще са или самостоятелни, или подкрепени от коалиция\", посочи той.  \r\nДоц. Кючуков уточни, че в две общини няма да се издигат кандидати, тъй като от партията смятат, че техните шансове там са малки. „Преценихме, че дейността на досегашните кметове е достатъчно ефективна и полезна за обществото и след разговори бихме могли да ги подкрепим“, обясни той. По думите му днес не може да отговори за Община Варна, тъй като в морския град все още няма нито един издигнат кандидат за кмет и няма и обявена нито една коалиция. „Ние сме направили коалиция, но тя също не е обявена. Решение как ще действаме ще има, когато има яснота за останалите кандидати. Склонни сме да подкрепим кандидата, който предлага най-добра програма за развитие на града, за развитие в полза на хората“, обясни още доц. Кючуков. \r\nДиана СТОЕВА", "date": "2019.08.24", "title": "АБВ има четири сигурни кандидатури за предстоящите местни избори във Варненско"}
{"url": "http://www.focus-news.net/news/2019/08/24/2692214/dots-hristina-georgieva-opitna-stantsiya-po-polivno-zemedelie-pazardzhik-sushata-i-visokite-temperaturi-se-otrazyavat-zle-na-mladite-ovoshtni-nasazhdeniya-v-oblastta.html", "text": "Сушата и високите температури се отразяват отрицателно върху младите овощни насаждения в областта. Това каза за  Радио „Фокус“ – Пазарджик  доц. Христина Георгиева, директор на Опитната станция по поливно земеделие в Пазарджик. По думите ѝ в началото на август става залагането на цветните пъпки за следващата година. „При такъв засушен период, без да се поливат дърветата, ще има много листни пъпки и малко цветни пъпки, което е предпоставка за малка плодовитост на дърветата през следващата година. В средата на август поливането на овощните дървета се прекратява, защото ако продължи, това ще доведе до удължаване на вегетацията и е предпоставка за измръзване при една по-продължителна зима през следващата година. Стопаните трябва да полагат повече грижи за овощните дървета, особено при резки температурни промени и липсата на валежи“, допълни Георгиева. \r\nВаня НИКОЛОВА", "date": "2019.08.24", "title": "Доц. Христина Георгиева, Опитна станция по поливно земеделие - Пазарджик: Сушата и високите температури се отразяват зле на младите овощни насаждения в областта"}
{"url": "http://www.focus-news.net/news/2019/08/24/2692218/dots-georgi-kyuchukov-abv-izvazhdaneto-na-flaga-na-balgariya-ot-spisatsite-parizhkiya-memorandum-e-zaradi-lipsata-na-zashtita-ot-darzhavata.html", "text": "Изключването на България като собственик на флаг от всички списъци на Парижкия меморандум е от особено значение за Варна и Бургас и се дължи на липсата на достатъчно български кораби в пристанищата по света. Това коментира на пресконференция днес доц. Георги Кючуков, член НС и на Изпълнителното бюро на партията, предаде репортер на  Радио „Фокус“ – Варна . Според Кючуков България е извадена от Парижкия меморандум за морския флаг, тъй като в продължение на три години, кораби с наш флаг не са претърпели проверка в неутрално пристанище. „Дори БМФ, няма на практика няма нито един кораб под български морски флаг. Отговорът на специалисти е, защото държавата не е направила нищо, за да защити корабите под български флаг“, допълни доц. Кючуков. Според него за корабособствениците е по-изгодно да са под флага на държавите, които оказват защита. „По този начин, освен всичко друго, държавата губи и много финансови средства. Допреди българският морски флот се е славел с добро име в целия свят. Били сме приемани като сериозна морска държава, а сега поради безхаберието, не само на последните правителства, престижът е спаднал драстично. Намалял е броят на българските граждани, които работят флота и това води до загуби. Късогледото отношение към флота трябва да бъде променено, защото Варна, Бургас и по-малките градове страдат от това“, добави още доц. Кючуков. \r\nДиана СТОЕВА", "date": "2019.08.24", "title": "Доц. Георги Кючуков, АБВ: Изваждането на флага на България от списъците Парижкия меморандум е заради липсата на защита от държавата"}
{"url": "http://www.focus-news.net/news/2019/08/24/2692234/shumen-festival-na-dinyata-pod-mototo-vesela-i-vkusna-dinena-fiesta-shte-se-provede-v-selo-salmanovo.html", "text": "Фестивал на динята под мотото „Весела и вкусна динена фиеста“ ще се проведе в село Салманово. 31-вото издание на фестивала ще се проведе от 17.00 часа в парка на селото в близост до кметството. Това каза пред  Радио „Фокус“ - Шумен  Минка Стоянова, секретар на НЧ „,Развитие - 1895″. В програмата са включени фолклорен концерт, състезателни игри и конкурси. „Организираме надпревара за най-голяма диня, за най-красиво динено фенерче, за най-атрактивно бостанско плашило и за литературен текст на темата диня. Ще има скачане на въже с възможно най-голям брой дини под мишници, захранване с диня със завързани очи, надяждане с диня, търкаляне на диня с препятствия и др. “, каза Минка Стоянова. Предвидена е и кулинарна изложба, а за първи път е поканен и съдия по карвинг. На търговски щандове ще се предлагат плодове и зеленчуци, местно производство. „Фестивалът на динята събира много хора, получава се прекрасна лятна забава, с народна музика, хора и веселие. Ще се режат дини и ще почерпим всеки гост на нашия празник“, каза още Минка Стоянова. Тя посочи, че през 80-те години в землището на селото е имало 700 дка само с бостани. „Всяка къща е имала поне по 2-3 бостана. Салмановските дини се славят като вкусни и сладки, земята е плодородна, а хората са трудолюбиви“, каза още Минка Стоянова. Тя посочи, че в конкурса за най-голяма диня рекорд държи любеница с тегло 27 кг, отгледана от Руси Йорданов през 1989 година. \r\nИвелина ИВАНОВА", "date": "2019.08.24", "title": "Шумен: Фестивал на динята под мотото „Весела и вкусна динена фиеста“ ще се проведе в село Салманово"}
{"url": "http://www.focus-news.net/news/2019/08/24/2692235/premierat-boyko-borisov-potvardeniyat-krediten-reyting-na-balgariya-e-porednata-visoka-otsenka-ot-mezhdunarodnata-obshtnost-za-reformite-koito-pravitelstvoto-izvarshva.html", "text": "Потвърденият кредитен рейтинг на България е поредната висока оценка от международната общност за реформите, които правителството извършва. Това написа министър-председателят Бойко Борисов в профила си във  „Фейсбук“ . „Международната рейтингова агенция Fitch Ratings потвърди дългосрочния кредитен рейтинг на България в чуждестранна и местна валута 'BBB с положителна перспектива\". Това е и поредната висока оценка от международната общност за реформите, които правителството извършва в страната. Агенцията отбелязва, че факторите, които биха могли да доведат до повишаване на рейтинга, са напредъкът по присъединяването към еврозоната, увеличаване на потенциалния растеж и продължаващото подобряване на външните и бюджетните баланси. Експертите от Fitch прогнозират, че ще приемем еврото най-рано през 2023 г.“, допълва още Борисов.", "date": "2019.08.24", "title": "Премиерът Бойко Борисов: Потвърденият кредитен рейтинг на България е поредната висока оценка от международната общност за реформите, които правителството извършва"}
{"url": "http://www.focus-news.net/news/2019/08/24/2692216/bloomberg-italianskata-demokraticheska-partiya-postavi-kato-uslovie-za-koalitsiya-zapazvaneto-na-konte-kato-premier-na-stranata.html", "text": "Италианската Демократическа партия постави условията си за формиране на управляваща коалиция, едно от които е запазването на Джузепе Конте като министър-председател на страната, съобщава американската информационна агенция  Bloomberg . \r\nДвижение „5 звезди“ и Демократическата партия имат само няколко дни, за да оставят настрана историческото си съперничество и да изработят сделка, която ще спести на страната предсрочни избори.  \r\nНай-големият проблем пред тях е въпроса кой ще ръководи новото правителство. \r\nДясното движение се опитва да запази Джузепе Конте като министър председател. Луиджи Ди Майо, лидер на „5 звезди“ и Никола Цингарети, който ръководи демократите, се срещнаха по-рано в Рим за да продължат преговорите за ново правителство. \r\n„Италия има нужда от правителство на промяната“, което къса връзките си с миналото, заявиха Демократите в партийно изявление. \r\nДжузепе Конте напусна поста на министър-председател, след като Матео Салвини оттегли подкрепата на своята партия „Лига“ за формираното преди година правителство, в опит да се възползва от увеличаването на популярността й.  \r\nСпоред италиански медии Ди Майо е поставил две условия в разговорите си с демократите. Той е изискал да Конте да остане на поста министър-председател и да продължат плановете за намаляване на броя депутатите в италианския парламент. От своя страна Демократическата партия иска много по широки конституционни реформи. \r\nВъпреки различията, представителите на двете страни заявиха, че са проведели конструктивна първа среща и че засега нямат сериозни противоречия. \r\n \r\n  Теодор Пенев", "date": "2019.08.24", "title": "Bloomberg: Италианската Демократическа партия постави като условие за коалиция запазването на Конте като премиер на страната"}
{"url": "http://www.focus-news.net/news/2019/08/24/2692236/rositsa-simeonova-lozaro-vinarskata-kamara-burgas-izpratihme-pismo-do-ministerstvoto-vav-vrazka-s-grozdobernata-kampaniya-za-2019-g.html", "text": "Писмото, което написахме до Министерството на земеделието, храните и горите, е по инициатива на членовете на нашата камара и по-специално на гроздопроизводителите, тъй като всички те бяха доста обезпокоени още от стартирането на тазгодишната изкупна кампания. Това каза за  Радио „Фокус“ – Бургас  Росица Симеонова, председател на Лозаро-винарската камара. „Миналата година се случиха някои неща, заради които доста трудно бе прибрано гроздето. Някои заводи купиха извън планираното, за да може всичкото грозде да се прибере от производителите. Тази година започна с почти същите проблеми – недостигът на пазар за гроздето“, каза още Симеонова. По думите ѝ тъй като производителите са били доста разтревожени, по тяхна инициатива са информирали областния управител Вълчо Чолаков, който им е помогнал да се свика среща с грозде и винопроизводители, с участие на държавата. „На тази среща се обсъдиха няколко много наболели проблема, тъй като предлагането на грозде тази година е доста голямо на пазара, а няма толкова голямо желание за изкупуване на грозде. Проблемът е там, че има доста вина с ниска стойност, влизащи на нашия пазара от Испания, Франция и т.н. и на нашите винопроизводители също им е трудно да стъпят на международните пазари, тъй като трудно могат да се конкурират с някакви цени на наливни вина от 0.33 или 0.40 евро“, обясни Росица Симеонова. Тя посочи, че това е така, защото в много добре развитите лозарски страни има доста голяма държавна субсидия. Коментирали са с гроздопроизводители това, че в страни като Италия, Франция, Испания и Португалия има субсидиране в това производство и е превърнато в държавен приоритет. „Ние тук се въртим в един омагьосан кръг, хората, които произвеждат вино, казват \"добре, ние ще ви купим гроздето, но какво да го правим, като няма къде да го продадем след това\", с това вино не сме конкурентни. Производителите пък казват \"добре, как ще го купите на такава ниска цена, знаете много добре колко са високи разходите\", а повечето от тези винопроизводители имат собствени лозя. Това беше кратката дискусия, която се проведе на срещата и за това, че се продава нелегален алкохол, това беше акцентът на срещата“, заяви Симеонова.  \r\nПо думите ѝ след това са написали отворено писмо до министъра и до кметовете на общините, като са синтезирали най-основното, което се е случило на срещата, и всички са се обединили върху три основни точки, на които трябва да се наблегне, за да се спаси този сектор. „Първата е за спешна намеса от страна на държава да се превърне в приоритетен сектор като плодопроизводството. Това е първият акцент, защото всички, които са производители на плодо и зеленчукопроизводството, имат субсидии, а де факто в производството на вино от грозде няма такава. Това е доста трудоемък отрасъл с голяма заетост на работна ръка и при беритбата разходите варират - според това дали ще се събира на ръка или с комбайни те са от минимум 400 до 600 лева на декар“, каза още Симеонова.  \r\nПо думите ѝ второто, на което са акцентирали, е да се спре нерегламентираният внос на наливно вино и бутилирано вино от третите страни.  \r\n„Третото беше за по-голям контрол върху контрабандното производство и продажба на вискоалкохолни напитки и въобще да се завиши контролът, защото не всички са поставени на една и съща база, тъй като акцизът е висок на високоалкохолните напитки“, добави Симеонова. Тя обясни, че предприятията, които ги произвеждат, си внасят и акциз и ДДС и излиза, че в производството примерно на една бутилка ракия, 50% отива директно в държавата и в останалите 50% те трябва да се вместят със суровината, бутилката, етика и т.н., а който произвежда нерегламентирано си продава наливно, не плаща абсолютно нищо. \r\nДеница ДИМИТРОВА", "date": "2019.08.24", "title": "Росица Симеонова, Лозаро-винарската камара – Бургас: Изпратихме писмо до Министерството във връзка с гроздоберната кампания за 2019 г."}
{"url": "http://www.focus-news.net/news/2019/08/24/2692239/vidin-v-grada-otvori-vrati-traditsionniyat-panair.html", "text": "От 23 до 31 август Видин е домакин на популярното събитие, което привлича хиляди посетители.Това съобщиха за  Радио „Фокус“ – Видин  от Общината.  През първата вечер по традиция кметът на Община Видин Огнян Ценков обиколи щандовете на панаира и разговаря с търговците и производителите. Той бе придружен от ръководния си екип и гостите, поканени за официалното откриване, сред които заместник областните управители на Видин Лъчезар Попиванов и Анжело Методиев, кметът на Община Калафат, Румъния Лучиан Чобану и представители на институцията, координаторът по международно сътрудничество от Община Княжевац, Сърбия Владан Радованович, кметовете на Община Ружинци – Александър Александров и на Община Кула – д-р Владимир Владимиров и др. \r\nКонцертната програма започна с изпълнения на Градския духов оркестър и на Ансамбъла за народни песни и танци „Дунав“. След това на сцената излезе поп фолк певицата Цветелина Грахич, която видинският кмет посрещна с букет цветя. Огнян Ценков се обърна с приветствени думи към посетителите на панаира: „Повече от 120 години нашият град продължава традицията и посреща гостоприемно нейните почитатели отблизо и далеч. Щастлив съм, че през последните четири години Община Видин успя да привлече още повече вниманието към традиционния си панаир, да подобри условията за провеждането му, да предложи разнообразни развлечения, атракции и изключително богата концертна програма. Но най-важното е, че той се превръща в място за срещи с близки и приятели, за нови познанства и ползотворни контакти. Благодаря ви, че сме заедно в тази прекрасна вечер, в компанията на великолепната Цветелина Грахич! Искрено се надявам, че всички предстоящи панаирни дни ще ви донесат само хубави емоции и ще останат задълго в спомените ви! Защото ние се грижим за вас! Обявявам традиционния Видински панаир 2019 за открит! На добър час!“. \r\nРаботното време на тазгодишното изложение е от 10.00 до 2.00 ч., а входът е свободен.", "date": "2019.08.24", "title": "Видин: В града отвори врати традиционният панаир"}
{"url": "http://www.focus-news.net/news/2019/08/24/2692237/tass-igor-dodon-zayavi-che-na-pregovorite-za-pridnestrovieto-shte-se-obsadi-i-utilizatsiyata-na-boepripasite-v-kolbasna.html", "text": "Предложението на министъра на отбраната на Руската федерация Сергей Шойгу за възобновяване на процеса на утилизация  на боеприпаси от военни складове в село Колбасна в Приднестровието ще бъде част от преговорите във формат \"Пет плюс две\" (ОССЕ, Русия, Украйна, които действат като посредници в преговорите, както и наблюдателите от ЕС и САЩ). Това съобщи в събота президентът на Молдова Игор Додон, цитиран от  TACC . \r\n\"Това предложение няма да бъде възможно да се изпълни едностранно, затова е необходимо съгласието на всички участници във формат за преговори пет плюс два\", каза Додон. Той заяви, че Русия e изразила готовността си да предостави специално оборудване за утилизиране на боеприпасите на място. Според Додон следващият кръг от преговори „Пет плюс две“ е планиран за есента, преди което той също планира да обсъди този въпрос по време на двустранна среща с приднестровския лидер Вадим Красноселски. \r\nСпоред различни източници в складовете в село Колбасна се съхраняват хиляди тонове боеприпаси, които са били складирани там, след като съветските войски са напуснали европейските страни. Утилизирането и отстраняването им беше блокирано от властите на Приднестровието през 2004 г. след изострянето на отношенията между двата бряга на Днестър. \r\n \r\n  Юлиян Марков", "date": "2019.08.24", "title": "ТАСС: Игор Додон заяви, че на преговорите за Приднестровието ще се обсъди и утилизацията на боеприпасите в Колбасна"}
{"url": "http://www.focus-news.net/news/2019/08/24/2692212/afp-evropa-shte-otgovori-na-amerikanskite-mita-ako-tova-e-neobhodimo-zayavi-donald-tusk.html", "text": "Председателят на Европейския съвет Доналд Туск заяви, че Брюксел ще отговори на митата, които Доналд Тръмп заплаши да наложи върху европейски стоки, предава  AFP . \r\nТой заяви това по време на срещата от високо равнище между лидерите на страните от формата Г-7.  \r\nТочно преди да отлети за срещата, Доналд Тръмп заплаши, че ще наложи вносни мита върху френските вина в отговор на таксите, които Париж иска от американски компании.  \r\n„Ще защитя френското вино с истинска решителност. Ако САЩ наложат мита, Европейският съюз ще отговори подобаващо.\", заяви Туск. \r\n\"Последното нещо, от което се нуждаем, е конфронтация с най-добрия ни съюзник, САЩ\", добави той.  \r\n\"Това не е наша инициатива, тази борба за търговия и вносни мита, но ние трябва да сме готови и ние сме готови.\", заяви още председателят на Европейския съвет. \r\n \r\n  Теодор Пенев", "date": "2019.08.24", "title": "AFP: Европа ще отговори на американските мита, ако това е необходимо, заяви Доналд Туск"}
{"url": "http://www.focus-news.net/news/2019/08/24/2692242/ria-novosti-zashtitata-na-bivshiya-prezident-na-sudan-poiska-puskaneto-mu-pod-garantsiya.html", "text": "Защитата на бившия президент на Судан Омар Башир, обвинен в корупция, поиска от съда да го освободи под гаранция, заяви адвокатът на бившия държавен глава Ибрахим ат-Тахер на пресконференция в Хартум, цитиран от египетската агенция MENA, предава  РИА Новости . \r\n\"Комитетът за защита на Башир поиска от съда да го пусне под гаранция. Това е разрешено в такива случаи. Надяваме се, че искането на защитата ще бъде одобрено от съда\", заяви адвокатът, цитиран от египетската агенция. \r\nПо-рано във Хартум се проведе редовно съдебно заседание, което разглежда случая на Башир за получаване на подкупи в размер на 90 милиона щатски долара от ръководството на Саудитска Арабия. \r\nСпоред адвоката в събота съдът е изслушал трима свидетели на обвинението. Става дума за участниците в обиските на резиденцията на бившия президент, където са открити големи суми пари. На следващото заседание, на 31 август, съдът ще изслуша още двама свидетели на обвинението. \r\nПо-рано адвокатът на бившия президент на Судан обясни на РИА Новости, че клиентът му е приемал пари от Саудитска Арабия заради американските санкции, наложени срещу суданската банкова система. Той каза още, че бившият държавен глава не е използвал тези пари за лични цели и не ги е внесъл в сметките си. Тези средства, каза той, са били използвани за закупуване на необходимото оборудване за болниците, за лечение на редица пенсионирани служители извън страната, както и за инфраструктура. \r\n \r\n  Юлиян Марков", "date": "2019.08.24", "title": "РИА Новости: Защитата на бившия президент на Судан поиска пускането му под гаранция"}
{"url": "http://www.focus-news.net/news/2019/08/24/2692217/liderat-na-bsp-korneliya-ninova-shipchenskata-epopeya-e-yarak-primer-za-rodolyubie-i-bratstvo.html", "text": "Днес отбелязваме 142 години от Шипченската епопея. Това каза лидерът на БСП Корнелия Нинова, съобщиха от пресцентъра на  БСП . \"Тя е най-ярък пример за родолюбие и братство. Руско-турската освободителна война взе много скъпи жертви. Смелостта им никога няма да се забрави. Днес сме признателни към тях, но и длъжни. Да защитаваме истината за българската история. Да мислим свободно, да говорим свободно, да живеем свободно. Да пазим свободата на България\", посочи Нинова.", "date": "2019.08.24", "title": "Лидерът на БСП Корнелия Нинова: Шипченската епопея е ярък пример за родолюбие и братство"}
{"url": "http://www.focus-news.net/news/2019/08/24/2692241/rositsa-simeonova-lozaro-vinarska-kamara-burgas-ochakva-se-dobra-rekolta-na-grozdeto.html", "text": "Тази година беше трудна, тъй като започна с много валежи, лозарите упражниха голямо усилие, за да запазят лозята, направиха се много пръскания. Очаква се добра реколта, нищо че няма да е повече от миналогодишната. Това каза за  Радио „Фокус“ – Бургас  Росица Симеонова, председател на Лозаро-винарската камара в Бургас. „Гроздето узрява леко по-рано и за съжаление се очакват ниски изкупни цени, все още няма точни фиксирани. По първоначално виждане ще бъдат с около 10 - 20% по-ниски от миналата година. Това е голям удар върху производителите“, каза още Симеонова. Тя добави, че в района започна беритбата на първите сортове грозде – мускат, а някъде и шардоне. „Гроздовата кампания набира скорост, особено от другата седмица.  \r\nВ България до преди няколко години имаше 22 млн. декара регистрирани лозя, но в момента са около 8 млн. декара, т.е. лозята са намалели повече от половината и от само себе си старите лозя все повече отпадат“, заяви Симеонова. По думите ѝ на големи площи в областта на Бургас се изкореняват лозя като Поморие, Лозово, Каблешково, Несебър. „Отпадат по-старите масиви към кооперациите и благодарение на мярката, която е в лозарството за преструктуриране на конверсия на винени сортове, много хора подновиха и създадоха нови лозя. Добре са направени и добре се грижат за тях, но тук стои въпросът по-нататък какво ще се случи с тях. Това е една от най-хубавите мерки в земеделския сектор, където 75% от инвестициите се връща във вид на субсидия в програмата. Но това е за създаване на лозето, то не покрива по-нататъчните им грижи, които трябва да се полагат. Ние вземаме субсидии, които не стигат за един дневен надник“, добави Симеонова. \r\nДеница ДИМИТРОВА", "date": "2019.08.24", "title": "Росица Симеонова, Лозаро-винарска камара – Бургас: Очаква се добра реколта на гроздето"}
{"url": "http://www.focus-news.net/news/2019/08/24/2692238/sport-chelsi-pobedi-norich-kato-gost-s-32.html", "text": "Футбол: Отборът на Челси победи Норич като гост с 3:2 в мач от третия кръг на Премиър лигата на Англия. През първото полувреме двата отбора си размениха по два гола – Абрахам и Моунт вкараха за Челси в 3-ата и 17-ата минута, а Кантуел и Пуки бяха точни за домакините в 6-ата и 30-ата минута. В 68-ата минута Абрахам оформи крайния резултат. Това е първа победа за Челси в новия шампионат, като отбора заема десето място с 4 точки, а Норич са 13-ти с 3 точки.", "date": "2019.08.24", "title": "Спорт: Челси победи Норич като гост с 3:2"}
{"url": "http://www.focus-news.net/news/2019/08/24/2692245/sport-angliyski-refer-shte-rakovodi-revansha-maribor-ludogorets.html", "text": "Футбол: Опитният английски рефер  Крейг Поусън ще ръкводи реванша на Лудогорец от Лига Европа срещу Марибор следващия четвъртък от 21:15 часа. Помощници на 40-годишния съдия ще са сънародниците му Лий Бетс и Иън Хусин. Четвърти съдия е Андрю Мадли също от Англия. За последно Поусън стана известен преди десетина дни, когато той свири три дузпи за Аякс, с които холандците успяха да отстранят ПАОК и сега да се борят за място в групите на Шампионската лига. В Премиър лигата реферът е сред съдиите, които най-често посочват бялата точка.", "date": "2019.08.24", "title": "Спорт: Английски рефер ще ръководи реванша Марибор – Лудогорец"}
{"url": "http://www.focus-news.net/news/2019/08/24/2692249/burgas-suhi-i-prohodimi-sa-patnite-nastilki-v-oblastta.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Условията за пътуване са добри, няма затворени пътни участъци. Интензивно е движението по входно-изходните пътни артерии на град Бургас – в района на пътен възел „Юг“, както и по пътната отсечка Бургас – автомагистрала „Тракия“. Натоварено е и по някои участъци от булевардите „24-ти Черноморски пехотен полк“ и „Никола Петков“. В централната градска част няма образувани колони от автомобили, преминаването се осъществява безпроблемно. \r\nДеница ДИМИТРОВА", "date": "2019.08.24", "title": "Бургас: Сухи и проходими са пътните настилки в областта"}
{"url": "http://www.focus-news.net/news/2019/08/24/2692246/varna-zagasen-e-pozharat-v-rayona-na-hipermarketa-v-kv-vladislav-varnenchik.html", "text": "Пожарът в района на хипермаркета в кв. \"Вл. Варненчик\" е погасен.Това съобщиха от  ОДМВР - Варна . Пожарът се е разпрострял на площ около 40 декара, основно сухи треви и отпадъци.  Предполагаемата причина за възникването му е небрежност при боравене с открит огън. До момента е установено, че при пожара са нанесени следните материални щети: изгорели са  2 метални бараки, частично засегнати са 3 автомобила и автобус. Както вече информирахме, сигналът за пожара е подаден в 11,54 днес, а пожарът беше локализиран малко преди 14 ч. В гасенето участваха общо 9 автомобила на РД ПБЗН - Варна и над 30 пожарникари. От община Варна на мястото бяха изпратени 2 водоноски, а в гасенето активно са е включили с подръчни средства и около  15 граждани. Двама от гражданите, включили се в гасенето, са се оплакали от обгазяване, прегледани са и им е оказана медицинска  помощ  на място от екипите на \"Спешна помощ\", не се е наложило настаняване в болница.  Към момента на мястото на пожара все още дежурят 2 ППА с екипите им. Ръководството и служителите на РД ПБЗН благодарят на Община Варна и всички граждани, включили се в погасяването на огъня, за оказаното съдействие.", "date": "2019.08.24", "title": "Варна: Загасен е пожарът в района на хипермаркета в кв. \"Владислав Варненчик\""}
{"url": "http://www.focus-news.net/news/2019/08/24/2692240/boris-dzhonsan-es-tryabva-da-se-otkazhe-ot-predpaznata-klauza-za-da-izbegne-brekzit-bez-sdelka.html", "text": "Британският премиер Борис Джонсън заяви в събота, че Европейският съюз трябва да се откаже от настояването си за предпазната клауза за ирландската граница, за да избегне Брекзит без сделка, цитира думите му преди срещата на Г-7  AFP .  \r\n\"Не искам Брекзит без сделка. Казвам на нашите приятели в ЕС, ако не искат Брекзит без сделка, тогава ние трябва да се отървем от предпазната клауза в договора\", каза Джонсън пред репортери по пътя към срещата на Г-7 в Биариц. \r\n \r\n  Юлиян Марков", "date": "2019.08.24", "title": "Борис Джонсън: ЕС трябва да се откаже от предпазната клауза, за да избегне Брекзит без сделка"}
{"url": "http://www.focus-news.net/news/2019/08/24/2692248/afp-ukrainski-natsionalisti-provedoha-neofitsialen-parad-po-sluchay-denya-na-nezavisimostta.html", "text": "Около двайсет хиляди души, повечето от които във военни униформи, проведоха в събота в Киев неофициален марш за отбелязване на Деня на Независимостта, след като президентът отмени традиционния военен парад, предава  AFP . \r\nНовият президент Владимир Зеленски, който дойде на власт с обещания да прекрати петгодишната война на изток срещу подкрепяните от Русия сепаратисти, заяви, че спестените пари от официалния парад ще бъдат използвани за бонуси на военните. \r\nНо войници и ветерани от конфликта в Източна Украйна организираха парад, преминавайки през центъра на Киев заедно с роднини и доброволци, развявайки сини и жълти украински знамена. \r\nПоходът беше зареден с много емоции, като някои участници плакаха, а други коленичиха пред роднини на войници, загинали във войната в Източна Украйна, която вече е отнела около 13 000 живота. \r\nНякои от тези роднини носеха снимки на загиналите военнослужещи, докато множеството ръкопляскаше и скандираше \"Благодаря\" и \"Слава на Украйна!\". \r\nМного от участниците в парада, които не носеха военна униформа, бяха облечени в традиционни бродирани ризи, които през последните години се превърнаха в патриотичен символ. \r\n\"Този парад ... показва силата и духа на нашия народ\", каза Ирина Горай, държейки снимка на сина си, войник, убит преди пет години. \r\n\"Дойдохме да покажем своето единство. Хубаво е да видим толкова много хора от цяла Украйна. Чувстваме, че не сме сами\", каза Олена Йещенко, вдовица на офицер. \r\n„Маршът на Защитниците на родината е необходим“, добави 53-годишният Александър, облечен в камуфлажни дрехи ветеран в инвалидна количка. \r\nПо време на официална церемония на централния площад в Киев Зеленски връчи държавни отличия на около трийсет войници и изрази надежда за завръщането на мира в бившата съветска република. \r\n \r\n  Юлиян Марков", "date": "2019.08.24", "title": "AFP: Украински националисти проведоха неофициален парад по случай Деня на Независимостта"}
{"url": "http://www.focus-news.net/news/2019/08/24/2692247/sliven-vremenno-dvizhenieto-pri-km-255-na-am-trakiya-v-posoka-sofiya-se-osashtestvyava-v-avariynata-lenta-poradi-patno-transportno-proizshestvie.html", "text": "Временно движението при км 255 на АМ \"Тракия\"  в посока София се осъществява в аварийната лента поради пътно-транспортно произшествие, съобщиха от пресцентъра на  Агенция \"Пътна инфраструктура\" . Движението в района се регулира от \"Пътна полиция\". Шофьорите е необходимо да карат със съобразена скорост и повишено внимание. \r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието  на тел. 0700 130 20 в АПИ.", "date": "2019.08.24", "title": "Сливен: Временно движението при км 255 на АМ \"Тракия\"  в посока София се осъществява в аварийната лента поради пътно-транспортно произшествие"}
{"url": "http://www.focus-news.net/news/2019/08/24/2692244/api-vazstanoveno-e-dvizhenieto-po-pat-i-1-blagoevgrad-kulata-v-rayona-na-simitli.html", "text": ".Възстановено е  движението по път I-1 Благоевград - Кулата в района на Симитли, което беше ограничено в едната лента поради катастрофа. Това съобщиха от пресцентъра на  Агенция \"Пътна инфраструктура\" .", "date": "2019.08.24", "title": "АПИ: Възстановено е  движението по път I-1 Благоевград - Кулата в района на Симитли"}
{"url": "http://www.focus-news.net/news/2019/08/24/2692252/varna-ministar-krasimir-karakachanov-e-pokanen-na-tarzhestvata-za-50-tata-godishnina-na-dalgopol-kato-grad.html", "text": "Заместник министър-председателят по обществения ред и сигурността и министър на отбраната Красимир Каракачанов се очаква да присъства на празника за 50-тата годишнина от обявяването на Дългопол за град. Това съобщиха за  Радио „Фокус“ – Варна  от Общината. От 18.00 часа в понеделник, на градския площад ще се състои тържествено откриване на бюст-паметник на Васил Левски. За мероприятието ще има организиран транспорт с маршрут за всички, които искат да присъстват от селата  Арковна, Партизани и Боряна, Аспарухово, Комунари, Красимир, Цонево и Сава – от  17.00 часа. При желание за присъствие на концертите на 30-ти и 31-ви август – петък и събота, от 19.00 часа ще бъде организиран транспорт по същия маршрут.", "date": "2019.08.24", "title": "Варна: Министър Красимир Каракачанов е поканен на тържествата за 50-тата годишнина на Дългопол като град"}
{"url": "http://www.focus-news.net/news/2019/08/24/2692253/sliven-poradi-katastrofa-e-ogranicheno-dvizhenieto-pri-km-255-na-am-trakiya-vaveden-e-obhoden-marshrut.html", "text": "Временно е ограничено движението при км 255 на АМ \"Тракия\" в посока София поради катастрофа. Въведен е обходен маршрут при път II-53 през път I-6 до път II-55 за Нова Загора, съобщиха от пресцентъра на  Агенция \"Пътна инфраструктура\" . \r\nШофьорите е необходимо да карат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието  на тел. 0700 130 20 в АПИ.", "date": "2019.08.24", "title": "Сливен: Поради катастрофа е ограничено движението при км 255 на АМ \"Тракия\", въведен е обходен маршрут"}
{"url": "http://www.focus-news.net/news/2019/08/24/2692243/tass-angela-merkel-pristigna-v-biarits.html", "text": "Германският канцлер Ангела Меркел пристигна в събота във френския Биариц на срещата на върха на Г7, предава  TACC \r\nПреди откриването на форума тя ще проведе двустранни разговори с френския президент Еманюел Макрон, съобщиха от германското правителство пред репортери. \r\nВъзможно е канцлерът и президентът преди всичко да обсъдят търговския конфликт между САЩ и Китай, както и последиците от пожарите в Амазония. И Меркел, и Макрон преди срещата на високо равнище изказаха положителна подкрепа за факта, че последната тема ще бъде обсъдена на среща на лидерите на Г-7. \r\nПристигайки в Биариц, Меркел се качи в колата и не разговаря с журналисти. \r\n \r\n  Юлиян Марков", "date": "2019.08.24", "title": "ТАСС: Ангела Меркел пристигна в Биариц"}
{"url": "http://www.focus-news.net/news/2019/08/24/2692251/pregled-na-mezhdunarodnite-novini-do-18-chasa-agentsiya-fokus.html", "text": "Председателят на Европейския съвет Доналд Туск заяви, че Брюксел ще отговори на митата, които Доналд Тръмп заплаши да наложи върху европейски стоки, предава  AFP . \r\nТой заяви това по време на срещата от високо равнище между лидерите на страните от формата Г-7.  \r\nТочно преди да отлети за срещата, Доналд Тръмп заплаши, че ще наложи вносни мита върху френските вина в отговор на таксите, които Париж иска от американски компании.  \r\n„Ще защитя френското вино с истинска решителност. Ако САЩ наложат мита, Европейският съюз ще отговори подобаващо.\", заяви Туск. \r\n\"Последното нещо, от което се нуждаем, е конфронтация с най-добрия ни съюзник, САЩ\", добави той.  \r\n\"Това не е наша инициатива, тази борба за търговия и вносни мита, но ние трябва да сме готови и ние сме готови.\", заяви още председателят на Европейския съвет. \r\n*** \r\n \r\n  Италианската Демократическа партия постави условията си за формиране на управляваща коалиция, едно от които е запазването на Джузепе Конте като министър-председател на страната, съобщава американската информационна агенция  Bloomberg . \r\nДвижение „5 звезди“ и Демократическата партия имат само няколко дни, за да оставят настрана историческото си съперничество и да изработят сделка, която ще спести на страната предсрочни избори.  \r\nНай-големият проблем пред тях е въпроса кой ще ръководи новото правителство. \r\nДясното движение се опитва да запази Джузепе Конте като министър председател. Луиджи Ди Майо, лидер на „5 звезди“ и Никола Цингарети, който ръководи демократите, се срещнаха по-рано в Рим за да продължат преговорите за ново правителство. \r\n„Италия има нужда от правителство на промяната“, което къса връзките си с миналото, заявиха Демократите в партийно изявление. \r\nДжузепе Конте напусна поста на министър-председател, след като Матео Салвини оттегли подкрепата на своята партия „Лига“ за формираното преди година правителство, в опит да се възползва от увеличаването на популярността й.  \r\nСпоред италиански медии Ди Майо е поставил две условия в разговорите си с демократите. Той е изискал да Конте да остане на поста министър-председател и да продължат плановете за намаляване на броя депутатите в италианския парламент. От своя страна Демократическата партия иска много по широки конституционни реформи. \r\nВъпреки различията, представителите на двете страни заявиха, че са проведели конструктивна първа среща и че засега нямат сериозни противоречия. \r\n*** \r\n \r\n Руският космическия кораб „Союз МС-14“ с робота „Федор“ на борда  не успя да се скачи с Международната космическа станция (МКС), предава  TACC \r\n“Ситуацията не е критична, подобни случаи са се случвали и преди. Това съобщи в събота изпълнителният директор  на \"Роскосмос\" за пилотирани космически програми Сергей Крикальов. \r\n\"Имали сме такива случаи, когато първият опит за скачване е бил неуспешен. Но в това няма нищо толкова необичайно: това е тест на космическата технология ... всъщност те го тестват, за да идентифицират всякакви необичайни ситуации и да се справят с тях.\" - каза Крикальов. \r\nСкачването на „Союз МС-14“ трябваше да се извърши в събота в 8:30 часа московско време (съвпада с българското). След приближаването до МКС  обаче корабът започна да се отдалечава от нея. По време на излъчването на НАСА, дикторът каза, че скачването е прекъснато поради проблеми с усилвателя на автоматичната система за скачване „Курс“ на борда на станцията. Той уточни, че в ръчен режим астронавтите не могат да се скачат с кораба поради липсата на необходимата система на борда на \"Союз\". \r\nСледващият опит за скачване е насрочен за 8-9 часа московско време на 26 август. \r\n*** \r\n \r\n Френският президент Еманюел Макрон посрещна американския си колега Доналд Тръмп за непланиран обяд в събота преди официалното откриване на срещата на върха на Г-7 в Биариц, Франция, предава  AFP .  \r\nДвамата лидери се срещнаха, само ден след като Тръмп повтори заплахата си за налагане на мита на френското вино в отговор на новия данък върху големите американски технологични компании. \r\nИзненадващият обяд се оценява като опит на Макрон да постави позитивна основа след напрегнато развитие, когато лидерите на САЩ и ЕС си размениха заплахи за търговска война. \r\nГоворейки пред репортери, Макрон нарече Тръмп \"много специален гост\". \r\nТой каза, че те ще обсъждат редица належащи международни въпроси, включително противопоставянето с Иран по отношение на ядрената програма на Техеран и подчерта, че е необходима \"силна координация\". \r\nТръмп посрещна този призив за единство малко по-меко, след като в петък излетя от  Съединените щати с остро предупреждение за налагане на мита върху френските вина, \"каквито никога досега не са виждали\". \r\n\"Всъщност имаме много общо помежду ни\", каза Тръмп и добави, че те \"са приятели отдавна\". \r\nТръмп каза, че в определени моменти те \"се нападат по малко\", но имат \"специални отношения\". \r\nОбстановката за срещата на върха на Г-7 във френския морски курорт очевидно зарадва американския президент, коментира агенцията. \r\n\"Досега всичко е добре. Времето е перфектно. Всички се разбираме. Мисля, че ще постигнем много този уикенд\", каза Тръмп. \r\n*** \r\n \r\n Британският премиер Борис Джонсън заяви в събота, че Европейският съюз трябва да се откаже от настояването си за предпазната клауза за ирландската граница, за да избегне Брекзит без сделка, цитира думите му преди срещата на Г-7  AFP .  \r\n\"Не искам Брекзит без сделка. Казвам на нашите приятели в ЕС, ако не искат Брекзит без сделка, тогава ние трябва да се отървем от предпазната клауза в договора\", каза Джонсън пред репортери по пътя към срещата на Г-7 в Биариц. \r\n*** \r\n \r\n  Защитата на бившия президент на Судан Омар Башир, обвинен в корупция, поиска от съда да го освободи под гаранция, заяви адвокатът на бившия държавен глава Ибрахим ат-Тахер на пресконференция в Хартум, цитиран от египетската агенция MENA, предава  РИА Новости . \r\n\"Комитетът за защита на Башир поиска от съда да го пусне под гаранция. Това е разрешено в такива случаи. Надяваме се, че искането на защитата ще бъде одобрено от съда\", заяви адвокатът, цитиран от египетската агенция. \r\nПо-рано във Хартум се проведе редовно съдебно заседание, което разглежда случая на Башир за получаване на подкупи в размер на 90 милиона щатски долара от ръководството на Саудитска Арабия. \r\nСпоред адвоката в събота съдът е изслушал трима свидетели на обвинението. Става дума за участниците в обиските на резиденцията на бившия президент, където са открити големи суми пари. На следващото заседание, на 31 август, съдът ще изслуша още двама свидетели на обвинението. \r\nПо-рано адвокатът на бившия президент на Судан обясни на РИА Новости, че клиентът му е приемал пари от Саудитска Арабия заради американските санкции, наложени срещу суданската банкова система. Той каза още, че бившият държавен глава не е използвал тези пари за лични цели и не ги е внесъл в сметките си. Тези средства, каза той, са били използвани за закупуване на необходимото оборудване за болниците, за лечение на редица пенсионирани служители извън страната, както и за инфраструктура. \r\n*** \r\n \r\n  Германският канцлер Ангела Меркел пристигна в събота във френския Биариц на срещата на върха на Г7, предава  TACC \r\nПреди откриването на форума тя ще проведе двустранни разговори с френския президент Еманюел Макрон, съобщиха от германското правителство пред репортери. \r\nВъзможно е канцлерът и президентът преди всичко да обсъдят търговския конфликт между САЩ и Китай, както и последиците от пожарите в Амазония. И Меркел, и Макрон преди срещата на високо равнище изказаха положителна подкрепа за факта, че последната тема ще бъде обсъдена на среща на лидерите на Г-7. \r\nПристигайки в Биариц, Меркел се качи в колата и не разговаря с журналисти. \r\n*** \r\n \r\n Около двайсет хиляди души, повечето от които във военни униформи, проведоха в събота в Киев неофициален марш за отбелязване на Деня на Независимостта, след като президентът отмени традиционния военен парад, предава  AFP . \r\nНовият президент Владимир Зеленски, който дойде на власт с обещания да прекрати петгодишната война на изток срещу подкрепяните от Русия сепаратисти, заяви, че спестените пари от официалния парад ще бъдат използвани за бонуси на военните. \r\nНо войници и ветерани от конфликта в Източна Украйна организираха парад, преминавайки през центъра на Киев заедно с роднини и доброволци, развявайки сини и жълти украински знамена. \r\nПоходът беше зареден с много емоции, като някои участници плакаха, а други коленичиха пред роднини на войници, загинали във войната в Източна Украйна, която вече е отнела около 13 000 живота. \r\nНякои от тези роднини носеха снимки на загиналите военнослужещи, докато множеството ръкопляскаше и скандираше \"Благодаря\" и \"Слава на Украйна!\". \r\nМного от участниците в парада, които не носеха военна униформа, бяха облечени в традиционни бродирани ризи, които през последните години се превърнаха в патриотичен символ. \r\n\"Този парад ... показва силата и духа на нашия народ\", каза Ирина Горай, държейки снимка на сина си, войник, убит преди пет години. \r\n\"Дойдохме да покажем своето единство. Хубаво е да видим толкова много хора от цяла Украйна. Чувстваме, че не сме сами\", каза Олена Йещенко, вдовица на офицер. \r\n„Маршът на Защитниците на родината е необходим“, добави 53-годишният Александър, облечен в камуфлажни дрехи ветеран в инвалидна количка. \r\nПо време на официална церемония на централния площад в Киев Зеленски връчи държавни отличия на около трийсет войници и изрази надежда за завръщането на мира в бившата съветска република.", "date": "2019.08.24", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/08/24/2692255/nimh-utre-shte-e-slanchevo-okolo-i-sled-pladne-goreshto.html", "text": "През нощта ще бъде ясно и почти тихо. Утре ще е слънчево, около и след пладне – горещо. Това съобщи за  Агенция „Фокус  дежурният синоптик Красимир Стоев от  Националния институт по метеорология и хидрология .  В следобедните часове, главно над планинските райони ще има временни увеличения на облачността, но без съществени валежи. Ще продължи да духа слаб, в Дунавската равнина и Източна България – умерен вятър от изток-североизток. Преобладаващите максимални температури ще останат между 32° и 37°. Атмосферното налягане е и ще се задържи малко по-високо от средното за август. \r\nНад Черноморието ще бъде слънчево. Ще духа умерен североизточен вятър. Максимални температури на въздуха: 28°-32°. Температурата на морската вода е 26°-27°. Вълнението на морето ще е 2-3 бала. \r\nНад планините ще бъде предимно слънчево. В следобедните часове ще има временни увеличения на облачността, но само на отделни места ще превали и прегърми. Ще духа слаб до умерен североизточен вятър. Максимална температура на височина 1200 метра около 24°, на 2000 метра – около 16°. \r\nПрез следващите дни времето ще се задържи без съществена промяна - предимно слънчево, около и след пладне в низините - горещо. Максималните температури ще са над 30°, на места ще достигат 35°-37°. Ще духа слаб, в Северна и Източна България умерен вятър от изток-североизток. В началото на седмицата в следобедните часове ще има временни увеличения на облачността, но само на отделни места в планините и планинските райони в понеделник са възможни незначителни краткотрайни превалявания.", "date": "2019.08.24", "title": "НИМХ: Утре ще е слънчево, около и след пладне – горещо"}
{"url": "http://www.focus-news.net/news/2019/08/24/2692258/sport-fortuna-dyuseldorf-zagubi-u-doma-ot-bayer-leverkuzen-s-13.html", "text": "Футбол: Отборът на Фортуна Дюселдорф загуби у дома от Байер Леверкузен с 1:3. Гостите поведоха с 3:0 още през първото полувреме с автогол на Бейкър и голове на Арангис и Белараби. В края на второто полувреме домакините отбелязаха почтен гол чрез Моралес. Байер е на трето място във временното класиране с шест точки, а Фортуна са осми с три точки. \r\nИзиграха се още четири мача от Бундеслигата, които завършиха при следните резултати: \r\nАугсбург – Унион Берлин  1:1 \r\nМайнц 05 – Борусия Мьонхенгладбах  1:3 \r\nПадерборн – Фрайбург  1:3 \r\nХофенхайм – Вердер Бремен  3:2 \r\nВ 19:30 играят Шалке04 и Байерн Мюхнен", "date": "2019.08.24", "title": "Спорт: Фортуна Дюселдорф загуби у дома от Байер Леверкузен с 1:3"}
{"url": "http://www.focus-news.net/news/2019/08/24/2692257/pernik-potentsialna-opasnost-ot-pozhari-v-chasti-ot-oblastta-na-25-avgust.html", "text": "Потенциална опасност от пожари в части от областта на 25 август, съобщиха от пресцентъра на  Областната администрация .Ирена Соколова информира населението на област Перник за опасност от пожари на 25.08.2019 г.  \r\nВисокият риск, с червен индекс за пожароопасност, е в сила за части в областите Перник, София, София - град, Враца, Плевен, Бургас и др. \r\nОсобено внимателни трябва да бъдат земеделските стопани и работници, пастири, пчелари, посетители и работещите в горските територии и в съседство с тях. \r\nПредупреждението е получено от Национален институт по метеорология и хидрология за високи температури, силен вятър и потенциална възможност от бързоразвиващи се пожари.  \r\nПредвид горепосоченото, кметовете на населени места и кметства да изострят вниманието на стопаните при дейностите за почистване на пасища, ливади, горски територии и дворове в населените места и при възможност да се спре почистването на пасища.  \r\nПри възникване на пожар, незабавно да уведомят компетентните органи с точен адрес на тел.112 и при възможност да окажат съдействие за ликвидирането му. \r\nПрипомняме, че само за последната седмица възникналите пожари в страната са над 1200. Най-често огнената стихия започва от палене на стърнища, хвърлени цигари и незагасени огньове.", "date": "2019.08.24", "title": "Перник: Потенциална опасност от пожари в части от областта на 25 август"}
{"url": "http://www.focus-news.net/news/2019/08/24/2692261/ministarat-na-turizma-nikolina-angelkova-e-gost-na-tarzhestvoto-za-otbelyazvane-na-50-godishniya-yubiley-na-kurortniya-kompleks-albena.html", "text": "Министърът на туризма Николина Ангелкова е гост на тържеството за отбелязване на 50-годишния юбилей на курортния комплекс „Албена“, предаде кореспондентът на  Радио „Фокус” – Варна . Тържеството започна с поставяне на капсула на времето с послание към бъдещите поколения. Капсулата символизира красотата на Приморска Добруджа – зелена и слънчева, съдържа част от финия пясък на плажната ивица в Албена, ароматен мед, произвеждан в региона, минерална вода, която извира в местността, вестник със спомени на поколения, работили в курорта през годините, юбилейни значки и UBS със снимки, илюстриращи Албена през годините. Официалните лица – министър Николина Ангелкова и членовете на борда на директорите на „Албена“ АД заедно поставиха капсулата на времето в плоча, която ще бъде отворена на 24 август 2069 година. Министър Ангелкова поднесе приветствие към присъстващите. По думите й за 50 години Албена се е превърнала в един от символите на българския туризъм, курортът е място, пример за професионализъм и традиции, които ще бъдат надграждани във времето: „Албена не е само символ на природа, на хармония, спокойствие, на качество, но това е и един от символите на българския туризъм“. Николина Ангелкова подчерта, че Албена е място, което съчетава природа и прекрасни условия за развитие на туризъм целогодишно, курорт на световно ниво, защитил това определение в годините. Много от хората в региона, които се занимават с туризъм, в началото на своето професионално развитие са тръгнали именно от Албена. Акцент бе поставен на конгресния туризъм. Министърът обеща, че се ангажира следващият Национален съвет по туризъм, както и други международни форуми, свързани с туризма, да се проведат в новата зала „Перуника“ в Албена. Николина Ангелкова изрази огромна благодарност на хората, които работят в Албена, защото със своя труд те създават добрия образ на нашата страна пред чуждестранните туристи. Тържеството продължи с филмова ретроспекция за Албена през годините - от създаването й до сега. Официалната част от тържеството продължава с концерт и коктейл в новооткритата, многофункционална, конферентна зала „Перуника“. \r\nЖулиета НИКОЛОВА", "date": "2019.08.24", "title": "Министърът на туризма Николина Ангелкова е гост на тържеството за отбелязване на 50-годишния юбилей на курортния комплекс „Албена“"}
{"url": "http://www.focus-news.net/news/2019/08/24/2692263/gd-granichna-politsiya-intenziven-e-trafikat-na-gkpp-kalotina-gkpp-kulata-gkpp-makaza-gkpp-kapitan-andreevo-kgpp-lesovo-gkpp-dunav-most-vidin-i-kgpp-durankulak.html", "text": "Интензивен е трафикът на ГКПП „Калотина“, ГКПП „Кулата“, ГКПП „Маказа“, ГКПП „Капитан Андреево“, КГПП „Лесово“, ГКПП „Дунав мост – Видин“ и КГПП „Дуранкулак“, съобщиха от  ГД „Гранична полиция“ . Информацията за трафика е към 18.30 часа. На границата с Република Сърбия трафикът е интензивен на ГКПП „Калотина“ на изход за леки автомобили.  \r\nНа границата с Република Гърция на ГКПП „Кулата“ и ГКПП „Маказа“ трафикът е интензивен на изход за леки автомобили. \r\nНа границата с Република Турция трафикът е интензивен на ГКПП „Капитан Андреево“ и ГКПП „Лесово“ на вход за леки автомобили. \r\nНа границата с Румъния на ГКПП „Дунав мост – Видин“ трафикът е интензивен на изход за товарни автомобили, на ГКПП „Дуранкулак „е интензивен на вход за леки автомобили. \r\nНа границата с Република Северна Македония трафикът е нормален на всички гранични контролно-пропускателни пунктове.", "date": "2019.08.24", "title": "ГД „Гранична полиция“: Интензивен е трафикът на ГКПП „Калотина“, ГКПП „Кулата“, ГКПП „Маказа“, ГКПП „Капитан Андреево“, КГПП „Лесово“, ГКПП „Дунав мост – Видин“ и КГПП „Дуранкулак“"}
{"url": "http://www.focus-news.net/news/2019/08/24/2692262/24-vesti-makedoniya-ortse-kamchev-se-razhozhda-v-bansko.html", "text": "Докато бившият специален прокурор Катица Янева се намира в ареста, Орце Камчев се разхожда в България, а изявлението му от прокуратурата, което  изтече публично, разгневи управляващите, информира македонският телевизионен канал  „24 Вести“    \r\nПрокуратурата потвърди, че първата страница от записа е достоверна. Но в нея няма имена на политици, споменавайки сина на Янева и двама бизнесмени. \r\nЕдин от най-богатите македонци, когато се е явил при Вилма Русковска, е обяснил как Боян Йовановски (Боки 13) многократно му е предлагал бизнес идеи, които той е видял като рекет. \r\n„На втората среща в моя кабинет Боян Йовановски представи договор, който беше подписан от директора на тази франчайз компания, това е синът на прокурор Катица Янева. Поискаха ми 4 млн. евро за ноу-хау за търговията и плюс определени проценти, които бяха посочени в договора, за какви суми сега не помня. Разбрах, че това всъщност е фиктивен проект, тъй като освен договора, не ми беше представен бизнес план, което означаваше, че целта е да се вземат пари от мен “, каза Камчев. \r\nТова, което Камчев е казал по-нататък е неизвестно. Прокуратурата на Русковска разследва как е изтекъл протокол от досъдебно разследване. \r\n \r\n  Юлиян Марков", "date": "2019.08.24", "title": "„24 Вести“ (Македония): Орце Камчев се разхожда в Банско"}
{"url": "http://www.focus-news.net/news/2019/08/24/2692254/predstoyashti-mezhdunarodni-sabitiya-za-25-avgust-agentsiya-fokus.html", "text": "*** \r\n  Среща на лидерите на страните от Г-7 \r\n \r\n*** \r\n  Протест на климатични активисти и антиглобалисти срещу срещата на Г-7 \r\n \r\n*** \r\n  75 години от освобождението на Париж от нацистите \r\n \r\n*** \r\n  Посещение на германския президент Франк-Валтер Щайнмайер, който ще отдаде почит на жертвите на нацизма \r\n \r\n*** \r\n  Карнавалът на Нотинг Хил \r\n \r\n*** \r\n  Съвместни военни учения на Йордания и САЩ \r\n \r\n*** \r\n  Визита на иранския външен министър Мохамад Джавад Зариф \r\n \r\n*** \r\n  Избор на нов ръководител на територията от формиран от Китай комитет", "date": "2019.08.24", "title": "Предстоящи международни събития за 25 август  (Агенция \"Фокус\")"}
{"url": "http://www.focus-news.net/news/2019/08/24/2692259/predstoyashti-sabitiya-v-stranata-za-25-avgust-agentsiya-fokus.html", "text": "*** \r\n \r\nОт 11.30 часа в бургаското село Атия министър Нено Димов ще посети работната площадка на проект „Пилотни модели за екологосъобразно събиране и временно съхранение на опасни битови отпадъци от домакинствата“ . \r\n \r\n \r\n*** \r\n \r\nОт 10.00 часа на Централните софийски гробища, парцел 10,  заместник-председателят на БСП проф. Ваня Добрева заедно с районните представители, членове и симпатизанти на социалистическата партия ще поднесат цветя на гроба на Георги Кирков. От 11.00 часа пред паметника на Георги Кирков на Женския пазар (ъгъла на бул. „Ст. Стамболов“ и ул. „Лозенград“) годишнината ще бъде отбелязана с кратка официална програма. \r\n \r\n \r\n*** \r\n \r\nОт 09.00 часа от НДК ще бъде даден старт на планинското бягане „Витоша Рън“. От 11.00 часа на поляната пред хижа „Алеко“ Столична библиотека ще представи планинска изложба с книги. В 12.00 часа на Черни връх пред барелефа на Алеко Константинов участниците в туристическия събор ще поднесат цветя. \r\n \r\n \r\n*** \r\n \r\nОт 11.00 часа зад храм-паметника „Св. Ал. Невски“ над 70 малки производители и занаятчии ще представят кулинарни традиции и разнообразие от всички краища на България.  \r\n \r\n \r\n*** \r\n \r\nОт 10.00 часа в с. Атия, община Созопол ще се проведе граждански протест срещу изграждането на съоръжение за събиране и съхранение на опасни битови отпадъци. \r\n \r\n \r\n*** \r\n \r\nОт 21.30 часа в туристическия комплекс „Аква Калиде“ ще бъде излъчен филмът „Южен вятър“. \r\n \r\n \r\n*** \r\n \r\nОт 09.00 часа в гр. Аксаково ще се проведе празнична света Литургия в храм „Свето Успение Богородично“ по повод 15 г. от обявяването на Аксаково за град. От 20.30 часа на централния площад в Аксаково ще се проведе концерт с участието на групите Б.Т.Р. и „Конкурент“. \r\n \r\n \r\n \r\n*** \r\n \r\nОт 17.00 часа в централното фоайе на Varna Mall (бул. „Владислав Варненчик\" 186) започва в X-тата юбилейна талантиада „Мини Мис и Мини Мистър\" Варна 2019 г.  \r\n \r\n \r\n*** \r\n \r\nОт 19.00 часа в с. Самуилово ще отбележат 25 г. от построяването на лятната естрада. \r\n \r\n \r\n*** \r\n \r\nОт 09.00 часа в Старозагорски минерални бани се открива Национален фолклорен събор „Богородична стъпка 2019 г.“", "date": "2019.08.24", "title": "Предстоящи събития в страната за 25 август (Агенция „Фокус“)"}
{"url": "http://www.focus-news.net/news/2019/08/24/2692250/tass-v-biarits-boris-dzhonsan-planira-da-obsadi-protektsionizma-i-mitata.html", "text": "Британският премиер Борис Джонсън планира да обсъди глобалната търговия на срещата на върха на Г-7. Той заяви това в събота при пристигането си във френския град Биариц, цитиран от  TACC . \r\n\"Много съм загрижен за всичко това, което се случва - увеличаването на протекционизма, увеличението на митата\", каза той, като отбеляза, че \"Великобритания ще успее, ако е отворена, световно ориентирана държава за свободна търговия\". \r\n \r\n  Юлиян Марков", "date": "2019.08.24", "title": "ТАСС: В Биариц Борис Джонсън планира да обсъди протекционизма и митата"}
{"url": "http://www.focus-news.net/news/2019/08/24/2692256/afp-velikobritaniya-izprati-treti-voenen-korab-v-persiyskiya-zaliv.html", "text": "Трети британски военен кораб се насочва към Персийския залив, съобщи Кралският флот в събота на фона на засиленото напрежение в региона, предава  AFP \r\nВеликобритания вече изпрати военният кораб „Кент“, за да замести фрегата „Монтроуз“, докато тя е на ремонт в Бахрейн и сега пренасочва разрушителя „Дефендър“ от мисията му в Тихия океан. \r\nНапрежението между Великобритания и Иран възникна, когато на 4 юли в Гибралтар бе задържан иранския танкер - „Грейс 1“ по подозрение, че пренася петрол в Сирия в нарушение на санкциите на ЕС. \r\nСлед това фрегатата „Монтроуз“ предупреди три ирански лодки, за които британски служители заявиха, че се опитват да „възпрепятстват“ придвижването на британски супертанкер през Ормузкия проток на 11 юли. \r\nНа 20 юли Иранската революционна гвардия щурмува и задържа плаващия под британския флаг танкер „Стена Имперо“ заедно с 23-членниия екипаж, докато преминаваха през Ормузкия пролив. \r\n \r\n  Юлиян Марков", "date": "2019.08.24", "title": "AFP: Великобритания изпрати трети военен кораб в Персийския залив"}
{"url": "http://www.focus-news.net/news/2019/08/24/2692267/sport-manchestar-yunayted-zagubi-u-doma-ot-kristal-palas-s-12.html", "text": "Футбол: Отборът на  Манчестър Юнайтед загуби у дома от Кристъл Палас с 1:2, като Рашфорд пропусна дузпа в мач от третия кръг на Премиър лигата в Англия. Гостите от Кристъл Палас поведоха с гол на Джордан Аю в 32-ата минута. В 70-ата минута Рашфорд, при изпълнение на наказателен удар уцели лявата странична греда. В 89-ата минута Джеймс от състава на домакините изравни, но в добавеното време Ван Аанхолт вкара победния гол за гостите.  \r\nИзиграха се още четири мача от Премиър лигата, които завършиха при следните резултати: \r\nНорич – Челси  2:3 \r\nБрайтън – Саутхемптън   0:2 \r\nУотфорд – Уест Хем  1:3 \r\nШефилд Юнайтед – Лестър  1:2 \r\nВ 19:30 играят Ливърпул и Арсенал.", "date": "2019.08.24", "title": "Спорт: Манчестър Юнайтед загуби у дома от Кристъл Палас с 1:2"}
{"url": "http://www.focus-news.net/news/2019/08/24/2692265/sliven-vazstanoveno-e-dvizhenieto-pri-km-255-na-am-trakiya-v-posoka-sofiya.html", "text": "Възстановено е движението при км 255 на АМ \"Тракия\" в посока София, след като бе въведен обходен маршрут през  Нова Загора поради катастрофа.Това съобщиха от пресцентъра на  Агенция \"Пътна инфраструктура\" .", "date": "2019.08.24", "title": "Сливен: Възстановено е движението при км 255 на АМ \"Тракия\" в посока София"}
{"url": "http://www.focus-news.net/news/2019/08/24/2692260/tass-vsichki-lideri-na-stranite-ot-g-7-pristignaha-v-biarits.html", "text": "Всички държавни и правителствени ръководители на страните членки на групата на седемте Г-7 пристигнаха във френския град Биариц, където се провежда срещата на върха на най-развитите икономики в света, предава  TACC . \r\nВ 16:45 часа (17:45 часа българско време) италианският премиер Джузепе Конте кацна на летище Биариц, като по този начин приключи поредицата пристигания на основните участници на срещата на върха. \r\nПо-рано в събота пристигнаха японският премиер Шиндзо Абе, председателят на Европейския съвет Доналд Туск, германският канцлер Ангела Меркел, британският премиер Борис Джонсън и президентът на САЩ Доналд Тръмп. Прави впечатление, че американският президент, за разлика от останалите, не е кацнал в Биариц, а на летището в Бордо, където се прехвърли на по-малък самолет, за да отиде до мястото на срещата на върха. Това е било направено, защото летището в Биариц не разполага с достатъчно дълга писта за да приеме президентския самолет на САЩ. Канадският премиер Джъстин Трюдо е пристигнал във Франция още в петък вечерта.  \r\nСрещата на Г-7 ще се проведе от 24 до 26 август. Както френските власти съобщиха по-рано, основната тема ще бъде борбата срещу неравенството. В събота от 20:00 часа (21:00 часа българско време) е предвидена неформална вечеря за държавните глави на държавите-членки на Г-7, на която те планират да разгледат широк спектър от въпроси. Въпреки факта, че това събитие официално открива срещата на върха, следобед френският президент успя да проведе двустранна среща с канцлера на Германия Ангела Меркел, както и разговор лице в лице с президента на САЩ Доналд Тръмп. Преди началото на срещата на върха европейските лидери и ръководителят на Европейския съвет трябва да проведат встъпителна среща, за да изяснят позициите по ключови въпроси. \r\n \r\n  Юлиян Марков", "date": "2019.08.24", "title": "ТАСС: Всички лидери на страните от Г-7 пристигнаха в Биариц"}
{"url": "http://www.focus-news.net/news/2019/08/24/2692269/ministerstvo-na-pravosadieto-dvama-zatvornitsi-sa-osashtestvili-byagstvo-ot-zatvornichesko-obshtezhitie-ot-otkrit-tip-kam-zatvora-v-stara-zagora.html", "text": "Двама затворници са осъществили бягство от затворническо общежитие от открит тип към затвора в Стара Загора. Това съобщиха от пресцентъра на  Министерство на правосъдието . \r\nВ 15.45 часа в Затворническо общежитие от открит тип „Стара Загора“ към затвора гр. Стара Загора служителите от надзорно-охранителния състав са констатирали, че двама лишени от свобода са осъществили бягство чрез преодоляване на охранително съоръжение.  \r\nПри пълно взаимодействие с органите на МВР е обявена тревога, като лицата са пуснати за общонационално издирване.  \r\nМинистърът на правосъдието Данаил Кирилов разпореди спешна проверка за изясняване на обстоятелствата около случая.", "date": "2019.08.24", "title": "Министерство на правосъдието: Двама затворници са осъществили бягство от затворническо общежитие от открит тип към затвора в Стара Загора"}
{"url": "http://www.focus-news.net/news/2019/08/24/2692268/nimh-ekstremalen-indeks-za-pozharoopasnost-e-v-sila-na-mesta-v-17-oblasti-na-stranata-za-25-avgust.html", "text": "Екстремален индекс за пожароопасност е в сила на места в 17 области на страната. Това сочи справка в сайта на  Националния институт по метеорология и хидрология (НИМХ) . Индексът обхваща територии от областите София, София - град, Враца, Плевен, Велико Търново, Русе, Силистра, Добрич, Варна, Бургас, Ямбол, Сливен, Стара Загора, Хасково,  Перник, Пазарджик и Благоевград. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в почти цялата останала част от страната. Този индекс означава, че са възможни много силни пожари с частично или пълно въвличане на дървесните корони.", "date": "2019.08.24", "title": "НИМХ: Екстремален индекс за пожароопасност е в сила на места в 17 области на страната за 25 август"}
{"url": "http://www.focus-news.net/news/2019/08/24/2692264/mkd-makedoniya-nasa-razsledva-parvoto-kosmichesko-prestaplenie.html", "text": "НАСА разследва първото космическо престъпление, предава BBC, цитирано от македонското електронно издание  „МКД“ \r\nСтава дума за американската астронавтка Ан Маклейн, която е обвинена, че е хакнала банковата сметка на бившата си партньорка Самър Уордън от борда на Международната космическа станция. \r\nУордън заведе дело пред компетентната институция, след като Маклейн се върна на Земята. \r\nМаклейн каза пред The New York Times чрез адвокат, че просто е проверявала дали всичко е наред с домашния бюджет, тоест дали има достатъчно пари за сметките и за грижите за сина им, за когото се грижат заедно. \r\nМаклейн е признала, че е получила  достъп до сметката на бившата си партньорка, но не е имала лоши намерения. \r\nМаклейн и Уордън, която е офицер във ВВС на САЩ, се ожениха през 2014 г., а Уордън през 2018 г. подаде молба за развод. \r\nМаклейн е завършила престижната Военна академия в Уест Пойнт и е била военен пилот в Ирак. Като астронавт тя прекара шест месеца в Международната космическа станция и трябваше да бъде част от отменен първи изцяло женски космически полет. \r\nПравната рамка, съгласувана от собствениците на Международната космическа станция, гласи, че законът на определена държава се прилага за индивидите и собствеността в космоса. \r\nПо този начин, ако гражданин на Канада извърши престъпление в космоса, той е подчинен на канадското законодателство. Европа съществува като една държава в тази рамка, но всяка държава може да прилага собствените си закони относно европейското оборудване и персонал в космоса. \r\n \r\n  Юлиян Марков", "date": "2019.08.24", "title": "„МКД“ (Македония): НАСА разследва първото космическо престъпление"}
{"url": "http://www.focus-news.net/news/2019/08/24/2692271/sport-angel-kodinov-stana-svetoven-vitseshampion-na-500-metra-ednomestno-kanu.html", "text": "Кану-каяк: Младият български състезател по кану-каяк Ангел Кодинов спечели сребърен медал на световното първенство в Сегед (Унгария) на 500 метра едноместно кану. Световен шампион стана трикратният олимпийски шампион Себастиан Брендъл от Германия. Трети е молдовецът Олег Търновичи. В началото на август Кодинов спечели два бронзови медала – на 200 и 1000 м от световното първенство за младежи и девойки до 23 г. в Румъния.", "date": "2019.08.24", "title": "Спорт:  Ангел Кодинов стана световен вицешампион на 500 метра едноместно кану"}
{"url": "http://www.focus-news.net/news/2019/08/24/2692266/afp-makron-i-tramp-sa-sblizhili-pozitsiite-si-po-vazhni-temi.html", "text": "Френският президент Еманюел Макрон и неговият колега от САЩ Доналд Тръмп са открили \"точки на сближаване\" по важни теми, включително търговията, ядрената програма на Иран и пожарите, поглъщащи големи части от Амазония, заяви в събота представител на френското президентство, цитиран от  AFP . \r\nСлед непланиран предварително двучасов обяд преди откриването на срещата на върха на Г-7 в Биариц, Макрон \"създаде условия за добра степен на сближаване в рамките на групата (Г-7), след като получи позициите на Доналд Тръмп\" по ключови въпроси, заяви официалният служител. \r\n \r\n  Юлиян Марков", "date": "2019.08.24", "title": "AFP: Макрон и Тръмп са сближили позициите си по важни теми"}
{"url": "http://www.focus-news.net/news/2019/08/24/2692272/rositsa-simeonova-lozaro-vinarska-kamara-burgas-prez-poslednite-godini-na-pazara-se-nalagat-nay-veche-rozetata.html", "text": "През последните години на пазара се налагат най-вече розетата, които като че ли станаха по-модерни, както и купажните вина. Това каза за  Радио „Фокус“ – Бургас  Росица Симеонова, председател на Лозаро-винарската камара в Бургас. По думите ѝ купажните вина са от няколко сорта, които все повече навлизат на пазара. „Според мен продължават да си се пият и традиционните вина – шардоне, совиньон блан и траминер, от червените сортове – каберне, мерло, маврут. Сирата стана традиционно вино през последните няколко години и се наложи като един добър сорт“, каза още Симеонова и добави, че има и други сортове, които се срещат в региона. „Много хора наблегнаха на муската, защото беше един търсен сорт. През годините обаче не помня този сорт да е падал на такива ниски цени. В момента от него има повече предлагане, отколкото могат да поемат винопроизводителите и производителите на високоалкохолни напитки, а той си бе доста атрактивен сорт, който в годините държеше една сравнително постоянна цена и по-малко от 0.70 лева не е бил изкупуван през всичките тези години“, заяви председателят на Лозаро-винарската камара в Бургас. \r\nДеница ДИМИТРОВА", "date": "2019.08.24", "title": "Росица Симеонова, Лозаро-винарска камара – Бургас: През последните години на пазара се налагат най-вече розетата"}
{"url": "http://www.focus-news.net/news/2019/08/24/2692274/prezidentat-rumen-radev-istoricheskiyat-vrah-shipka-ni-prizovava-da-varnem-dostoynstvoto-na-naroda-i-na-darzhavata-ni.html", "text": "Историческият връх Шипка ни призовава да върнем достойнството на народа и на държавата. Това каза президентът Румен Радев в словото си в Габрово по повод 142-та годишнина от  Шипченската епопея, предаде репортер на  Агенция „Фокус“ . „Да се борим за духовност, единение срещу моралното падение, срещу злоупотребата с държавността, срещу подмяната на истината и обезличаването на обществото ни“, каза още президентът. \r\nВ словото си той се обърна към гражданите, които са дошли днес да почетат паметта на загиналите герои от Шипка, които с присъствието си доказват, че духът на опълченците още е с нас. „И както казва поетът Иван Вазов „Не се гаси туй, що не гасне“. Вековният морален компас на българите е още жив. Към вас е моята дълбока признателност. Носейки в сърцата си най-светлите страници от българското минало, вие градите и достойният утрешен ден“, завърши президентът Радев.", "date": "2019.08.24", "title": "Президентът Румен Радев: Историческият връх Шипка ни призовава да върнем достойнството на народа и на държавата ни"}
{"url": "http://www.focus-news.net/news/2019/08/24/2692275/prezidentat-rumen-radev-v-sartsata-ni-vinagi-shte-bade-zhiva-pametta-za-balgarskite-opalchentsi-i-ruskite-voini-koito-otstoyaha-balgarskata-svoboda.html", "text": "В сърцата ни винаги ще бъде жива паметта за българските опълченци и руските воини, които отстояха българската свобода. Това каза президентът Румен Радев в словото си в Габрово по повод 142-та годишнина от Шипченската епопея, предаде репортер на  Агенция „Фокус“ . „Казват, че това което човек прави за себе си, умира заедно с него. Но това, което прави за другите, живее вечно. Затова в сърцата ни винаги ще бъде жива паметта за българските опълченци и руските воини, които преди 142 г. на Шипка отстояха българската свобода. На Шипка не се искаха сложни военни действия, искаше се само едно – да загине всеки на поста си, да умре като герой. Тази смърт е истинското величие на Шипка. Тези думи ни остави един от летописците на Руско-турската освободителна война  от 1877 - 1878 г. , за да знаят потомците, че саможертвата е най-чутовният връх във висините на български дух, за да помнят, че свобода не се дава, а за нея се воюва, дори с голи ръце. За да знаят, че доблестта е по-силна от щита на поробителя.", "date": "2019.08.24", "title": "Президентът Румен Радев: В сърцата ни винаги ще бъде жива паметта за българските опълченци и руските воини, които отстояха българската свобода"}
{"url": "http://www.focus-news.net/news/2019/08/24/2692276/tanya-hristova-kmet-na-gabrovo-balgariya-e-vinagi-tam-kadeto-zhivee-vyarata-v-dobroto-i-kadeto-ni-obedinyava-pobedata-na-duha.html", "text": "България е винаги там, където живее вярата в доброто и където ни обединява победата на духа. Това каза кметът на Габрово Таня Христова в словото си по повод 142-та годишнина от Шипченската епопея, предаде репортер на  Агенция „Фокус“ . „Нека заедно да вървим по моста между събитията от преди 142 г. и днешният ден, убедени че пътят ни е верен. Днес България е в свободата ни, в народната памет, в цветята пред могилите на героите, в националния трибагреник, в дланите на децата ни, които подават ръка, за да свържат миналото с бъдещето“, каза още Таня Христова.  \r\nВ словото си пред хилядите събрали се граждани, тя допълни, че Шипка е паметта за времето, когато габровци копаят окопи, поправят път към Шипка, изкачват оръдия в планината, а после под дъжд от куршуми носят вода до окопите и изнасят ранените. „Само от Габрово в Руско-турската освободителна война се включват около 600 опълченци. Летописната книга на нашия град започва с ген. Радецки, провъзгласен за почетен гражданин, а след него се нареждат имената на още генерали, редом до тях стоят 522 поборници и опълченци, участвали в боевете на Шипка. И макар да сме в дълг към всички, които все още не са част от летописите ни, почитта ни е искрена, защото знаем най-важното – те успяха“, допълни още кметът на Габрово.", "date": "2019.08.24", "title": "Таня Христова, кмет на Габрово: България е винаги там, където живее вярата в доброто и където ни обединява победата на духа"}
{"url": "http://www.focus-news.net/news/2019/08/24/2692270/ria-novosti-politsiyata-izpolzva-vodni-oradiya-sreshtu-protestirashti-protiv-sreshtata-na-g-7.html", "text": "Полицията във френския град Байон четири пъти използва водни оръдия срещу участници в шествие на противници на срещата на Г-7, която се провежда в близкия град Биариц, съобщава кореспондент на  РИА Новости . \r\nШествието, в което участват няколкостотин души, започна в Байон преди около два часа. \r\nОтначало протестиращите преминаха по градските улици под звука на барабани, скандирайки обидни лозунги по адрес на полицията. След това се приближиха до един от мостовете в града и там радикално настроени младежи започнаха да провокират служители на реда. \r\nВ резултат на това полицията използва водно оръдие, а по-късно и сълзотворен газ. \r\nВ събота започна срещата на върха на Г-7 в Биариц в Югозападна Франция. Над 13 хиляди полицаи и жандармерия пристигнаха в региона, за да гарантират безопасността на събитието. \r\n \r\n  Юлиян Марков", "date": "2019.08.24", "title": "РИА Новости: Полицията използва водни оръдия срещу протестиращи против срещата на Г-7"}
{"url": "http://www.focus-news.net/news/2019/08/24/2692279/varna-4-konkursa-za-detsa-i-uchenitsi-obyavi-institutat-po-okeanologiya-v-grada-za-noshtta-na-naukata.html", "text": "Четири конкурса за деца и ученици обяви Институтът по океанология във Варна по повод Европейската нощ на науката. Тази година събитието ще се проведе на 27-ми септември. Това съобщават от  научния институт . Конкурсите са в различни категории, а крайният срок за заявяване на участие е 20-ти септември. За повечето участници именно лятната ваканция е нужна, за да изготвят своите предложения, уточняват от Института. Конкурсите се организират  като част от проект, финансиран от Европейската комисия. Целта е да се покаже, че всичко около нас е наука, а новите технологии позволяват да се разбере, че науката е интересна, забавна и може да привлече повече млади хора. В едно от направленията, учениците могат да представят как виждат науката чрез кратко видео или снимка. Друг конкурс е за рисунка за участници със слухови проблеми. Темата е: „Как се виждате в света на науката“. Третият конкурс е насочен към подпомагане на децата и младежите с увредено зрение. Той включва прочитане на глас и запис на аудио файл на материали с научно-популярно съдържание. Последното направление е за есе на тема: “Как се виждам в света на науката и технологиите”. Наесен ученици от 1-ви до 12-ти клас могат да се включат в два проекта за Гражданска наука и да станат учени още преди да са влезли в университета. Проектът позволява и учени да гостуват в училище, което е заявило интерес, и да разговарят с децата. По време на Европейската нощ на учените на 27 септември 2019 г., ще бъде направена връзка със 100-годишнината от основаването на Международния астрономически съюз.", "date": "2019.08.24", "title": "Варна: 4 конкурса за деца и ученици обяви Институтът по океанология в града  за Нощта на науката"}
{"url": "http://www.focus-news.net/news/2019/08/24/2692278/sport-livarpul-pobedi-arsenal-s-31.html", "text": "Футбол: Отборът на Ливърпул победи Арсенал с 3:1в мач от третия кръг на английската Премиър лига. Головете за домакините отбелязаха Жоел Матип и Мохамед Салах – два, първият от дузпа. В края на мача почетно попадение за гостите от Лондон отбеляза Торейра. След победата Ливърпул оглави временното класиране с 9 точки, следван от Арсенал с 6 точки. \r\nДнес се изиграха още пет мача от Премиър лигата: \r\nНорич – Челси  2:3 \r\nБрайтън – Саутхемптън   0:2 \r\nУотфорд – Уест Хем  1:3 \r\nШефилд Юнайтед – Лестър  1:2 \r\nМанчестър Юнайтед – Кристъл Палас  1:2", "date": "2019.08.24", "title": "Спорт: Ливърпул победи Арсенал с 3:1"}
{"url": "http://www.focus-news.net/news/2019/08/24/2692281/veliko-tarnovo-vazstanovyavat-gradinkata-s-pametnika-na-hristo-brachkov-v-svishtov.html", "text": "Възстановяват, облагородяват и обновяват градинката с паметника на Христо Бръчков в Свищов. Дейностите се финансират със средства, събрани от провеждането на арт-фестивала „Реката“ през 2018 година, припомни за  Радио „Фокус“ – Велико Търново  Ирина Гюрчева от сдружение „Рисувай с нас“, което е основен организатор. Мини паркът е едно от най-популярните места за наблюдение на река Дунав в Свищов. „Преди градинката с паметника на Христо Бръчков имаше много тъжен и занемарен вид. Благодарение на средствата, събрани от миналогодишното издание на фестивал „Реката“, работата на място вече е в разгара си. Пейките и перголите са поставени и предстои запълването на отворите в бетонните основи,  фугирането на колоните и други довършителни дейности“, пояснява Ирина. Тя допълни и, че през есента, когато времето е подходящо, ще се направи и озеленяване.  \r\nЛуиза ТРАНЧЕВА", "date": "2019.08.24", "title": "Велико Търново: Възстановяват градинката с паметника на Христо Бръчков в Свищов"}
{"url": "http://www.focus-news.net/news/2019/08/24/2692273/the-wall-street-journal-liderite-na-g-7-se-sreshtat-na-fona-na-ostri-razlichiya-za-targoviyata-i-okolnata-sreda.html", "text": "Световните лидери се събраха във френския морски курорт за напрегната тридневна среща на върха на фона на засиленото триене върху световната търговска система и пожари, горящи в дъждовните гори на Амазония, пише американският вестник  The Wall Street Journal . \r\nСрещата на върха на групата Г-7,  която включва САЩ, Япония, Германия, Италия, Франция, Великобритания и Канада - вече се оформя като рубеж между лидери, опитващи се да запазят десетилетия на международното сътрудничество, и такива като президента Тръмп , който се очаква да използва форума, за да прокара собствения си дневен ред. \r\nГ-н Тръмп пристигна във Франция в събота следобед след бурна седмица във Вашингтон, където в поредица от яростни публикации в социалната мрежа „Туитър“  в петък той увеличи митата върху китайския внос, след като Пекин обяви нови мита върху американските стоки и призова американските компании, които правят бизнес в Китай, да проучат преместване на техните производствени бази – нещо, което той няма правомощия да направи. От борда на президентския самолет на път за Франция, Тръмп защити директивата си, позовавайки се на Закона за извънредните икономически правомощия от 1977 г., който позволява на президента да блокира действията на отделните компании, но само ако той обяви извънредно положение по отношение на Китай на първо място. \r\nАкциите и държавните облигации рязко паднаха в отговор на конфликта между Вашингтон и Пекин, което предизвика нови опасения относно глобалния растеж и потенциала за рецесия. Президентът тази седмица решително отрече всякакво икономическо забавяне, като нарече неуместно използването на думата рецесия. \r\nСъщо тази седмица Тръмп каза, че проучва нови намаления на данъци, за да стимулира икономиката, само за да се обърне ден след това; отмени планирано пътуване до Дания в началото на следващия месец, тъй като заяви, че не харесва тона на отговора на датския премиер на интереса му да купи Гренландия; написа дузина туитове, които атакуваха Федералния резерв и неговия председател, когото той определи като враг; и го обвини за спада на борсата в петък  \r\nОчаква се на този фон в неделя сутринта сесията за икономиката, добавена в последния момент по искане на САЩ,да стане още по-спорна. Там се очаква Тръмп да използва  икономическата си политика срещу групата лидери, които в голяма степен изобличиха неговия подход, като същевременно критикува работата на членовете на Г-7 и собствените им икономики. Президентът също така ще проведе двустранни срещи по време на срещата на върха с няколко лидери, включително канцлера на Германия Ангела Меркел и канадския премиер Джъстин Трюдо. \r\nКогато напусна Вашингтон в петък, той атакува френския президент Еманюел Макрон, който е домакин на срещата на върха тази година. Критикувайки решението на Макрон да облага с данък американските високотехнологични компании Тръмп заплаши: \"Ако направят това, ние ще облагаме с данък виното им или ще направим нещо друго.\" Въпреки това, в събота той използва по-умерен тон. След пристигането си той обядва насаме с Макрон  \r\n„Всъщност имаме много общо. От дълго време сме приятели ”, каза Тръмп, припомняйки вечерята си с Макрон в Айфеловата кула преди две години. \"От време на време нападаме по малко, не много.\" \r\nМакрон беше казал по-рано в събота: „Трябва да успеем да постигнем деескалация и да избегнем тази търговска война, която се разпространява навсякъде.“ \r\nБританският премиер Борис Джонсън, който прави своя дебют на Г-7, в събота предупреди, че нарастващите търговски бариери рискуват да възпрепятстват глобалния растеж. Той също така се стреми да намали опасенията, че излизането на Великобритания от Европейския съюз ще намали влиянието на Великобритания на глобалната сцена. Очаква се Джонсън да използва Г-7 като платформа, за да затопли близките отношения на Великобритания със САЩ, като администрацията му се надява да подпише търговска сделка след Брекзит. „Някои смятат, че най-добрите дни на Великобритания са зад гърба ни“, каза господин Джонсън. „На тези хора казвам: Грешите много.“ \r\nВ петък Франция заплаши Бразилия, че ще се оттегли от търговската сделка между ЕС и групата на Меркосур на южноамериканските държави, обвинявайки бразилския президент Жаир Болсонаро в лъжата за усилията на страната му да опази околната среда. \r\n \r\nТърговската сделка между ЕС и Меркосур би създала блок от 780 милиона души, представляващи една четвърт от световната икономика. Споразумението все още изисква одобрението на държавите-членки и законодателството на ЕС, което е трудно начинание, ако мощни държави от ЕС като Франция са против. \r\nТръмп в петък се намеси и в тази борба, като написа, че току-що е разговарял с Болсонаро и че „бъдещите ни търговски перспективи са много вълнуващи и отношенията ни са силни, може би по-силни от всякога“ и че САЩ са готови да окажат помощ при пожарите в Амазония, ако е необходимо. \r\nПредседателят на Европейския съвет Доналд Туск заяви, че \"все още няма сигурност дали групата ще намери общи решения, а глобалните предизвикателства днес са наистина сериозни или дали тя ще се съсредоточи върху безсмислените спорове помежду си.\" \r\nТуск заяви, че ЕС все още стои зад споразумението за свободна търговия с Меркосур, „но е трудно да си представим хармоничен процес на ратификация от европейските страни, ако бразилското правителство позволи унищожаването на зелените бели дробове на планетата Земя , Става дума за това да бъдем или да не бъдем. \" \r\nГерманският канцлер Меркел преди пътуването до Биариц подчерта важността на Г-7, особено във времена, когато много проблеми се нуждаят от решение. \r\n„Разговорите помежду ни със сигурност са по-добри, отколкото да говорим един за друг, а Г-7 е отлична възможност за това“, заяви Меркел във видео съобщение, публикувано в събота. \r\nМеркел каза, че една от целите на срещата е да се гарантира, че е направено всичко, за да спре пожарът в Амазония. „Еманюел Макрон е прав: къщата ни гори и не трябва да мълчим за това“, каза тя. \r\nТя също така заяви, че иска да задълбочи сътрудничеството с Африка за това как да намали огромните пропасти в развитието между Г-7 и африканските страни. \r\n \r\n  Юлиян Марков", "date": "2019.08.24", "title": "The Wall Street Journal: Лидерите на Г-7 се срещат на фона на остри различия за търговията и околната среда"}
{"url": "http://www.focus-news.net/news/2019/08/24/2692283/varna-pet-sluchaya-na-bolni-ot-grip-sa-registrirani-v-grada-za-sedmitsa.html", "text": "Пет случая на болни от грип са регистрирани във Варна през последната седмица. Това съобщиха за  Радио „Фокус“ – Варна  от Регионалната здравна инспекция (РЗИ). През периода от 16-ти до 22-ри август, в града и областта, пациентите с остри респираторни заболявания е нараснал почти трикратно в сравнение с предходната седмица. Общият брой на случаите е 101, срещу 38 случая от предходната седмица. Регистрирани са 21 случая на усложнения от грип и ОРЗ – 14 бронхита и 7 пневмонии. За същия период епидемиолозите във Варна отчитат и ръст в броя на болните с чревни инфекции. Отчетени са 80 случая срещу 53 от предходната седмица. 65 от болните са били с ентероколити, 6 – с колиентерити, 5 – с ротавирусни ентерити, 1 – със салмонела. Два са случаите на дизентерия и един – на вирусен хепатит. От въздушно-капковите инфекции са регистрирани 29 лица срещу 28 за предходната седмица, представени от: 23 случая на варицела, 2 - на скарлатина, 3 вирусни менингита и 1 дете заболяло от Морбили (втори случай за област Варна).  Регистрирани са 16 случая на ухапани от кърлежи. Регистрирани са и по един случай на Марсилска треска и Лаймска болест. \r\nДиана СТОЕВА", "date": "2019.08.24", "title": "Варна: Пет случая на болни от грип са регистрирани в града за седмица"}
{"url": "http://www.focus-news.net/news/2019/08/24/2692286/sport-levski-pobedi-lokomotiv-plovdiv-s-10.html", "text": "Футбол: Отборът на Левски победи Локомотив Пловдив с 1:0 в мач от седмия кръг на  efbet Лигата . Единствения гол реализира Найджъл Роберта, който се оформя като един от голмайсторите на „сините“. След победата Левски оглави временното класиране с 16 точки, а Локомотив Пловдив е трети с 13 точки. По-рано се изигра още един мач от българския шампионат – Ботев Пловдив – Витоша, завършил с победа с 2:1 за домакините. \r\nВ неделя играят Дунав – ЦСКА и Лудогорец – Славия.", "date": "2019.08.24", "title": "Спорт: Левски победи Локомотив Пловдив с 1:0"}
{"url": "http://www.focus-news.net/news/2019/08/24/2692282/global-times-kitaysko-amerikanskata-targovska-voyna-e-test-za-izdrazhlivost.html", "text": "Китайско-американската търговска война е тест за издръжливост, пише китайското англоезично издание  Global Times  в материал, представен без редакторска намеса. \r\nСлед като Китай в петък обяви допълнителни мита за стоки от 75 милиарда долара за американските стоки, САЩ реагираха остро. Същият ден Вашингтон обяви, че ще повиши тарифните ставки на 250 милиарда долара китайски стоки от 25 на 30 процента, а други 300 милиарда долара китайски продукти, тарифирани понастоящем със ставка 10 процента, ще бъдат тарифирани с 15 процента. \r\nСАЩ очевидно показаха драстична промяна в настроението заради контраатаките на Китай. Тъй като противодействието е често срещана практика в тарифните войни, действието на САЩ изглежда особено нелепо. \r\nПодобен ход от страна на САЩ демонстрира тяхната арогантност и нарцисизъм. САЩ започват брутална търговска война с капризи. След като предприеме действия, те трябва да бъде подготвен за такова развитие. Но американската страна изглежда не е в състояние да устои на подобни удари. Очевидно е необходимо да се преразгледат правилата на търговската война. \r\nТрябва да научим американската страна на малко здрав разум за търговската война. Това е изключително опасен хазарт, който ще доведе до загуба и за двете страни. Гневът е безполезен в търговската война. Никой не вярва, че търговската война може да бъде спечелена от една страна едностранно. Когато САЩ се застъпват колко ползи може да донесе търговската война за тях, целият свят се смее на явната им лъжа. \r\nВашингтон е на път да наложи допълнителни тарифи за всички китайски продукти, изнасяни в САЩ. Той вече е изиграл най-добрите си карти, а последните карти са играни с емоции. Очевидно САЩ не могат да приемат такава реалност: Защо Китай все още може да остане твърд и непоклатим, след като САЩ са приложили максимален натиск? \r\nСАЩ са твърде уверени. Те са избрали Китай, втората по големина икономика в света, чийто пазар по размер  е много близък до този на САЩ “, като противник за промяна на глобалните търговски правила. Това е сериозна стратегическа грешка. Настоящата администрация на САЩ неправилно разбира как да приложи силата си в съвременните международни отношения. Те смятат, че максималният натиск е не само начин за постигане на неразумни цели, но и пряк път към тези цели. \r\nНо реалността е, че максималният натиск на САЩ срещна  неуспехи в различни посоки. През последните години САЩ раздвижват нещата и в дипломацията, но не постигнаха почти нищо. \r\nКитай и САЩ са двете най-големи икономики в света. Общата икономическа сила на САЩ е по-силна от тази на Китай. САЩ може да са добри в борбата с „търговски блицкриг“, но когато става дума за продължителна търговска война, китайското общество има очевидно предимство при справянето с проблеми, причинени от търговската война. \r\nАмериканската страна все повече усеща тежестта поради политическия график на изборите и опасенията относно икономическата рецесия. Амбициите му идват с притеснения. \r\nСтратегията на Китай е доста проста. Ние не сме склонни да водим търговски войни. Всички противодействия са принудителни и са водени от националния суверенитет и правата за развитие на Китай. \r\nСАЩ бяха подлъгани от съображения за печалби и загуби, но Китай остава необезпокояван. Ескалиращата търговска война със сигурност ще доведе до по-големи загуби, но китайското общество вече даде да се разбере, че тази конфронтация засяга бъдещето на страната. Ние сме готови и можем да понесем тези загуби. \r\nВ отговор на новите американски мита Китай е длъжен да предприеме допълнителни действия. Когато заплахите от САЩ се трансформират в практически действия, новите контраатаки на Китай никога няма да закъснеят. \r\n \r\n  Юлиян Марков", "date": "2019.08.24", "title": "Global Times: Китайско-американската търговска война е тест за издръжливост"}
{"url": "http://www.focus-news.net/news/2019/08/24/2692288/vidin-sindikalnata-federatsiya-na-sluzhitelite-v-mvr-pri-odmvr-vidin-organizira-blagotvoritelen-turnir-po-plazhen-voleybol.html", "text": "За поредна година дружеството на Синдикалната федерация на служителите в МВР, при ОДМВР – Видин, организира благотворителен турнир по плажен волейбол в полза на децата на загиналите и инвалидизирани служители на МВР. Това съобщиха от пресцентъра на  Община Видин . Събитието по традиция се проведе на плажа до крепостта „Баба Вида“. В турнира участваха общо 9 отбора, като два от тях бяха сформирани от представители на Областната дирекция, а останалите - от граждани, любители на спорта. \r\nОгнян Ценков присъства на волейболната игра и аплодира отборите за тяхната благородна кауза, в която той също се включи с лично дарение. Урната за събиране на средства ще бъде оставена в караваната на Телеграф капия и всеки желаещ може да направи своето дарение на място. \r\nОрганизаторите бяха осигурили медали и купи за призьорите и отличилите се участници.", "date": "2019.08.24", "title": "Видин: Синдикалната федерация на служителите в МВР, при ОДМВР – Видин, организира благотворителен турнир по плажен волейбол"}
{"url": "http://www.focus-news.net/news/2019/08/24/2692277/tass-italianskiyat-premier-izrazi-zagrizhenost-za-situatsiyata-v-amazoniya.html", "text": "Италианският премиер Джузепе Конте заяви, че е загрижен за ситуацията в горите на Амазонка, унищожавани от пожари. Той написа за това в събота в социалната мрежа \"Фейсбук\", припомняйки, че тази тема ще бъде обсъдена на срещата на Г-7, където той представлява Италия, въпреки факта, че подаде оставка на 20 август след разпада на управляващата коалиция, цитира думите му  TACC . \r\n\"Сериозните задачи в световната икономика, търговията, сигурността, международната политика, както и в борбата с изменението на климата изискват решаване. Особено сме загрижени за случващото се в Амазонка, зелените бели дробове на планетата, унищожавани от пожари\", пише Конте. Той спомена също, че в момента Италия преминава през труден политически момент, „но това не означава, че не трябва да участваме в търсенето на решения на световните проблеми“. \r\nСпоред пресслужбата на министър-председателя Конте планира двустранни срещи с британския премиер Борис Джонсън и египетския президент Абдел Фатах ал Сиси, които ще вземат участие в отделна дискусия. \r\nИталианският премиер Джузепе Конте, който подаде оставка след разпадането на управляващата коалиция на партиите Движение \"Пет звезди\" и Лига, заяви, че няма да бъде възможно коалицията да възобнови работата си в изявление, което той направи пред журналисти при пристигането си на срещата на Г-7. \r\n\"Не се отказвам от политическия път, който изминах с Лигата, но този период приключи, неговото възобновяване е невъзможно за мен\", цитира думите му италианската агенция ANSA в събота. \r\nТой също така отбеляза, че няма значение кой ще ръководи новото правителство, но е необходимо политическите партии да определят програмата. \r\nДвижението „Пет звезди“ води преговори с опозиционната Демократическа партия (ДП) относно възможността за формиране на ново парламентарно мнозинство, с подкрепата на което ще бъде създадено ново правителство. „Пет звезди предлагат отново Конте за министър-председател, но кандидатурата му устройва ДП, пишат италианските медии. Резултатите от преговорите трябва да бъдат представени на президента Серджо Матарела на 27 август по време на нов кръг от политически консултации. Ако споразумение между Движението и ДП не бъде постигнато ще бъдат обявени нови избори. \r\nПо-рано Конте, изказвайки се в Сената (горната камара на парламента), обвини лидера на Лигата Матео Салвини, който изпълнява функциите на вицепремиер и ръководител на Министерството на вътрешните работи, в създаването на кризата. Именно той обяви на 8 август, че мнозинство в парламента не съществува, и поиска провеждането на нови избори. По-късно покани бившите съюзници да възобновят работата. \r\n \r\n  Юлиян Марков", "date": "2019.08.24", "title": "ТАСС: Италианският премиер изрази загриженост за ситуацията в Амазония"}
{"url": "http://www.focus-news.net/news/2019/08/24/2692287/afp-donald-tramp-pohvali-datskiya-premier.html", "text": "Президентът Доналд Тръмп похвали премиера на Дания в петък, два дни след като той отмени държавното си посещение в страната и я обвини за това, че тя отхвърли идеята му да купи Гренландия като абсурдна, предава  AFP . \r\nАмериканският президент заяви, че е получил обаждане от премиера Мете Фредериксен, която той преди това нарече „гадна“, след като тя отхвърли идеята му да купи Гренландия в последния спор с участието на Тръмп и традиционен съюзник на САЩ. \r\nНо в петък той смени курса, наричайки я „прекрасна жена“. \r\n\"Имахме страхотен разговор\", каза Тръмп пред репортери, докато се подготвяше да замине за срещата на Г-7 във Франция. \r\n\"Имаме много добри отношения с Дания и се съгласихме да говорим по-късно. Но тя беше много приятна. Тя се обади и аз го оцених\", заяви Тръмп. \r\nВнезапно възникналият конфликт по-рано подтикна Тръмп да отмени плановете си да посети Копенхаген следващия месец, след като Фредериксен заяви, че Гренландия, автономен регион на Дания, не се продава. \r\nФредериксен каза, че тя е подразнена и изненадана, че Тръмп отмени посещението, но добави  \"Дания и САЩ не са в криза, САЩ са един от най-близките ни съюзници\" и поканата за посещение все още е валидна. \r\nВ коментарите си късно в петък Тръмп не каза нищо за посещението в датската столица. \r\n \r\n  Юлиян Марков", "date": "2019.08.24", "title": "AFP: Доналд Тръмп похвали датския премиер"}
{"url": "http://www.focus-news.net/news/2019/08/24/2692280/balgariya-otbelyaza-142-godini-ot-podviga-na-geroite-ot-shipchenskata-epopeya-obzor.html", "text": "Тази година се чества 142-рата годишнина от Шипченската епопея през Руско-турската освободителна война. Национално честване Шипченска епопея се провежда под патронажа на Президента на Република България и се организира от Областна администрация - Габрово със съдействието на Национален парк-музей „Шипка-Бузлуджа“, Община Габрово, Регионален исторически музей – Габрово, Регионална библиотека „Априлов – Палаузов“ – Габрово, ХГ „Христо Цокев“, Държавен архив – Габрово. Честванията започнаха в 12.00 часа на обяд на връх Шипка, където  държавният глава Румен Радев  прие почетния строй на Националната гвардейска част. След това беше отслужена заупокойна молитва, след която президентът произнесе реч в памет на загиналите. Той припомни събитията от 1877 година. „В жарките дни на август 1877 година съдбата на българския народ бе на кръстопът. Надеждата за свобода, изгряла с обявяването на Руско-турската война, се изправи на този връх срещу ордите на Сюлейман паша, сеещи гибел из Тракия. И ако днес Шипка е нашият храм на свободата, то е защото е съграден с кръвта на българските опълченци и руските воини, които не отстъпиха нито крачка назад“, каза президентът. На връх Шипка за поредна година се стекоха българи от цялата страна, които с признателност и благодарност отдадоха почит на безсмъртните.  \r\nПаметникът на свободата на знаменития връх е изграден преди 85 години. От тогава досега, по думите на президента, бронзовият лъв продължава да бди в сърцето на Родината като страж на свободна България. „Бди като символ на държавността и духа, обединяващ българите от всички краища на родните земи“, заяви Румен Радев. Той цитира надписа на паметника: „Трябва да помним, че на Шипка на клеветата строшен бе зъбът, че похитителите на българската история нямат място в бъдещето“.  \r\nДържавният глава призова българите да отстояват свободата си срещу посегателства от чужди и от свои. Той прикани да се изправим срещу цинизма и лицемерието, които задушават правото ни на по-добър и достоен живот. В заключителната част на своята реч Радев заяви, че споменът за подвига на героите на Шипка няма да изтлее, защото в основата на паметника за положени дела, а не обещания, защото са вградени кости, а не празнословие.  \r\nСлед словото на президента в програмата бе заложена постановка на шипченските боеве, която се състоя от 13.00 часа на върха. \r\nВ 20.45 часа държавният глава прие почетния строй на Националната гвардейска част на площад „Възраждане“ в Габрово в чест на 142-рата годишнина от Шипченската епопея. Тържествената заря-проверка започна в 21.05 часа. \r\nВ речта си на централния площад в Габрово    президентът Румен Радев  призова българите да върнат достойнството на народа и държавата ни, да се борят за духовност, единение срещу моралното падение, срещу злоупотребата с държавността, срещу подмяната на истината и обезличаването на обществото ни. Той се обърна към гражданите, дошли да почетат паметта на загиналите герои от Шипка, които с присъствието си доказват, че духът на опълченците е още с нас, че вековният компас на българите е още жив. Президентът изказа дълбоката си признателност към хората, които носейки в сърцата си най-светлите страници от българското минало, градят и достойния утрешен ден. Румен Радев допълни, че в сърцата ни винаги ще бъде жива паметта за българските опълченци и руските воини, които отстояваха българската свобода и ни завещаха че саможертвата е най-чутовният връх във висините на българския дух, за да помним, че свободата не се дава, а за нея се воюва дори с голи ръце. \r\nПо повод 142-та годишнина от Шипченската епопея  кметът на Габрово Таня Христова  припомни в словото си на централния площад в Габрово, че България е винаги там, където живее вярата в доброто и където ни обединява победата на духа. Тя призова българите да вървим заедно по моста между събитията от преди 142 г. и днешният ден, убедени че пътят ни е верен. „Днес България е в свободата ни, в народната памет, в цветята пред могилите на героите, в националния трибагреник, в дланите на децата ни, които подават ръка, за да свържат миналото с бъдещето“, допълни още Христова.  \r\n  Лидерът на БСП Корнелия Нинова  посочи, че Шипченската епопея е на ярък пример за родолюбие и братство. По думите й Руско-турската освободителна война е взела много скъпи жертви и тяхната смелост никога няма да бъде забравена. „Днес сме признателни към тях, но и длъжни. Да защитаваме истината за българската история. Да мислим свободно, да говорим свободно, да живеем свободно. Да пазим свободата на България\", добави Нинова. \r\nПо повод годишнината от Шипченската епопея  д-р Чавдар Ангелов от Националния парк-музей \"Шипка-Бузлуджа\"  каза, че идеята за построяване на Паметника на свободата в чест на загиналите се появява няколко месеца след Руско-турската война, а върхът към момента на отбраната на Шипченския проход  се е казвал Свети Никола и вече 3 пъти се правят опити да се възстанови старото му име. Той отбеляза, че Шипченската епопея има голямо значение за националното самочувствие на българина. „Тази епопея, тези шестдневни боеве, са ключови за развитието на българския народ през последните 140 години“, коментира той. Чавдар Ангелов поясни, че тържествата за отбелязването на 142-рата годишнина от боевете за свободата на България на връх Шипка са започнали още в петък, а в събота сутринта е отслужена панихида в памет на загиналите.  \r\nНадежда ИВАНОВА", "date": "2019.08.24", "title": "България отбеляза 142 години от подвига на героите от Шипченската епопея (ОБЗОР)"}
{"url": "http://www.focus-news.net/news/2019/08/24/2692291/vidin-sedmoto-pored-izdanie-na-festivala-badina-be-postaveno-pred-stenite-na-krepostta-baba-vida.html", "text": "Седмото поред издание по традиция бе поставено пред стените на единствената запазена средновековна крепост в България - „Баба Вида“. Това съобщиха от пресцентъра на  Община Видин . Организатор на фестивала „БъдинЪ“ е Община Видин, с участието на групата за исторически възстановки „Първи италийски легион” от град Свищов. \r\nПрез съботния ден посетителите станаха свидетели на битки и дуели от Средновековието, които бяха демонстрирани на моста и в рова на крепостта, имаха възможност да се запознаят с техниката на обработка на глина и дърво и да дегустират дунавско вино.   \r\nПреди вечерния спектакъл, от сцената на летния театър кметът на Община Видин Огнян Ценков се обърна към присъстващите: „С радост мога да кажа, че с всяка изминала година интересът към средновековния фестивал „БъдинЪ“ расте и неговото организиране е още един начин да популяризираме символа на нашия град – крепостта „Баба Вида“. Видин е бил последна столица на средновековната българска държава и родово имение на последната царска династия – Шишмановци. Възстановките на събития от онази далечна епоха продължават да предизвикват любопитство. Този фестивал има своето специално място тук, сред стените на „Баба Вида“, където историята наистина оживява“ – каза Ценков. \r\nВ спектакъла бяха показани военни двубои, средновековни танци и огнено шоу.  \r\nФестивалът „БъдинЪ“ продължава и в неделя. Входът за всички прояви в неговите рамки е свободен.", "date": "2019.08.24", "title": "Видин: Седмото поред издание на фестивала „БъдинЪ“ бе поставено пред стените на крепостта „Баба Вида“"}
{"url": "http://www.focus-news.net/news/2019/08/24/2692284/tass-frenskiyat-prezident-otkri-sreshtata-na-g-7.html", "text": "Френският президент Еманюел Макрон официално откри срещата на Г-7 във френския град Биариц, като лидерите на Франция, Германия, САЩ, Япония, Италия, Канада и Обединеното кралство се събраха на работна вечеря, предава  TACC .  \r\nРъководителят на Европейския съвет Доналд Туск също участва в първото официално събитие на срещата на върха. Преди вечеря френският президент проведе разговори с американския президент Доналд Тръмп, германския канцлер Ангела Меркел и японския премиер Шиндзо Абе. Освен това европейските лидери на Г-7 проведоха съвместна среща. \r\nВ събота следобед Макрон в обръщение към френските граждани заяви, че по време на срещата на върха страните ще обсъдят въпроси за разрешаване на международни кризи, деескалация на търговските спорове и ситуацията с пожарите в Амазония. Основната тема ще бъде борбата срещу различни прояви на неравенство. Срещата на върха ще приключи в понеделник вечерта. \r\n \r\n  Юлиян Марков", "date": "2019.08.24", "title": "ТАСС: Френският президент откри срещата на Г-7"}
{"url": "http://www.focus-news.net/news/2019/08/24/2692285/ria-novosti-tramp-i-makron-sa-obsadili-targoviyata-i-situatsiyata-v-libiya-i-persiyskiya-zaliv.html", "text": "Президентът на САЩ Доналд Тръмп и френският президент Еманюел Макрон в събота обсъдиха търговията, безопасността на корабоплаването, както и ситуацията в Либия и напрежението в Персийския залив, се казва в съобщение на Белия дом, цитирано от  РИА Новости .  \r\n\"Президентът Тръмп и президентът Макрон обсъдиха значението на насърчаването на свободната и справедлива търговия, намаляването на търговските бариери, данъците и законовите ограничения, както и осигуряването на свободата на навигация и търговия като основа на глобалния икономически растеж\", се казва в изявлението. \r\nВ допълнение, те говориха за проблеми на сигурността, по-специално за кризата в Либия, нарастващата нестабилност в африканския регион Сахел, както и напрежението в Персийския залив. \r\n \r\n  Юлиян Марков", "date": "2019.08.24", "title": "РИА Новости: Тръмп и Макрон са обсъдили търговията и ситуацията в Либия и Персийския залив"}
{"url": "http://www.focus-news.net/news/2019/08/24/2692289/deyvid-deyvis-bryuksel-vse-oshte-ne-razbira-kakvo-se-sluchva.html", "text": "Брюксел все още не вярва, че Брекзит ще се случи, коментира бившият министър за Брекзит Дейвид Дейвис в интервю, цитирано от британския евроскептичен вестник  The Express . \r\nСпоред бившия министър по време на разговор с дипломат от ЕС, с който е работил, преди да се откаже от ролята си в знак на протест срещу сделката на бившия министър-председател Тереза Мей, в Брюксел не смятат, че Великобритания ще напусне блока.  \r\nДейвис каза: „Тази сутрин имах разговор с един от министрите, който работи с мен, с един от европейските министри и той просто ме попита какво става и каза, че редица лидери в Европа все още се надяват, че Брекзит няма да се случи. ”Шокиращото признание идва въпреки, че до крайния срок за Брекзит, 31 октомври, остават по-малко от 68 дни. \r\nДейвис заяви, че ЕС всъщност разчита на привържениците на оставането в ЕС в британския парламент да блокират Брекзит. \r\nГоворейки за ЕС, той каза: „Така че те очакват това да се случи през септември в парламента.“ \r\n \r\nБорис Джонсън днес присъства на първия ден на срещата на Г-7 във Франция с лидерите на ЕС като Доналд Туск, Ангела Меркел и Еманюел Макрон. \r\nТой се срещна с Макрон и Меркел в сряда и четвъртък тази седмица. И двамата лидери заявиха, че са сигурни, че ЕС и Великобритания могат да постигнат споразумение за предпазната клауза за ирландската граница \r\nНо точно преди началото на срещата на върха на Г7 председателят на ЕС Доналд Туск охлади надеждите на Борис Джонсън. \r\nТой каза: „ЕС ще бъде готов да проведе сериозни разговори с премиера Джонсън.Едно нещо, за което няма да си сътруднича, е Брекзит без сделка и се надявам премиерът Джонсън да не иска да влезе в историята като \"господин Без Сделка“.“ \r\nВ отговор Джонсън заяви, че Туск ще бъде запомнен като \"господин Брекзит без сделка\", ако Брюксел откаже да премахне предпазния механизъм – основната пречка на преговорите. \r\n \r\n  Юлиян Марков", "date": "2019.08.24", "title": "Дейвид Дейвис: Брюксел все още не разбира какво се случва"}
{"url": "http://www.focus-news.net/news/2019/08/24/2692290/zapochna-sreshtata-na-g-7-v-biarits-bez-golemi-ochakvaniya-na-fona-na-ostri-protivorechiya-obzor.html", "text": "Световните лидери се събраха във френския морски курорт Биариц за напрегната тридневна среща на върха на фона на засиленото триене в световната търговска система и пожари, горящи в дъждовните гори на Амазония. Предварително обявената тема е борба с различните видове неравенството по света. \r\nСрещата на върха на групата Г-7, която включва САЩ, Япония, Германия, Италия, Франция, Великобритания и Канада - вече се оформя като рубеж между лидери, опитващи се да запазят десетилетия на международно сътрудничество, и такива като президента Тръмп , който се очаква да използва форума, за да прокара собствения си дневен ред. \r\nФренският президент Еманюел Макрон посрещна американския си колега Доналд Тръмп за непланиран обяд в събота преди официалното откриване на срещата на върха на Г-7 в Биариц, Франция.  \r\nДвамата лидери се срещнаха, само ден след като Тръмп повтори заплахата си за налагане на мита на френското вино в отговор на новия данък върху големите американски технологични компании. \r\nИзненадващият обяд се оценява като опит на Макрон да постави позитивна основа след напрегнато развитие, когато лидерите на САЩ и ЕС си размениха заплахи за търговска война. \r\nГоворейки пред репортери, Макрон нарече Тръмп \"много специален гост\". \r\nТой каза, че те ще обсъждат редица належащи международни въпроси, включително противопоставянето с Иран по отношение на ядрената програма на Техеран и подчерта, че е необходима \"силна координация\". \r\nТръмп посрещна този призив за единство малко по-меко, след като в петък излетя от  Съединените щати с остро предупреждение за налагане на мита върху френските вина, \"каквито никога досега не са виждали\". \r\n\"Всъщност имаме много общо помежду ни\", каза Тръмп и добави, че те \"са приятели отдавна\". \r\nТръмп каза, че в определени моменти те \"се нападат по малко\", но имат \"специални отношения\". \r\nОбстановката за срещата на върха на Г-7 във френския морски курорт очевидно зарадва американския президент, коментира агенцията. \r\n\"Досега всичко е добре. Времето е перфектно. Всички се разбираме. Мисля, че ще постигнем много този уикенд\", каза Тръмп. \r\nФренският президент Еманюел Макрон и неговият колега от САЩ Доналд Тръмп са открили \"точки на сближаване\" по важни теми, включително търговията, ядрената програма на Иран и пожарите, поглъщащи големи части от Амазония, заяви в събота представител на френското президентство. \r\nСлед непланирания предварително двучасов обяд преди откриването на срещата на върха на Г-7 в Биариц, Макрон \"създаде условия за добра степен на сближаване в рамките на групата (Г-7), след като получи позициите на Доналд Тръмп\" по ключови въпроси, заяви официалният служител. \r\nБританският премиер също идва със собствен дневен ред на срещата на върха. Той планира да обсъди глобалната търговия на срещата на върха на Г-7. Той заяви това в събота при пристигането си във френския град Биариц. \r\n\"Много съм загрижен за всичко това, което се случва - увеличаването на протекционизма, увеличението на митата\", каза той, като отбеляза, че \"Великобритания ще успее, ако е отворена, световно ориентирана държава за свободна търговия\". \r\nВ същия момент той няма да пропусне да обсъди Брекзит и да \"заплаши\" лидерите от ЕС, че те или трябва да се откажат от предпазния механизъм за ирландската граница или да се подготвят за Брекзит без сделка. Той вече се срещна с Макрон и Меркел в сряда и четвъртък тази седмица. И двамата лидери заявиха, че са сигурни, че ЕС и Великобритания могат да постигнат споразумение за предпазната клауза за ирландската граница \r\nНо точно преди началото на срещата на върха на Г7 председателят на ЕС Доналд Туск охлади надеждите на Борис Джонсън. \r\nТой каза: „ЕС ще бъде готов да проведе сериозни разговори с премиера Джонсън. Едно нещо, за което няма да си сътруднича, е Брекзит без сделка и се надявам премиерът Джонсън да не иска да влезе в историята като \"господин Без Сделка“.“ \r\nВ отговор Джонсън заяви, че Туск ще бъде запомнен като \"господин Брекзит без сделка\", ако Брюксел откаже да премахне предпазния механизъм – основната пречка на преговорите. \r\nИталианският премиер идва с доста разклатени позиции на фона на острата политическа криза, довела до оставката на неговото правителство, а още на 27 август, ако той не успее да сформира ново правителство, страната му може да се запъти към предсрочни избори. \r\nПредстоят два дни на същинска работа, като очакванията на френския президент е този път да бъде постигната заключителна декларация, нещо което не се случи миналата година в Канада. Дали ще постигне напредък или различията ще се затвърдят, а защо не и задълбочат предстои да видим през следващите два дни. \r\n \r\n  Юлиян Марков", "date": "2019.08.24", "title": "Започна срещата на Г-7 в Биариц без големи очаквания на фона на остри противоречия (ОБЗОР)"}
