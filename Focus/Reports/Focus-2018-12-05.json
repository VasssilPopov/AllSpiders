{"url": "http://www.focus-news.net/news/2018/12/05/2598614/sport-kamen-zlatkov-sedmi-za-kontinentalnata-kupa-v-kitay.html", "text": "Националът в алпийските ски Камен Златков зае седмо място на слалома за Континенталната купа в Уанлон, Китай. Златков постигна време от 1:52,55 мин. Завърналият се след лечение на контузия Йоан Тодоров е 26-и с 1:57,75 мин. Победител стана кореецът Донгхунг Юнг с 1:50,24 мин.  \r\nЗлатков и Тодоров ще карат в следващите два дни 2 гигантски слалома за Континенталната купа в същия курорт. \r\nВенцислав ДРАГОМАНОВ", "date": "2018.12.05", "title": "Спорт: Камен Златков седми за Континенталната купа в Китай"}
{"url": "http://www.focus-news.net/news/2018/12/05/2598619/shumen-6-lvkg-e-tsenata-na-sharana-na-kooperativniya-pazar-v-grada.html", "text": "6 лв./кг е цената на шарана на кооперативния пазар в Шумен, показа репортерска проверка на  Радио „Фокус“ - Шумен . Ден преди Никулден пред рибарските павилиони имаше опашки от хора. По думите на клиенти и търговци, завишение на цената няма. Снабдяването с жива риба - шаран и толстолоб, е основно от местни водоеми. Мъж, който стопанисва язовири край селата Троица и Лозево посочи, че търсенето на шаран за Никулден не е спаднало. Собствената му статистика сочи, че годишно продава около пет тона жива риба. Той посочи, че вече трета година няма промяна в цената на шарана - максимум 6 лв./кг.  \r\nКупувачите коментираха, че Никулден е сред празниците, които шуменци масово почитат, независимо дали има именник във фамилията. Спазва се традицията на празничната трапеза да има шаран. Всеки го приготвя по свой вкус и рецепти, които се предават в семейството, но според мнозина най-вкусен е пържен. „Да е риба, да е с люспи, за берекет, благополучие и късмет“, заяви Мая Кънчева, която ще приготви за утрешния празник пълнен шаран. \r\nИвелина ИВАНОВА", "date": "2018.12.05", "title": "Шумен: 6 лв./кг е цената на шарана на кооперативния пазар в града"}
{"url": "http://www.focus-news.net/news/2018/12/05/2598618/gd-granichna-politsiya-na-gkpp-lesovo-gkpp-dunav-most-ruse-i-gkpp-dunav-most-vidin-trafikat-e-intenziven-na-izhod-za-tovarni-avtomobili.html", "text": "На ГКПП \"Лесово\" на българо-турската, ГКПП \"Дунав мост-Русе\" и ГКПП \"Дунав мост-Видин\" на българо-румънската граница трафикът е интензивен на изход за товарни автомобили. Това съобщиха от пресцентъра на  ГД \"Гранична полиция\" . \r\nТрафикът е нормален на всички останали български гранични контролно-пропускателни пунктове.", "date": "2018.12.05", "title": "ГД \"Гранична полиция\": На ГКПП \"Лесово\", ГКПП \"Дунав мост-Русе\" и ГКПП \"Дунав мост-Видин\" трафикът е интензивен на изход за товарни автомобили"}
{"url": "http://www.focus-news.net/news/2018/12/05/2598616/vecher-pres-zadovolitelen-turisticheski-sezon-v-doyran.html", "text": "Основният летен туристически сезон на Дойранското езеро тази година продължи 30 дни – от края на юли до края на август.  Резултатите, постигнати с общи усилия, биха могли да бъдат подобрени, но предвид обстоятелствата и относително лошите метеорологични условия, браншът трябва да е доволен. Това бе констатирано на работна среща, на която кметът Анго Ангов проведе с хотелиери и собственици на стаи и апартаменти в Дойран, предава македонското електронно издание  „Вечер прес“.  \r\nМедията предава, че по отношение на плащането на туристическия данък кметът подчертава, че събраните средства на тази база са видими и че се инвестират във въвеждане на ново съдържание, което ще привлече повече туристи през следващата година, за организация на плажовете и за обновяване на градското оборудване. Съобщава се, че било договорено в бъдеще такива срещи да се провеждат по-често, тъй като и двете страни имат ползи, особено туроператорите.", "date": "2018.12.05", "title": "„Вечер прес“: Задоволителен туристически сезон в Дойран"}
{"url": "http://www.focus-news.net/news/2018/12/05/2598620/kathimerini-donald-tramp-ne-zhelae-problemi-s-f-35-za-turtsiya.html", "text": "„Президентът на САЩ Доналд Тръмп заяви пред турския си колега Реджеп Тайип Ердоган, че не иска никакви проблеми с продажбата на изтребители F-35“, съобщи министърът на външните работи Мевлют Чавушоглу, предава електронното издание на гръцкият вестник  Kathimerini . \r\nСлед срещата на НАТО в Брюксел, Чавушоглу обяви, че Турция не вижда проблем относно сдобиването със самолетите, въпреки усилията на американския Конгрес да блокира продажбата. Тръмп и Ердоган са коментирали темата по време на срещата на Г20. \r\nСенатът на САЩ настоява за блокиране на сделката с Турция освен, ако Доналд Тръмп не удостовери, че турската страна не е заплаха за НАТО, купувайки отбранителна техника от Русия.  \r\nПревод и редакция: Калоян Пенков", "date": "2018.12.05", "title": "Kathimerini: Доналд Тръмп не желае проблеми с F-35 за Турция"}
{"url": "http://www.focus-news.net/news/2018/12/05/2598617/golyam-broy-orazhiya-i-boepripasi-sa-otkriti-pri-operatsii-na-gdbop-obzor.html", "text": "Голям брой оръжия и боеприпаси са открити при две акции на ГДБОП в София и в Казанлък. Става дума за десетки автомати, пистолети, хиляди патрони и барут. При операцията в столицата е задържан мъж, познат от 2016 г., когато е бил арестуван в рамките на група, занимаваща се с незаконно притежание и търговия с оръжие. В момента мъжът е с влязла в сила присъда на първа инстанция. При акцията на ГДБОП в София са намерени 65 автомата „Калашников“, 37 картечни пистолета „Скорпион“, 43 други пистолета, две пушки-помпи, 50 000 патрона и 8 кг барут. Мъжът е задържан при влизане в гараж в жилищен блок. По думите на зам. главният прокурор откритото количество барут може да срине жилищния блок.  \r\nПри операция, проведена в Казанлък вчера, са арестувани общо 7 души. Те са заподозрени за притежание и укриване на оръжие, което най-вероятно е изнасяно от военния завод „Арсенал“. Операцията се е провела по време на сключването на сделка, като са открити 17 автомата и 15 пистолета, всички със заглушител. Предстои да започне проверка във военния завод, за да стане ясно как е изнасяно оръжието. \r\nЗаедно с тази група е разбита още една, която се е занимавала с производство и разпространение на фалшиви документи. \r\nВ началото на правителственото заседание премиерът Бойко Борисов коментира проведените акции. „Толкова много оръжия хванахме, колкото специалните бригади нямат, а е същото по качество, с такива заглушители - специално правени като за специалните части - „баретите“, заяви Борисов. От думите му стана ясно, че в хода на операцията е имало контролирана поръчка, за която е платила държавата. „Една рота автомати, пистолети, гранатомети. Бяха броили до 40 000 патрона, поне до 40 000 могат и сега наново, повече са. Една част сме си я платили, защото е с контролирана доставка, така че тези поне платените можем да си ги дадем на специалните части“, добави премиерът.", "date": "2018.12.05", "title": "Голям брой оръжия и боеприпаси са открити при операции на ГДБОП (ОБЗОР)"}
{"url": "http://www.focus-news.net/news/2018/12/05/2598621/shumen-gradat-pochete-svoite-dariteli.html", "text": "Шумен почете своите дарители. Тържествената церемония се проведе в Хотел „Шумен“, предаде репортер на  Радио „Фокус“ - Шумен . Ръководството на Общината за пореден път спази традицията и организира тази среща на благодарност към всички, които през 2018 година са подали ръка, оказали са съдействие и помощ за различни каузи и сфери на обществения живот в Шумен. Покана за събитието беше отправена към представители на близо 100 фирми, сдружения и граждани. Дарителите получиха сертификат и специален плакет.  \r\n„Благотворителността има дълга история в България, но най-хубавото е, че тя има и своето продължение днес. Вие сте тези, които продължавате делото на онези родолюбиви българи, които са помогнали за развитието на нацията. И днес благодетели „на ползу роду” също помагат на училища, читалища, детски градини, болници и социални заведения. Сред тях има хора, които нямат големи финансови възможности, но са отворили сърцето си за някоя добра кауза. Техният жест е още по-ценен, защото са се лишили от нещо, за да помагат. Има и малки, и големи дарители, хора с различни професии. Всеки според възможностите си и осъзнатата необходимост да помага на обществото. Важна е всяка помощ, важен е всеки човек. Сигурен съм, че всяка помощ и всички дарения са направени от хора, които и днес, както и в миналото, са ръководени от  мисълта за една по-добра България, за едно по-развито общество, от грижата за хората. Затова – на всички вас с огромно уважение към стореното – благодаря. Благодаря ви, че сте тук тази вечер и имам възможността лично да изразя своето уважение към вас. Поклон пред вашия труд, пред вашата щедрост и пред вашата съпричастност, които пишат днешната история на дарителството в България!“, каза в приветствието си кметът на Шумен Любомир Христов.  \r\nТой припомни, че  традицията Шумен да почита своите дарители на 6 декември, се свързва с името на големия благодетел и дарител Нанчо Попович. Той завещава средства за построяване на Девическото училище в родния си град и за стипендии на талантливи ученици. През 2018 г. се навършват 200 години от рождението на Нанчо Попович. \r\nИвелина ИВАНОВА", "date": "2018.12.05", "title": "Шумен: Градът почете своите дарители"}
{"url": "http://www.focus-news.net/news/2018/12/05/2598623/prof-mihail-konstantinov-pravitelstvoto-nezabavno-tryabva-da-aktualizira-i-uvelichi-zarnenite-zapasi-na-stranata.html", "text": "Правителството трябва да актуализира и увеличи зърнените запаси на страната. Това препоръча в обзорното предаване „Това е България“ на Радио „Фокус“ проф. Михаил Константинов. Той аргументира изказването си с факта, че в бъдеще храната ще стане по ценна стока от газа, както и че се очакват големи суши през следващите години. Ако 2-3 години няма добра реколта на зърнени храни, светът ще изпадне в състояние на масов глад.  \r\n„Като казвам глад – стоите и гладувате. Всичко лежи върху зърнопроизводството. Ако то падне и се редуцира 3-4 пъти, това означава буквално, дори Златният милиард да разбере какво е глад. България – не искам да съм лош пророк, но реколтата догодина може би няма да е такава, каквато си я мислим всички. Снегът дойде много късно, няма дълбок сняг в Добруджа все още и има опасност част от посевите да измръзнат. Ако това се случи едновременно в големите зърнопроизводители – Украйна, Канада, САЩ, Русия, става страшно“, каза още проф. Михаил Константинов. \r\nПрофесорът допълни, че недостигът на храна и рискът от масовия глад са предизвикателствата, върху които държавите по света трябва да помислят. Те в момента се опитват да се избият помежду си, обобщи проф. Константинов.", "date": "2018.12.05", "title": "Проф. Михаил Константинов: Правителството незабавно трябва да актуализира и увеличи зърнените запаси на страната"}
{"url": "http://www.focus-news.net/news/2018/12/05/2598615/d-r-daliya-piskuliyska-meditsinski-tsentar-sanamedic-varna-pri-ponizheno-nastroenie-za-po-dalgo-vreme-tryabva-da-se-potarsi-konsultatsiya-sas-spetsialist.html", "text": "При понижено настроение за по-дълго време трябва да се потърси консултация със специалист. Това каза в интервю за  Радио „Фокус“ – Варна  д-р Далия Пискулийска, клиничен психолог в Медицински център SanaMedic – Варна. „При чувство за вина, страх и напрежение е необходима консултация с психолог. Това не означава, че консултирайки се с психолог, даден човек е луд, както често се приема. Напротив, това е адекватният начин да се погрижим за себе си. Всичко това повлиява  функционирането ни и взаимоотношенията ни с околните. Колкото по-рано потърсим помощ, толкова по-надеждно е това, което може да се направи, няма нужда да чакаме проблемът да се задълбочи“, добави д-р Далия Пискулийска. По думите й много често не обръщаме внимание на емоцията и потиснатото си настроение.  \r\n„Но има състояния, с които не можем да се справим и когато едно подобно състояние – потиснатост, чувство за вина, тревожност, напрегнатост, панически атаки, продължи повече от две седмици, би трябвало да се потърси консулт с психолог. По негова преценка пациентът може да бъде консултиран и с психиатър, но не всички степени на депресивните и тревожни разстройства се нуждаят от прием на медикаменти. Когато са в един начален етап, психотерапевтичното повлияване е изключително трайно и добро“, заяви д-р Далия Пискулийска. Тя посочи, че за съжаление в България услугите на психолозите не се поемат от здравна каса. „Това много спира хората. В много други държави при депресивни състояния има задължителна психотерапия. Тя може да не е достатъчна, но все пак е нещо, докато в България това не е предвидено“, каза д-р Далия Пискулийска. Тя подчерта, че е добре хората да се интересуват от това каква компетентност има специалистът, към който са се насочили. „Животът е изключително напрегнат, има много стресови ситуации и все още организмът ни не е адаптиран. Една голяма част остават непреработени и впоследствие това оказва влияние върху здравето, психичното здраве и поведението ни“, заяви д-р Далия Пискулийска. \r\nМарияна ВАЛЕНТИНОВА", "date": "2018.12.05", "title": "Д-р Далия Пискулийска, Медицински център SanaMedic – Варна: При понижено настроение за по-дълго време трябва да се потърси консултация със специалист"}
{"url": "http://www.focus-news.net/news/2018/12/05/2598625/plovdiv-izlachen-e-poredniyat-nagraden-sobstvenik-na-novoregistrirano-kuche-v-ramkite-na-kampaniyata-registriray-kuche-i-specheli-nagrada-2018-g.html", "text": "Район „Тракия” излъчи поредния награден собственик на новорегистрирано куче в рамките на кампанията на Община Пловдив „Регистрирай куче  и спечели награда – 2018 г.”. Това съобщиха за  Радио „Фокус“-Пловдив  от районната администрация. Печелившият картон е № 8200. Лея е смесена порода и е избрана на случаен принцип чрез електронната система за административна регистрация на домашните кучета. \r\nНаградата бе връчена на стопанката на Лея от кмета на район „Тракия” Костадин Димитров. Тя получи комплект предметни награди, предназначени за грижата на домашните кучета: освежаваща козметика, купа за храна и др. \r\nКампанията се провежда за четвърта поредна година и е насочена към собствениците на домашни любимци, които стриктно спазват законовите разпоредби и надлежно декларират притежаването му. Целта на инициативата е да насърчи притежателите на домашни любимци да изпълняват задълженията си като такива.", "date": "2018.12.05", "title": "Пловдив: Излъчен е поредният награден собственик на новорегистрирано куче в рамките на кампанията „Регистрирай куче  и спечели награда – 2018 г.”"}
{"url": "http://www.focus-news.net/news/2018/12/05/2598624/blagoevgrad-zapaleni-byaha-svetlinite-na-kolednata-elha-v-grada.html", "text": "Запалени бяха светлините на коледната елха и украса в Благоевград, предаде репортер на  Радио „Фокус“ – Пирин . Коледното дърво, разположено в центъра на града, на площад „Георги Измирлиев“, и празничната украса в целия областен център грейнаха малко преди 20.00 часа. Светлините бяха запалени от кмета д-р Атанас Камбитов и деца от града. За многобройните малки и големи жители на Благоевград, събрали се пред сцената на площад „Георги Измирлиев”, беше подготвена богата празнична програма, която започна още около 19.00 часа с шествие от Съдебната палата до площада. На откритата сцена на площад „Георги Измирлиев” малки и големи посрещнаха Дядо Коледа и Снежанка, които за поредна година пристигнаха доста атрактивно, като бяха превозвани от товарен автомобил. Децата на Благоевград зарадваха присъстващите с познати и любими изпълнения до пристигането на самия Дядо Коледа. \r\nЛора КАЛЧЕВА", "date": "2018.12.05", "title": "Благоевград: Запалени бяха светлините на коледната елха в града"}
{"url": "http://www.focus-news.net/news/2018/12/05/2598166/predstoyashti-sabitiya-v-stranata-za-5-dekemvri-agentsiya-fokus.html", "text": "*** \r\nОт 16.00 часа на „Дондуков“ 2 президентската институция ще бъде домакин на церемонията по връчването на годишните награди в конкурса „Доброволческа инициатива“ за 2018 г. Държавният глава Румен Радев ще поздрави участниците и организаторите в събитието.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 13.00 часа при тунел „Витиня“ в платното в посока София (33-ти км на автомагистрала „Хемус“) министърът на регионалното развитие и благоустройството Петя Аврамова и председателят на Управителния съвет на Агенция „Пътна инфраструктура“ инж. Светослав Глосов ще проверят заключителния етап от ремонтните работи на виадукта. \r\n*** \r\nОт 16.30 часа в зала 3.1 на Националния дворец на културата министърът на регионалното развитие и благоустройството Петя Аврамова ще открие Годишното информационно събитие на Оперативна програма „Региони в растеж“ 2014-2020 г. за 2018 г. \r\n*** \r\nОт 09.30 часа в сградата на ГДБОП ще бъде даден брифинг по повод поредна успешна съвместна операция на ГДБОП и Специализираната прокуратура. Подробности за резултатите от нея ще оповестят заместникът на главния прокурор Иван Гешев, директорът на ГДБОП главен комисар Ивайло Спиридонов, и прокурорът от Специализирана прокуратура Евгения Станкова. \r\n*** \r\nОт 09.30 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 13-и състав на Специализирания наказателен съд ще заседава по делото срещу Бисер П. и Николай С., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 5-и състав на Специализирания наказателен съд ще заседава по делото срещу Маньо С., Васил Р и Данаил И. , на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 14-и състав на Специализирания наказателен съд ще заседава по делото срещу Десислава И. Биляна П. и Петко Д., на които са повдигнати обвинения за подкуп. \r\n***    \r\nОт 10.00 часа в БТА зам.-министърът на образованието и науката Карина Ангелиева ще участва в пресконференция на проекта по Оперативна програма „Наука и образование за интелигентен растеж“ - „ Постигане на оптимална среда за обучение, научни изследвания, иновации и устойчиво развитие на човешкия капитал в сферата на химическите науки: Адаптиране на образованието днес за утрешния ден”.  \r\n*** \r\nОт 10.00 часа в зала 10 на НДК ще се проведе XV Общо събрание на Българската стопанска камара. \r\n*** \r\nОт 10.00 часа в Университета по библиотекознание и информационни технологии ще се проведе многокомпонентно комуникативно събитие, посветено на 10-годишнината от създаването на катедра „Библиотечен мениджмънт“ в УниБИТ. \r\n*** \r\nОт 10.00 часа в хотел „Маринела“ ще се проведе SKY DAY 2018 - събитие за авиация и туризъм. \r\nПо време на SKY DAY 2018 ще бъдат дискутирани въпросите за дигиталната революция в гражданската авиация. От 19.00 часа ще се проведе официалната церемония по награждаване на най-предпочитаните авиокомпании в България – Sky Awards 2018. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Иван И., Христо Г., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в Музея на Спорта при Национален стадион „Васил Левски“ ще се проведе международната конференция „Достъп до спорт - спортът инструмент за социално включване“. \r\n*** \r\nОт 10.00 часа в Националния пресклуб на БТА Факултетът по химия и фармация към СУ „Св. Климент Охридски“ ще даде пресконференция за мобилността на младите учени в рамките на европейското пространство.  \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад от „Алро“ СА, ч.ю.л., Република Румъния, за издаване на лицензия за дейността „търговия с електрическа енергия. На заседанието на Комисията ще бъде разгледат и доклад относно заявление на „Алпик Енерджи“ СЕ за продължаване срока на лицензия, издадена за дейността „търговия с електрическа енергия“.  \r\n*** \r\nОт 10.00 часа 9-и състав на Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 10-и състав на Специализирания наказателен съд ще заседава по делото срещу Росен Ч. и Полина И., на които са повдигнати обвинения за организиране и ръководене на организирана престъпна група. \r\n*** \r\nОт 10.30 часа до 12.00 часа в Аулата на Университетска акушеро-гинекологична болница „Майчин дом“ ще се състои откриване на първата у нас онлайн платформа за информираност за най-разпространените социалнозначими заболявания: Портал на пациента.  \r\n*** \r\nОт 10.30 часа в Националния учебен център на БЧК в село Лозен ще се проведе уникална демонстрация на спасителни действия при земетресение и последващ пожар.  \r\n*** \r\nОт 11.00 часа в Националния дворец на децата ще бъде открита изложба с наградените рисунки от националния конкурс за детска рисунка с международно участие „С очите си видях беда“.  \r\n*** \r\nОт 11.00 часа в Централното фоайе на Националната библиотека „Св. св. Кирил и Методий” ще бъде валидирана пощенска марка „140 г. Национална библиотека”. \r\n*** \r\nОт 11.00 часа в зала „Арена“ на хотел „Арена ди Сердика“ ще се проведе дискусия на тема „Несъответствия на пазара на труда“, организирана от фондация „Фридрих Еберт“ и сдружение „Солидарна България“. \r\n*** \r\nОт 11.00 часа 16-и състав на Специализирания наказателен съд ще заседава по делото срещу Светозар П., Антон Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 12.00 часа в Националния пресклуб на БТА ще се състои пресконференция „Светът и Балканите – финанси, банки и политика“ с участието на доц. Георги Чанков – преподавател в УНСС, и Кольо Парамов – финансов анализатор.  \r\n*** \r\nОт 13.00 часа 19-и състав на Специализирания наказателен съд ще заседава по делото срещу Лъчезар Я. и Габриел П., на които са повдигнати обвинения за изнудване. \r\n*** \r\nОт 13.30 часа в заседателната зала на ВСС ще се проведе заседание на прокурорската колегия.  \r\n*** \r\nОт 13.30 часа 1-ви състав на Специализирания наказателен съд ще заседава по делото срещу  Пламен Г., Ердинч Х. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 11-и състав на Специализирания наказателен съд ще заседава по делото срещу  Маджар К., Венелин К. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 18-и състав на Специализирания наказателен съд ще заседава по делото срещу  Браиан С. и Калин Й., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа в Балната зала на Националната галерия ще бъде пуснато в употреба издание на тема „70 години Национална галерия“ –  една пощенска марка и специален пощенски печат. \r\n*** \r\nОт 14.00 часа в „+ това“ (ул. Марин Дринов 30) ще се проведе семинар за журналисти на тема „Да говорим открито за ХИВ“. Организатор е фармацевтичната компания ГлаксоСмитКлайн. \r\n*** \r\nОт 16.00 часа Столична община и Обсерватория по икономика на културата ще представят изследването „София – град на творческата икономика“ в Американския център на Столична библиотека. \r\n*** \r\nОт 16.00 часа в Мраморно фоайе – партер на Столична библиотека ще се състои тържественото откриване на Благотворителния Коледен базар, организиран от Столична библиотека, Народно читалище „Бели брези 2007“ и 99 ЦДГ „Брезичка“ под наслов „Деца даряват на деца“.  \r\n*** \r\nОт 16.00 часа в зала 8 на НДК ще се проведе международната конференция „Нови перспективи в университетското образование за учители по немски език в България“, организирана от Гьоте-институт България. \r\n*** \r\nОт 16.00 часа до 17.30 часа в Американския център на Столична библиотека ще бъде представено изследването „София – град на творческата икономика“. \r\n*** \r\nОт 18.00 часа в „Мини мол“ – Люлин ще се проведе среща с цел  представяне на  ПП „Коалиция за Теб, България“ с председател Валери Григоров (оз.генерал гранични войски).  \r\n*** \r\nОт 18.00 часа в Галерията на Съюза на българските художници ще бъде открита изложба „Богомил Благоев – живопис. 75-годишнина и 50 години творчество“. \r\n*** \r\nОт 18.00 часа в Галерия +359 ще бъде представена изложбата на Калина Димитрова „Все по-нови води се вливат в тези, които вече са се влели в същите реки”. \r\n*** \r\nОт 18.00 часа в Театър „София“ ще се играе постановката „Госпожа министершата“.  \r\n*** \r\nОт 18.30 часа „Грийнпийс“ – България“ планира прожекция на фасадата на Министерския съвет срещу  издаването на ново комплексно разрешително на ТЕЦ „Бобов дол“, което да узаконява изгарянето на отпадъци. \r\n*** \r\nОт 18.30 часа Фондация „Благотворител“ ще отбележи Международния ден на доброволеца в A Hub (ул. „Христо Белчев“ 3). \r\n*** \r\nОт 18.30 часа Издателство „Жанет 45“ ще представи книгата „Дордето слънцето се пръсне“ с  \r\nизбрани стихотворения от Дилън Томас във „Фотосинтезис“ (бул. Васил Левски 57). \r\n*** \r\nОт 18.30 часа в Софийски Арсенал – Музей за съвременно изкуство ще бъде представен проектът на Лиляна Караджова и Димитър Стоянович „Свободата тук и сега“. \r\n*** \r\nОт 19.00 часа в Централния Военен Клуб ще се проведе официалната церемония по връчване на наградите в конкурса „Мисията ДОБРОВОЛЕЦ – (не)възможна”. \r\n*** \r\nОт 19.00 часа в Литературния клуб на Столична библиотека ще бъде дадено началото на инициатива „Пишещо училище“. \r\n*** \r\nОт 19.00 часа в залата на Френския културен институт TELUS International ще връчи грантове в размер на 150 000 лева на 25 неправителствени организации в областта на образование, здравеопазване и екология. \r\n*** \r\nОт 19.30 часа в кино „Люмиер Лидл“ ще се състои концертът на португалската певица Жоана Амендоейра. \r\n*** \r\nОт 20.00 часа в Зала 1 на НДК ще бъде открито 32-то издание на Новогодишния музикален фестивал. \r\n*** \r\nОт 18.00 часа в Народно читалище „Родолюбие“ ще се състои концерт на Петя Буюклиева и Милена Костова със златните песни на Тончо Русев.  \r\n*** \r\nОт 15.00 часа в кафе-сладкарницата на ОДМВР-Благоевград ще се проведе брифинг във връзка с традиционната акция „Зима“. \r\n*** \r\nОт 18.30 часа кметът  д-р Атанас Камбитов ще запали коледните светлини на елхата на площад „Георги Измирлиев”.  \r\n*** \r\nОт 09.00 часа в галерия „Георги Баев“ ще бъде открита изложба-базар на съвременни български икони. \r\n*** \r\nОт 10.00 часа в Mall Galleria ще бъде организиран пункт за събиране на монети от всички желаещи да се включат в акцията „Жълти стотинки – Деца помагат на деца!”. \r\n*** \r\nОт 10.00 часа в Бургаския свободен университет ще се състои тържествена церемония за връчване на дипломите на Випуск 2018.  \r\n*** \r\nОт  13.00 часа кметът Димитър Николов ще награди най-изявените бургаски ученици за учебната 2017/2018 година в зала „Атриум“ на Бургаски свободен университет. \r\n*** \r\nОт 18.00 часа Вокален ансамбъл „Фортисимо“ ще представи дебютния си албум с концерт в залата на Културен дом на нефтохимика. \r\n*** \r\nОт 10.00 часа в зала 114 в Машинно-технологичния факултет на Техническия университет ще се състои награждаването на студенти с отличен успех и постижения на национални олимпиади, конкурси и състезания в различни области на науката, изкуството, бизнеса,  спорта, социални проекти, благотворителни инициативи и др. Специални ще бъдат петима чуждестранни студенти, които в момента са на обмен по програма \"Еразъм+\" и 10 първокурсници, приети тази година по Постановление № 103 на МС за осъществяване на образователна дейност сред българите в чужбина. Двама са от Молдова, а останалите - от Украйна. \r\n*** \r\nОт 13.00 часа в Зала 1 на Икономическия университет ще се състои тържествено връчване на петите Годишни награди от учредения в Центъра за изследване и прилагане на нови информационни и комуникационни технологии (ЦИПНИКТ) \"Фонд за финансово подпомагане на талантливи студенти\". Ще бъдат връчени една поименна награда \"Моис и Илко Ескенази\" и няколко от \"Фонд на ЦИПНИКТ за финансово подпомагане на талантливи студенти\". Наградите на номинираните студенти ще връчи ректора на ИУ – Варна проф. д-р Пламен Илиев. \r\n*** \r\nОт 17.00 часа в Конферентната зала на Висше училище по мениджмънт ще се състои официалната церемония по дипломиране на Випуск 2017/2018 г. \r\n***  \r\nОт 11.00 часа в Аулата на Ректората на ВТУ „Св. св. Кирил и Методий“ ще се проведе Тържествено събрание по случай Студентския празник 8 декември, връчване на Академичната награда на Община Велико Търново.  \r\n***  \r\nОт 14.00 часа в  салона на РЗИ – Велико Търново ще се състои награждаване на победителите в конкурса за подложка на чаша на тема „С аромат на кафе или чай, но без цигара”, посветен на Международния ден без тютюнопушене – 15 ноември.  \r\n***  \r\nОт 16.00 часа в голяма зала на Община Велико Търново ще се състои концерт „Приятели на социалните услуги“.  \r\n***  \r\nОт 17.00 часа в РБ „Петко Р. Славейков“ е ще бъде открита документална изложба, посветена на живота и делото на Капитан Петко войвода.  \r\n*** \r\nОт 20.00 часа в Арт клуб ТАМ ще се проведе представление - лекция за Х.Ф. Лъвкрафт. \r\n*** \r\nОт 14.00 до 15.30 ч. в Залата на ОИЦ-Видин ще се проведе обучение на тема: „Дигитални умения за развитие на бизнеса- ниво II “, по програма на Google и SoftUni Digital. \r\n*** \r\nОт 14.00 часа в Актова зала на ПЕГ ще се състои общински етап на ученически игри по шахмат. \r\n*** \r\nОт 17.30 часа в в митрополитския храм „Св. Николай Мирликийски” ще бъде дадено началото на всенощно бдение. Богослужението ще оглави Врачанският митрополит Григорий в съслужение с врачански свещеници. В бдението ще участва и мъжкият хор за византийско пеене „Св. Наум Охридски” от София. \r\n*** \r\nОт 17.30 часа в Музея на хумора и сатирата фотографът и  оператор Емил Михов ще представи за първи път пред  широка публика филмирани габровските шеги.  \r\n*** \r\nОт 17.30 часа в Регионална Библиотека „Априлов-Палаузов“ ще бъде представена книгата „Голямата работа“ на Пламен Петков. \r\n*** \r\nОт 10.00 часа Младежки център – Добрич организира неформално обучение на тема „Граждански права“ с ученици от Финансово-стопанска гимназия „Васил Левски“. \r\n*** \r\nОт 10.30 часа в Художествената галерия ще се проведе работилница за въображение. \r\n*** \r\nОт 18.30 часа ЕГ „Гео Милев“ организира празник „Коледни светлини“ - концерт за запалване коледните светлини на училището. \r\n*** \r\nОт 19.00 часа в Концертната зала на Младежкия център ще бъде представен спектакълът „Идеалните непознати“. \r\n*** \r\nОт 17.30 часа в ХГ „Христо Градечлиев“ ще бъде открита изложба „От жените на Каварна“.  \r\n*** \r\nОт 17.30 часа ще бъдат запалени светлините на елхата на пл. „20-ти юли“. \r\n*** \r\nОт 19.00 часа в Общинската художествена галерия ще бъде открита изложбата  живопис на проф. Димитър Рашков. \r\n*** \r\nОт 10.00 часа в читалище „Братство” ще бъде отбелязан Международния ден на доброволеца.  \r\n*** \r\nОт 17.30 часа в Художествена галерия „Владимир Димитров – Майстора“ ще бъде вернисажът на живописната композиция „Голям сърдечен иконостас“ на художника Станислав Божанков – Станков. \r\n*** \r\nОт 09.00 часа в зала Арена Асарел ще започне вторият ден от Международния детски футболен турнир „Проф. Д-р Лъчезар Цоцорков“. \r\n*** \r\nОт 09.00 часа в Зала 2 на Окръжен съд ще се гледа делото на подсъдимите са Милена К., Димитър Р. и Славка П. Срещу подсъдимата Милена К. е повдигнато обвинение за предлагане на подкуп на длъжностни лица. Срещу подсъдимия Димитър Р. е повдигнато обвинение за помагачество. Срещу Славка П. е повдигнато обвинение за приемане на подкуп в размер на 62 200 лева \r\n*** \r\nОт 10.00 часа в Културен дом “Борис Христов” ще се проведе регионална кръгла маса “Канада – България: СЕТА – Икономическо партньорство за повече бизнес възможности”. \r\n*** \r\nОт 11.30 ч. в сградата на Многофункционален социален център на БЧК – Пловдив ще бъдат раздадени грамоти на най-активните доброволци на Български Червен кръст Пловдив. \r\n***     \r\nОт 11.00 часа в зала 308 ще се проведе пресконференция по повод Коледните и Новогодишни събития в Разград.  \r\n*** \r\nОт 10.00 часа ще се проведе планирано занятие за действие на служителите от Областна администрация Русе при пожар в сградата.  \r\n*** \r\nОт 17.30 часа в зала 1 на Община Свищов ще бъде представена книгата „Камино – пътят на завръщането“. \r\n*** \r\nОт 17.30 часа тържествено ще бъдат запалени светлините на коледната елха в Държавен куклен театър – Сливен. \r\n***   \r\nОт 18.00 часа в зала „Май” на община Сливен по повод  5 декември – международен ден на дарителството ще се проведе Дарителски кръг „За по-доброто бъдеще на Сливен 2018“.  \r\n*** \r\nОт 12.30 часа в Професионалната гимназия по туризъм и строителство ще се проведе занятие на тема „Основни действия при пожар и работа с пожарогасители“.  \r\n*** \r\nОт 15.00 часа на пл.Свобода смолянските доброволци, съвместно с доброволното формирование на гр. Девин ще демонстрират аварийно - спасителни действия при катастрофа. \r\n*** \r\nОт 17.00 часа на амфитеатъра на Новия център кметът Николай Мелемов ще запали светлините на 6 метровото изкуствено коледно дърво. От 17.30 часа в Родопски драматичен театър „Николай Хайтов“ – Зала 1 ще започне официалната церемония по връчване на наградите на победителите в Третото издание на фотоконкурса „Аз раста патриот“, който се провежда под егидата на областният управител Недялко Славов. От 18.00 часа отново в Зала 1 на Родопски драматичен театър „Николай Хайтов“, всички малки и големи любители на кукленото изкуство ще имат възможност да му се насладят чрез спектакъла „Тумба-лумба“ на Куклен театър Бургас.  \r\n*** \r\nОт 17.30 часа в Родопски драматичен театър „Николай Хайтов“ – Зала 1 ще започне официалната церемония по връчване на наградите на победителите в Третото издание на фотоконкурса „Аз раста патриот“, който се провежда под егидата на областният управител Недялко Славов . \r\n*** \r\nОт 18.00 часа в Зала 1 на Родопски драматичен театър „Николай Хайтов“ ще бъде представен спектакълът „Тумба-лумба“ на Куклен театър Бургас.  \r\n*** \r\nОт 13.00 часа в храм „Св. Николай Мирликийски Чудотворец\" второкласници ще присъства на бесеца, свързана с големия църковен празник Никулден.  \r\n*** \r\nОт 17.30 часа в Регионалния исторически музей ще бъде открита изложбата „Нумизматичен салон“ 2018 г. \r\n*** \r\nОт 18.00 часа в зала 1 на хотел „Верея“ ще се състои отворена среща, организирана от ПП Възраждане – Стара Загора. На срещата ще бъде коментирана обстановката в страната, предсрочни избори и възможните алтернативи, ще бъде предоставена платформата за управление на Възраждане.  \r\n*** \r\nОт 17.00 часа в Славейковото училище за седми пореден път ще бъде открита изложба, посветена на ,,Деня на дарителя”, озаглавена „Съхранено за поколенията”. \r\n***   \r\nОт 14.30 часа в зала 363 ще се проведе пресконференция, на която ще бъде представена актуализираната програма за намаляване на замърсителите и достигане на установените норми за качество на атмосферния въздух както и планираните мерки за подобряване на качеството на въздуха.  \r\n***   \r\nОт 16.30 часа в основния ресторант на Гранд хотел Шумен Община Шумен организира Ден на шуменските дарители.  \r\n*** \r\nОт 18.00 часа в зала „Съвременност“ на Културно-информационен център „Безистен“ ще се състои Музикална вечер с орган и цигулка.", "date": "2018.12.05", "title": "Предстоящи събития в страната за 5 декември (Агенция „Фокус“)"}
{"url": "http://www.focus-news.net/news/2018/12/05/2598167/pregled-na-osnovnite-temi-v-svetovniya-pechat-agentsiya-fokus.html", "text": "Продължава отзвукът от договореното търговско примирие между САЩ и Китай. Смъртта на вицеадмирал Скот Стирни, около която още има множество неясноти също е сред темите на американската преса. Предстоящите избори в Украйна са централна тема за украинските вестници, Турските медии коментират вероятното оттегляне на Япония от строежа на АЕЦ на брега на Черно море в Турция.  \r\n***  Президентът на САЩ Доналд Тръмп във вторник се обяви за „Човек на митата“ и подчерта, че няма да се поколебае да увеличи ставките върху китайските стоки, ако Пекин не се съгласи да промени коренно своите търговски практики, пише  онлайн изданието на вестник The Hill . \r\nНо в същото време американският лидер намекна за възможността 90-дневното примирие, договорено миналата седмица с китайския президент Си Дзинпин, да бъде удължено, ако двете страни направят прогрес към постигането на споразумение, отбелязва изданието. \r\n„Президентът Си и аз искаме да се постигне сделка и вероятно това ще се случи. Но ако това не стане, запомнете, аз съм Човек на митата“, написа Тръмп в „Туитър“. \r\nСъгласно споразумението, САЩ замразяват увеличаването на вносните ставки върху китайските стоки, докато двете страни не се споразумеят за по-широка търговска сделка, но Тръмп сигнализира, че ще реализира плановете си да увеличи митата от 10 на 25% върху китайски стоки на стойност 250 милиарда долара, ако преговорите се провалят. \r\n„Когато хора от различни страни идват да разграбват огромното богатство на нашата страна, аз искам те да плащат за привилегията да го правят“, продължи президентът. „Това винаги ще е най-добрият начин да максимизираме нашата икономическа мощ. В момента правим милиарди долара от мита. Да направим Америка богата отново“. \r\nВ същото време Тръмп намекна, че Китай може да получи повече време да намали своите ставки върху вносните американски стоки, да намали търговските бариери и да се справи с други неща, които дразнят САЩ, ако направят жестове на добра воля, като например, да купуват повече американски продукти. \r\n„Преговорите с Китай вече започнаха. Ако не ги удължим, те ще завършат след 90 дни, считано от деня на нашата прекрасна и много топла вечеря с президента Си в Аржентина“, написа държавният глава в „Туитър“. „Китай трябва незабавно да започне да купува повече селскостопанска продукция“. \r\nРешението на Тръмп да паузира търговската война с Китай на срещата на Г-20 миналата седмица е повлияло добре на финансовите пазари, отбелязва The Hill, като констатира, че все още има много неизвестни за това, какво всъщност са се разбрали Тръмп и Си в Буенос Айрес. \r\nДлъжностните лица в Белия Дом, например, изпращаха противоречащи си сигнали в понеделник, за това, дали Китай се е съгласил да намали митата върху американските автомобили, както заяви американският президент в деня след форума, посочва изданието. \r\nДиректорът на Националния икономически съвет Лари Кудлов е казал, че Пекин се е съгласил да ги намали, но е добавил, че „никакво конкретно споразумение“ за нивата на ставките, или графика на намаляването им, не е постигнато. Съветникът на Белия Дом по търговията Питър Наваро по-рано не е потвърдил дали изобщо има такава договорка. \r\nПо думите на Кудлов, САЩ очакват „незабавни“ действия от Китай във връзка с проблемните за Вашингтон въпроси, като например принудителното прехвърляне на технологии, предполагаемата кражба на интелектуална собственост и кибератаките, за да се отвори пътя към по-широко споразумение. \r\nКакто пише The Hill, помощникът е причинил моментно объркване в понеделник, когато е заявил, че 90-дневното примирие трябва да започне на 1 януари, а не на 1 декември. Белият Дом го е поправил няколко часа по-късно. \r\nТръмп е назначил търговският представител на САЩ Робърт Лайтизър, прочут антикитайски ястреб, както го определя вестникът, да води преговорите, пренебрегвайки министъра на финансите Стивън Мнучин, който е привърженик на свободната търговия и който отговаря за търговските връзки между САЩ и Китай. \r\nПрезидентът е написал в „Туитър“, че Лайтизър „ще работи в тясно съдействие“ с Мнучин, Кудлов, Наваро и министъра на търговията Уилбър Рос. \r\n*** Вицеадмирал Джим Малой, заместник-командващ на военноморските операции, отговарящ за операциите, планирането и стратегията, от тази седмица поема командването на военноморската мисия на САЩ в Близкия Изток, съобщават вишестоящи моряци в Бахрейн. Това се случва във връзка с внезапната смърт на тризведен адмирал, съобщава  американското военно издание Stars and Stripes . \r\nВицеадмирал Скот Стирни, който беше начело на Централното командване на ВМС на САЩ и 5-и флот*, беше открит мъртъв в дома си в Бахрейн, в събота. Планиран е частна погребална церемония в базата на американските ВМС в страната, са съобщили източници на изданието в понеделник. Те, обаче, са отказали да коментират твърденията на CBS News и USNI News, които са цитирали неназован източник, че със сигурност Стирни се е самоубил. \r\nДокато смъртта на командващият все още се разследва, началникът на военноморските операции адмирал Джон Ричардсън заяви, че няма подозрения за извършено престъпление, отбелязва изданието. \r\nКакто пише вестникът, Ричардсън назначил Малой, който вече е на път към Бахрейн, много скоро след смъртта на Стиърни, временно да поеме командване. \r\n*(NAVCENT – елемент от Централното командване на САЩ (USCENTCOM). Районът на отговорностите му включва Червено море, Оманския залив, Персийския залив и Арабско море. В състава му е 5-и флот на САЩ и няколко подчинени оперативни съединения, включително Оперативно съединение 150, 158 и други. Регионът включва няколко невралгични морски точки, като Ормузкия пролив, Суецкия канал, пролива Баб ал Мандеб и южния нос на Йемен) \r\n***  Само открита въоръжена агресия на Русия може да попречи на провеждането на президентските избори в Украйна, заяви президентът на страната Петро Порошенко по време на среща със студенти в Ивано-Франковск, пише  онлайн изданието на вестник „Украинская правда“ . \r\nТой поясни, че с атаката срещу украинските военни катери „Москва демонстрира, че е преминала към нов етап на ескалация на ситуацията в акваторията на Азовско море – става дума за окупация на Азовско море и Керченския пролив“. \r\nОтчитайки заплахите, се е наложило да бъде въведено военно положение в 10 области и във вътрешните води на Украйна, но това решения има „изключително превантивен характер. То ще позволи украинците да бъдат защитени и конкретно, да бъдат защитени законодателно воините, за да могат те да защитят държавата, продължи с обясненията украинският президент. \r\n„Няма да нарушим нито една свобода“, обеща Порошенко, опровергавайки слуховете „на руската пропаганда“ за прекъсване на транспортните съобщения или комендантски час. \r\nПорошенко увери, че няма да позволи на Русия да направи същото, както с Абхазия и Южна Осветия, където Москва е дала на тамошните граждани руско гражданство, а след това е въвела войска, за да ги защитят. „Те искат да направят същото и с нас, но Украйна няма да им даде да го направят“, категоричен е той. \r\n„Много се надяваха (в Кремъл) да отложат президентските избори (в Украйна). А защо? От това ще спечели само един човек и името на този човек е (президентът на Русия Владимир) Путин“, добави Порошенко. \r\n„По моя молба Върховната рада внесе предложение за назначаване на датата за изборите – 31 март. И аз, като президент, гарантирам, че президентските избори ще се състоят именно на тази дата. Единственото, което може да попречи на това е открита въоръжена наземна агресия на Русия, страната-агресор. Тогава ще защитим държавата“, обеща още украинският президент. \r\nТой напомни, че предлага даже да се разрешат местните избори по време на военното положение. \r\nОсвен това Порошенко каза: „По руската телевизия (тя е забранена в Украйна – бел. „Фокус“) имаше сюжети, че в украинските магазини е изчезнала солта и трябва бързо да се купуват сол и кибрити. Трябваше да отида в бившия Артьомовск, сега Бахмут, за да покажа планините сол и да кажа, че вече добитата ще стигне за 2500 години военно положение. А и на руснаците ще можем да дадем“. \r\nТой отбеляза, че е определена датата за събора, на който ще бъде избран предстоятел на Украинската православна църква-Киевска патриаршия и това е последната стъпка към обединението на украинската православна община. \r\n„И когато за защитата на Руската православна църква в Украйна те накрая нарекоха нещата със собствените им имена и свикаха Съвета за сигурност на Руската Федерация и обмисляха, ‚какво ще правим с този Порошенко... Нищо не можете да направите. Защото съдбата на Украйна най-накрая ще се решава от украинския народ, а не от император от Москва. Дойде вашето време“, заяви украинският президент. \r\nТой констатира, че „ситуацията е трудна и заплахата от страна на Русия расте“ и подчерта, че „ние създадохме армия, която е способна да спре агресора“. В заключение Порошенко каза на студентите: „Желая на всички ви мир. Но не мир чрез капитулация, а мир чрез победа“. \r\n*** Япония се подготвя да се откаже от изграждането на втората АЕЦ в Турция в района на черноморското пристанище Синоп, пише  вестник „Джумхуриет” . Причините за  подобно намерение са задължителните по-високи стандарти за сигурност в самата Япония, както и сривът на турската лира. Всичко това повишава неимоверно много стойността на проекта. По първоначални преценки става въпрос за двойно по-скъпа евентуална бъдеща АЕЦ-Синоп – близо 5 трилиона японски йени (около 44 млрд. ЩД).  \r\nПри това положение първостепенният инвеститор Mitsubishi Heavy Industries и останалите съдружници се затрудняват да продължат проекта. Една от основните причини за оскъпяването на проекта са именно завишените задължителни изисквания на стандартите за сигурност след катастрофата в АЕЦ Фукушима от 2011 година.  \r\nПреди време японско-френски консорциум се договори за строителство на втора АЕЦ в Турция в района на Синоп. Проектът се разглеждаше като пилотна инициатива вътре в Япония в областта на  „износа на инфраструктура”. В самата Турция в района на бъдещата АЕЦ в Синоп бяха изсечени 650 хиляди дървета, посочва още „Джумхуриет”.", "date": "2018.12.05", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/12/05/2598170/sport-espanyol-pobedi-kadis-s-10-v-revansh-ot-116-finalite-za-kupata-na-kralya-v-ispaniya.html", "text": "Футбол: Еспаньол победи Кадис с 1:0 в реванш от 1/16-финалите за Купата на Краля в Испания и се класира напред, благодарение на гола си на чужд терен в първия мач. \r\nТогава двубоят завърши с успех 2:1 за Кадис, но единственото попадение за Еспаньол в реванша бе достатъчно за общото 2:2 и крайния успех. \r\nТака седмия в Ла Лига Еспаньол, който натрупа три поредни загуби в шампионата все пак не допусна отпадане от втородивизионния Кадис. \r\nГолът за Еспаньол бе дело на Ернан Перес в 76-ата минута на мача. \r\nОстаналите резултати: \r\nВаленсия – Ебро  1:0, класира се Валенсия \r\nХетафе – Кордоба  5:1, класира се Хетафе \r\nРайо Валекано – Леганес  0:1, класира се Леганес.", "date": "2018.12.05", "title": "Спорт: Еспаньол победи Кадис с 1:0 в реванш от 1/16-финалите за Купата на Краля в Испания"}
{"url": "http://www.focus-news.net/news/2018/12/05/2598169/vzglyad-do-kakvo-mozhe-da-dovedat-ogranicheniyata-za-pokupka-na-valuta-v-rusiya.html", "text": "До какво може да доведат ограниченията за покупка на валута в Русия, пише руското издание  “Взгляд“ . \r\nСлед предложението за проверка на произхода на парите при закупуване на долари на Централната банка на Руската федерация се раждат още по-екстремни идеи. Например говори се за предложение да задължат хората да купуват валута само в банката, където вече имат сметка. Каква е причината за желанието на Банката на Русия да ограничи сделките с чуждестранна валута - и какво може да доведе до реализирането на такива идеи? \r\nЦентралната банка започна да мисли за нови мерки за борба с прането на пари при купуването и продажбата на валута. Едно от предложенията идва от директора на Отдела за финансовия мониторинг и валутния контрол на Банката на Русия Юри Полупанов. \r\nДокументът говори за два механизма за ограничаване на покупката на валута в обменните бюра. Първо, предлага се банките да преминат през ново лицензиране и закупуване на оборудване за идентификация на гражданите. Тази мярка може да премахне от пазара част от обменните бюра, които не могат да си позволят подобни промени. На второ място, при закупуването на долари за рубли, банките ще трябва да изпратят референтна сметка в Централната банка за обработка. Ако едно лице има карта или сметка по време на размяната, може да му бъде наложена  глоба за някаква незаконна размяна \"без икономически смисъл\" и следователно в нарушение на закона . Размерът на наказанието и кой ще бъде таксуван не е ясно от писмото. Какъв тип сметки, валута или рубла не е ясно. \r\nЗаслужава да се отбележи, че засега това са само предложения. Освен това няма такава информация и няма такова писмо на официалния уебсайт на Централната банка. \r\nАко днес местно лице от Русия трябва да купува пари в брой, тогава той е свободен да избере мястото на обмяна Всичко това създава конкуренция между банките, отбелязва Марк Гойкман от TeleTrade. \r\n\"Ако мярката бъде приет, както е описано, това ще доведе до факта, че всеки клиент на руска банка ще бъде задължен да извършва операции по закупуване и продажба на валута само в банката, която е клиент. В противен случай той може да бъде глобен,  казва Олга Прохорова, експерт на Международния финансов център. \r\nСамо тези, които нямат сметка или карта в нито една банка, ще могат да изберат място за купуване на валута, което днес е по-скоро изключение от правилото. Освен това, ако по-рано за закупуването на долари е било достатъчно да има паспорт, сега очевидно ще е необходимо да се изискват допълнителни данни за идентифициране и подготовка на сертификат. \r\nМиналата седмица медиите научиха, че Централната банка е открила нов метод за пране на пари и корупция  - чрез купуване на огромни суми валута, без проверка на източника на средства. Както разбра Централната банка, същите хора купуват валута за големи суми (най-малко 100 хиляди долара) в различни банки. И без значение какво се случва с рублата, тези лица никога не продават валута. \r\nЦентралната банка вече изпрати писмо до банките, с което ги прикани да засилят контрола върху обмена на валута, като проверят произхода на парите. Тоест, при обмен на рубли за долари касиерът ще бъде в състояние да поиска сертификат от работа или данъчна декларация.  Юлиян Марков", "date": "2018.12.05", "title": "„Взгляд“: До какво може да доведат ограниченията за покупка на валута в Русия"}
{"url": "http://www.focus-news.net/news/2018/12/05/2598168/mkd-arestuvan-e-bivshiyat-direktor-na-upravlenieto-za-sigurnost-i-kontrarazuznavane-v-makedoniya-vladimir-atanasovski.html", "text": "Арестуван е бившият директор на Управлението за сигурност и контраразузнаване(УБК) в Македония Владимир Атанасовски по заповед на Прокуратурата, пише македонското електронно издание  “МКД“ . \r\nПо време на заседанието в понеделник по  делото \"27 април\", част от обвиняемите свидетелстваха, че точно Атанасовски е бил организатор на насилието в парламента. Според показанията на обвиняемия Михаил Младеновски, по време на миналогодишните събития в парламента на 27 април Атанасовски организирал насилствено проникване в парламента, осигурил автомобил пред парламента, от който определени лица са вземали оръжие. \r\nБившият първи човек на УБК е задържан и изправен пред съдия на разпит по искане на прокуратурата за организирана престъпност и корупция. Прокурорът Вилма Русковска иска 30 дни задържане по наказателно дело за сдружаване с престъпни лица и неприятелска дейност. \r\nАтанасовски зае поста директор на УБК на 1 септември 2016 г., след оставката на Сашо Миялков от този пост. Той е директор на УБК до 16 юни 2017 г.  Юлиян Марков", "date": "2018.12.05", "title": "„МКД“ : Арестуван е бившият директор на Управлението за сигурност и контраразузнаване в Македония Владимир Атанасовски"}
{"url": "http://www.focus-news.net/news/2018/12/05/2598626/gazetaexpress-prishtina-srabskite-medii-sazdavat-panika.html", "text": "Вицепремиерът на Косово, Енвер Ходжай, заяви в социалните мрежи, че Сърбия отново продължава с агресивната пропаганда срещу страната му, използвайки контролираните от нея медии да всява паника, съобщава  Gazeta Express . \r\nХоджай се позовава на изявлението на сърбският министър-председател Ана Бърнабич, която предупреди, че формирането на косовска армия може да предизвика сръбска военна интервенция в Косово. „Тези заплахи са отчаяни действия, целящи дестабилизирането на Западните Балкани. Като бъдещ член на НАТО, трансформирането на Силите за сигурност на Косово във Въоръжени сили само ще гарантира мирът и стабилността“, написа Енвер Ходжай. Парламентът на Косово ще гласува трансформацията на 14 декември.   \r\nПревод и редакция: Калоян Пенков", "date": "2018.12.05", "title": "Gazetaexpress: Прищина: Сръбските медии създават паника"}
{"url": "http://www.focus-news.net/news/2018/12/05/2598171/chez-razpredelenie-priklyuchi-proekti-s-koito-shte-podobri-elektrozahranvaneto-na-100-000-domakinstva-v-nad-12-stolichni-rayona-obzor.html", "text": "ЧЕЗ Разпределение приключи проекти, с които ще подобри електрозахранването на 100 000 домакинства в над 12 столични района. Дружеството завърши два от най-значимите си за електрозахранването на града проекти за 2018 г. – подмяната на кабел 110 kV „Драгалевци“  и реконструкцията на подстанция „Витоша“. С инвестицията от 6.3 млн. лв. в двата обекта компанията ще предостави по-сигурно електрозахранване за голяма част от столицата през предстоящите коледни и новогодишни празници, по време на които традиционно се повишава консумацията на електроенергия и товарите по мрежата. На мястото на стария маслен кабел е поставен 3 км нов сух кабел с много по-сигурна изолация, а в подстанция „Витоша“ е извършена пълна подмяна на разпределителната уредба. С изпълнението на двата проекта ще се повиши надеждността на електрозахранването в 12 столични квартала в районите Триадица, Лозенец, Красно село, Студентски, Витоша и Изгрев.  \r\nПо време на официално пускане в експлоатация на новите съоръжения регионалният мениджър на ЧЕЗ за България  Карел Крал , посочи, че е реализирането на двата проекта, освен огромен финансов ресурс, са вложени и много усилия на служителите на компанията. „Те денонощно работиха и следиха за успешното му изпълнение и създадоха необходимата организация за работа с цел по-бързото му завършване. Сега се радвам да съобщя, че в навечерието на настъпващите коледни и новогодишни празници сигурността на електрозахранването в София е повишена многократно“, коментира той.  \r\nСпоред  Петър Холаковски , изпълнителен директор на ЧЕЗ Разпределение България, процедурата по подмяна на кабела е била изключително трудна за изпълнение, защото той преминава през силно урбанизирани площи в районите „Триадица“ и „Лозенец“. „Благодарни сме за търпението на гражданите в тези райони, защото временните неудобства, които ние се постарахме да сведем до минимум, ще доведат до спокойствие в дългосрочен план. Реконструкцията на подстанция „Витоша“ също беше сложен проект, поради мащабите на съоръженията. Над 100 000 домакинства и бизнес клиенти, както и за болници, транспорт и др. вече ще бъдат с по-надеждно електрозахранване. Благодаря на институциите за съдействието, което получихме по време на работата“, допълни още Холаковски.   \r\nНа събитието присъства и зам.-министърът на енергетиката  Красимир Първанов , който обясни, че гарантирането на енергийната сигурност е един от най-водещите приоритети на правителството. Според него инвестиционната програма, която „ЧЕЗ Разпределение България“ реализира и целите, които си поставя за рехабилитация на системата с напрежение от 110 киловолта в столицата заслужава адмирации. „Ние от Министерството на енергетиката ви приветстваме за тези ваши цели. Паралелно, с това, което правите, вървите в крак с националните интереси, които ние реализираме в електроенергийната система на България. Само преди една седмица ние открихме един водещ нов проект между Бургас и Варна. Работим и за подобряване значително енергийните капацитети между България и Румъния“, обясни още зам.-министър Първанов.  \r\nДаяна ДЮЛГЕРОВА", "date": "2018.12.05", "title": "ЧЕЗ Разпределение приключи проекти, с които ще подобри електрозахранването на 100 000 домакинства в над 12 столични района (ОБЗОР)"}
{"url": "http://www.focus-news.net/news/2018/12/05/2598172/kommersanta-otnosheniyata-rusiya-ukrayna-se-varnaha-v-tsentara-na-vnimanieto-na-nato.html", "text": "Отношенията Русия – Украйна се върнаха в центъра на вниманието на НАТО, пише  руският ежедневник „Коммерсантъ“ \r\n\"Дестабилизиращото поведение на Русия\" отново се превърна в централна тема на срещата на министрите на НАТО. Ръководителите на външните министерства на държавите от Алианса приеха изявление, с което обвиняват Русия, че е нарушила Договора за премахване на ракетите със среден и по-малък обсег (ДРСМО), подписан със Съединените щати през 1987 г. Според американският държавен секретар Майк Помпео Москва разполага с 60 дни, за да отговори на тези твърдения. Министрите обсъдиха и последния инцидент в Керченския проток. Спомнете си, малко преди това, президентът на Украйна Петро Порошенко призова за изпращане на кораби на НАТО в Черно и Азовско море и като цяло за укрепване на подкрепата за Киев. Генералния секретар на Алианса Йенс Столтенберг говори много по тази тема, но не каза нищо, пише кореспондентът на изданието. \r\nТемата за руско-украинските отношения, както заяви събеседник в централата на НАТО в Брюксел  в разговор с \"Комерсант\", до есента на 2018 г. постепенно премина на заден план за  Алианса. Напоследък обсъждането на темата беше ограничено до декларации за задълженията, свързани с необходимостта от прилагане на споразуменията от Минск за разрешаване на конфликта в Донбас. Тласък на  дискусиите беше даден от неотдавнашния инцидент в Азовско море. Генералният секретар на НАТО Йенс Столтенберг очерта позицията си още в понеделник на пресконференция, предшестваща двудневната среща. Той нарече използването на сила от Русия неприемливо и призова всички страни в конфликта да покажат сдържаност. Тази теза Столтенберг повтори във вторник повече от веднъж. \r\nСлед този инцидент президентът на Украйна Петро Порошенко не се умори да повтаря: за да не се разрешава на Русия да действа \"агресивно\", корабите на НАТО трябва да влязат в Черно и Азовско море. Междувременно те разясниха в централата на Алианса, че няма да предприемат нищо освен това, което вече се прави. Както Йенс Столтенберг припомни във вторник, НАТО вече \"значително укрепи присъствието си в Черно море\": тази година корабите на Алианса останаха там за общо 120 дни (година по-рано само 80 дни). Азовско море, в контекста на изказването на Петро Порошенко, той реши да не споменава изобщо. \r\nВъв вторник сутринта журналистите продължиха да задават въпроси на генералния секретар на НАТО за това, какво е готов Алиансът да направи за Киев. \"Алиансът ще подкрепи ли Украйна в случай на пряка агресия на Русия?\", питаха генералният секретар. Но отговорът, на който очевидно се надяваха украинските журналисти явно не бе получен. \"Всички държави от Алианса предоставят силна политическа и практическа подкрепа на Украйна, нейния суверенитет и териториална цялост. Страните от НАТО също помагат за укрепването на въоръжените сили въоръжението на Украйна чрез различни доверителни фондове, както и  киберсигурността \", каза Столтенберг неведнъж. \r\n\"От незаконното присъединяване на Крим, нашата подкрепа за Украйна нараства експоненциално\", заяви събеседникът в щаба на Алианса. Много програми и проекти са в ход. Става дума за разработването на системи за контрол, противопоставяне на кибер-операциите, модернизация на флота. Ние работим в тясно сътрудничество с правителствените агенции в Украйна - например предоставяме съветници. \" \r\nЖурналистите насочиха вниманието си към други неотдавнашни инициативи на редица украински политици, по-специално идеята за откриване на военна база на НАТО на територията на Украйна, както и за затваряне на пролива Босфора за руски кораби (теоретично това може да реши Турция). Но представителят на Алианса реши да не коментира тези въпроси.  Юлиян Марков", "date": "2018.12.05", "title": "Коммерсантъ: Отношенията Русия – Украйна се върнаха в центъра на вниманието на НАТО"}
{"url": "http://www.focus-news.net/news/2018/12/05/2598175/sds-opredeli-byudzhet-2019-g-za-neefektiven-predizboren-i-lyav-v-razhodnata-si-chast-obzor.html", "text": "СДС определи Бюджет 2019 г. за неефективен, предизборен и ляв в разходната си част. Това стана ясно по време на пресконференция на партията, в която бяха обсъдени приетият бюджет за следващата година и актуалната политическа обстановка в страната.  \r\nСпоред   Румен Христов , председател на СДС, в разходната си част бюджетът за 2019 г. е ляв и е неамбициозен за икономическото развитие на страната. „Определението на СДС към този бюджет е, че той е щедър, предизборен, неефективен - с една дума бихме го определили като ляв в разходната част. Догодина управляващите ще похарчат 5,8 млрд. лв. повече, отколкото похарчихме тази година, но виждаме, че тези средства се наливат в нереформирани сектори, каквито са „Образование“, „Сигурност“, „Здравеопазване“ и др.“, заяви Христов. Той посочи, че всяка година средствата за здравеопазване се увеличават с 400-500 млн. лв., но нито пациентите, нито лекарите, нито медицинските сестри са по-доволни. „Това означава, че не бива да наливаме пари в бъдеще в нереформирани сектори, защото харченето на средства в никакъв случай не означава по-качествена или ефективна услуга“, коментира той. По думите му заложеният растеж от 3,7% е неамбициозен особено за държава като България, която тръгва от ниска база. Той отбеляза, че СДС търси съгласие с останалите политически сили за удвояване на БВП през следващите 10 години и посочи, че това не може да стане с такъв икономически растеж. „Ако СДС участва в следващото управление, ще направи всичко възможно и ще работи за удвояване на доходите в мандата, в който участва в парламента, което означава от 1100 лв. към настоящия момент средната работна заплата да достигне 2200 лв.“, каза председателят на СДС. \r\nОсвен удвояване на средната работна заплата в страната, СДС настоява през втората година майките да получават 80% от доходите, за които са осигурени. „Тези, които са имали принос към осигурителната система, да имат право да получават 80%. През първата година да получават 90%, втората 80%. Тези, които не са се осигурявали ще си получават 380 лв. както е заложено за следващата година”, коментира още той.  \r\nСпоред д-р  Емил Кабаиванов , кмет на град Карлово и зам.-председател на партията, Бюджет 2019 г. не насърчава свежи инвестиции на територията на страната, нито предлага стимули за развитието на българската икономика. Той посочи, че относно българските общини в бюджета за 2019 г. не се наблюдават съществени промени. „Продължаваме да бъдем по-скоро публична структура, стълб на държавността, който не се ползва с подкрепата на централната власт. Ние продължаваме да изоставаме катастрофално от средните европейски доходи“, каза той. Големите очаквания за един по-различен бюджет не се оправдаха. На това ние отдаваме напрежението и недоволството на обществото, което ще принуди управляващата коалиция да търси и варианти за изход, а възможният вариант са предсрочни парламентарни избори“, коментира още зам.-председателят на СДС Емил Кабаиванов.  \r\nОтносно актуалното състояние на партията, Румен Христов коментира, че последните социологически проучвания отчитат 10% доверие в СДС, което го нарежда на 4-то място, след ГЕРБ, БСП и ВМРО. „Ще трансформираме това във вот на предстоящите избори. Това е задължение на новото ръководство. Смятам, че ще постигнем добри резултати на предстоящите избори, каквито и да са те“, коментира той. Главният секретар на СДС Илия Лазаров изтъкна, че партията е търсена от най-различни политически формирования. „Явно вече се осъзнава от всички политически субекти в България, че имаме своя потенциал и той не е малък“, коментира още Илия Лазаров.  \r\nДаяна ДЮЛГЕРОВА", "date": "2018.12.05", "title": "СДС определи Бюджет 2019 г. за неефективен, предизборен и ляв в разходната си част (ОБЗОР)"}
{"url": "http://www.focus-news.net/news/2018/12/05/2598174/", "text": "Футбол: Болоня победи Кротоне с 3:0 в мач от 1/16 финалите на купата на Италия. Голoвете реализираха Рикардо Орсолини – два и Диего Фалчинели и продължава на 1/8 финалите. Сампдория победи Спал с 2:1, като гостите от Спал поведоха в резултата, но в крайна сметка домакините от Генуа спечелиха мача. В мача който противопостави втородивизионните Беневенто  и Читадела, домакините от Беневенто победиха с минималното 1:0.", "date": "2018.12.05", "title": "Спорт: Болоня победи Кротоне с 3:0 в мач от 1/16 финалите на купата на Италия"}
{"url": "http://www.focus-news.net/news/2018/12/05/2598647/afp-frantsiya-se-otkaza-ot-pokachvane-na-danaka-varhu-benzina-za-2019-g.html", "text": "„Франция се отказа от всички повишения на цените на бензинът за 2019 г.“, заяви министърът на околната среда Франсоа дьо Рюжи, след седмици на протести срещу правителството на президента Еманюел Макрон, предава  AFP . \r\n„Планираното повишение от 1 януари, беше изцяло отхвърлено. Това беше направено, за да се премахнат опасенията, че увеличението ще бъде само отложено, за да бъде повторно въведено, след като протестите приключат“, добави министърът. \r\nПревод и редакция: Калоян Пенков", "date": "2018.12.05", "title": "AFP: Франция се отказа от покачване на данъка върху бензина за 2019 г."}
{"url": "http://www.focus-news.net/news/2018/12/05/2598176/afp-amerikanski-voynik-e-osaden-na-25-godini-zatvor-za-vrazki-s-islyamska-darzhava.html", "text": "Американски войник, базиран в Хавай, беше осъден във вторник на 25 години затвор за опит да окаже подкрепа на „Ислямска държава“, предва  AFP . \r\n35-годишният Икайка Ерик Канг, чиято присъда е част от споразумение за съдействие със Прокуратурата, също ще бъде под наблюдение най-малко 20 години след  освобождаването му от затвора. \r\n\"Канг се закле в защита на Съединените щати като член на нашата армия, но предаде страната си, като се закле в подчинение на „Ислямска държава“ и се опита да им предостави материална подкрепа\", заяви Джон Демърс, помощник-прокурор по националната сигурност. \r\nСпоред властите Канг, сержант в американската армия, е започнал да симпатизира на ислямистката групировка в началото на 2016 г. и редовно е гледал пропагандни видеоклипове, публикувани онлайн от терористичната група, като е изразявал  желание да стане член. \r\nПрокурорите заявиха, че той е говорил подробно за извършването на конкретни актове на насилие, включително стартирането на атаки на публични събирания като Коледния парад в Хонолулу и планирането на самоубийствен бомбен атентат в армейското подразделение, където служи. \r\nПрез юни и юли миналата година той се е срещнал с агенти на ФБР под прикритие, които се представят като хора с връзки в „Ислямска държава“ и им е предоставил секретни материали. \r\nТой също така е снабдил агентите с малък въздушен дрон и военно облекло и екипировка.  Юлиян Марков", "date": "2018.12.05", "title": "AFP: Американски войник е осъден на 25 години затвор за връзки с „Ислямска държава“"}
{"url": "http://www.focus-news.net/news/2018/12/05/2598178/tenis-na-masa-balgariya-postigna-pobedi-v-evrokvalifikatsiite-pri-mazhete-i-pri-zhenite.html", "text": "Тенис на маса: България постигна победи в евроквалификациите при мъжете и при жените в „Арена Асарел“ в Панагюрище. При жените Мария Йовкова, Ивет Илиева и Калина Христова победиха представителките на Шотландия. \r\nПри мъжете Теодор Александров, Денислав Коджабашев и Петър Кръстев победиха представителите на Кипър.", "date": "2018.12.05", "title": "Тенис на маса: България постигна победи в евроквалификациите при мъжете и при жените"}
{"url": "http://www.focus-news.net/news/2018/12/05/2598622/protest-v-sofiya-zaradi-poredniya-den-na-mrasen-vazduh-v-golemite-gradove-obzor.html", "text": "За пореден ден в големите градове у нас беше отчетено замърсяване на въздуха, показват данните на показателя „Air Quality Index“ на Европейската комисия. Данните от 5 декември сочат, че концентрацията на фини прахови частици (PM10) е над нормите в редица градове у нас. Най-мръсен е въздухът в София, където запрашаването е около 4 пъти над среднодневните норми от 50 µg/m3. Най-големи стойности са регистрирани в станциите в „Надежда“ и „Павлово“ и „Хиподрума“. Следват още Пловдив, Горна Оряховица, Шумен, Перник, Видин, Смолян и Благоевград, където превишаването на среднодневните норми на фини прахови частици е около 2-3 пъти. Запрашаване, но в по-малка степен е отчетено още във Враца, Плевен, Добрич, Варна, Девня, Сливен, Хасково и Кърджали. \r\nВъпреки че като мярка срещу мръсния въздух на 4 декември Столична община въведе т. нар. „зелен билет“, с който жителите и гостите на града можеха да пътуват срещу 1 лев през целия ден в цялата мрежа на градския транспорт, десетки граждани се събраха ден по-късно на протест пред Общината. Сред исканията на организаторите на протеста е Столична община официално да признае проблема, който всички софиянци регистрират. Те настояха за вземането на спешни мерки за решаването на проблема. Според тях в дните със замърсяване с фини прахови частици над допустимата норма, „зеленият билет“ трябва да е задължителен, а в тези с многократно превишаване - напълно безплатен. Освен това искат при проблеми с чистотата на въздуха да се ограничава ползването на лични автомобили и да се спре раздаването на енергийни помощи, включващи твърдо гориво, както и да се възстанови и разшири официалната система от измервателни станции. \r\nОт своя страна, Председателят на Столичния общински съвет Елен Герджиков коментира, че част от исканията на протестиращите са основатели, така че Общината е готова да обсъди промени по механизма за чистотата на въздуха, ако те не са популистки. „Що се отнася до протеста пред Столична община, категорично трябва да кажем, че проблемът е признат от Общината и то не сега – не в резултат на мъглата от последните няколко дни. Още преди година и половина Столична община е приела програма за управление качеството на въздуха и мерки по нея и се работи много последователно и устойчиво в тази насока. И дори има положителен резултат от тази работа и той се вижда от доклада на Европейската сметна палата, в който е записано, през 2009 г. дните със замърсяване в София са били 161, а през 2016 г. са 71“, заяви Герджиков. Той обясни още, че няма как да се забрани напълно отоплението на твърдо гориво, защото това е въпрос на национално законодателство. „Това няма как да стане през общинска наредба. A в Столична община влизат няколко града и няколко села и няма как да оставим хората без отопление“, заяви той. Във връзка с въвеждането на „зеления билет“ Герджиков обясни, че този механизъм все още се тества. „Вчера за втори път Столична община използва тази мярка. Смятам, че част от исканията на протестиращите са основателни, а механизмът не е „свещена крава“ и може да бъде променен. Така че сме готови да обсъдим всяко конкретно предложение по него, стига то да не е популистко, да е разумно и да бъде изпълнимо“, заяви председателят на СОС. \r\nПредседателят на Комисията по околна среда към Столичния общински съвет и общински съветник от ГЕРБ Лорита Радева обясни, че предстои в София да бъдат разположени още 22 станции за измерване на чистотата на въздуха, които ще са в допълнение на съществуващите вече четири станции на Изпълнителната агенция по околната среда и водите. Радева обясни, че вече е приключила процедурата по анализ на местата, на които станциите да бъдат поставени, и се очаква до края 2019 г. те бъдат пуснати. \r\nПротестът коментира и кметът на София Йорданка Фандъкова. Тя обясни, че се е запознала с част от исканията на протестиращите и посочи, че те всъщност са същите, като мерките и програмата на Общината за по-чист въздух. \"Готова съм, ако има нова мярка, която не е включена в нашата програма, да я коментираме и да можем да я включим. Защото ние сме проучили целия европейски опит, но се изисква време. И смятам, че мярката „зелен билет“ е важна. Втората част, която е много съществена, това е подмяната на отопление – вместо нискокачествени въглища и мокри дърва, гражданите да могат да се отопляват с екологично гориво“, каза още кметът на София. Фандъкова обясни, че над 74 000 са били продадените „зелени билети“ на 4 декември и благодари на хората, които са се отзовали на призива да оставят личните си автомобили и да използват градския транспорт.", "date": "2018.12.05", "title": "Протест в София заради поредния ден на мръсен въздух в големите градове (ОБЗОР)"}
{"url": "http://www.focus-news.net/news/2018/12/05/2598179/zam-kmetat-na-sofiya-evgeni-krusev-podade-ostavka-zaradi-remonta-na-ul-graf-ignatiev-obzor.html", "text": "Зам.-кметът на София Евгени Крусев подаде оставка заради ремонта на ул. „Граф Игнатиев“. Той е призован от Прокуратурата в качеството на обвиняем по проверката на ремонта. Обновяването на улицата започна през май и включва подмяна на настилката, осветлението и релсовия път. За това качествено ли се ремонтира главната столична улица се заговори в началото на октомври. Общинските съветници от БСП- София поискаха оставката на кмета Йорданка Фандъкова. Имаше и протест пред сградата на Столична община с искане кметът да освободи поста заради некачествени ремонти. В отговор общинските съветници от ГЕРБ заявиха, че истеричните ситуации, които БСП създават около ремонта, са сценарий за предизборна кампания. Йорданка Фандъкова наложи санкция от 100 хил. лева на фирмата, която осъществява строителния надзор. В края на октомври стана ясно, че Прокуратурата ще провери ремонта на ул. „Граф Игнатиев“. Изпълнител е „Джи Пи Груп“, която е разследвана от държавата за злоупотреба с евросредства. Компанията прекрати участието си в други поръчки на Столична община. През ноември от МРРБ обявиха, че също проверяват ремонта на столичната улица. Проверката на регионалното министерство е по сигнал на гражданската организация „Спаси София“. Въпреки критиките от Столична община съобщиха, че изпълнителят работи в срок, като трамвайното трасе ще бъде готово за Коледа. \r\nСлед като обяви, че подава оставка, Евгени Крусев заяви, че ще защити името си. „Считам, че най-отговорната и мъжка позиция в случая е да си подам оставката, за да може разследващите да си свършат изцяло работата“, посочи той. Крусев обясни, че Столична община оказва пълно съдействие на разследващите органи. „В качеството си на възложител на процедурата нося отговорност и ще продължа да я нося и в хода на проверката на Прокуратурата“, подчерта Евгени Крусев. „Ако съм бил подведен от проектант или друг участник в целия процес по направата на проекта, се надявам Прокуратурата да го установи“, коментира той. По думите му преди ул. „Граф Игнатиев“ е приличала на ориенталски битак, а сега е една от най-красивите улици на София. Евгени Крусев беше категоричен, че оставката е негово лично решение.  Очаква се той да даде показания в Следствието на 11 декември. Все още не е ясно в какво е обвинен и кой ще заеме мястото му. Проверките на ремонта продължават. Кметът на София Йорданка Фандъкова обяви, че ще приеме оставката на зам.-кмета Евгени Крусев. „Като възложител на проекта Евгени Крусев носи своята отговорност. Реконструкцията на ул. „Граф Игнатиев“ е голям проект, при реализацията на който се изисква експертизата и  компетентните решения на широк кръг експерти, в това число и проектантите. В този процес всеки един носи своята лична и професионална отговорност“, заяви столичният кмет.  \r\nСпоред БСП оставката на Евгени Крусев е шах на пешката, за да спасим царицата. Лидерът на БСП- София Калоян Паргов припомни, че отговорност за ремонта вече е търсена в първо лице единствено число от кмета на София, а не от заместниците или така наречените буфери, които я пазят в кризисна ситуация. „Дълбоко се съмнявам, че всяка една оставка в последните 10 години е била плод само на лично решение, включително оставката на министрите“, коментира той. Паргов заяви, че оставката на един зам.-кмет няма да реши проблемите, защото отговорността за назначенията носи Йорданка Фандъкова.  „Фокус“ припомня:  Евгени Крусев е вторият зам.-кмет с направление транспорт, който подава оставка. На 22 април 2016 година оставка подаде и Любомир Христов. Оставката му и тази на депутата от ГЕРБ Ирена Коцева бяха поискани лично от премиера Бойко Борисов. Повод двамата да се оттеглят беше обществена поръчка за доставка и монтаж на 60 навеса на спирки на градския транспорт. Търгът по обществената поръчка беше обявен от Центъра за градска мобилност и спечелен от фирма на съпруга на Коцева. \r\nБиляна ИВАНОВА", "date": "2018.12.05", "title": "Зам.-кметът на София Евгени Крусев подаде оставка заради ремонта на ул. „Граф Игнатиев“ (ОБЗОР)"}
{"url": "http://www.focus-news.net/news/2018/12/05/2598181/pregled-na-osnovnite-temi-v-ruskiya-pechat-agentsiya-fokus.html", "text": "Напрежението на Балканите, подкрепата на НАТО за Украйна, напрежението в самата Украйна и задаващите се ограничения във валутния режим в Русия са сред основните теми на руската преса.  \r\n*** „Бурето с барут на Европа“ може отново да разтресе стария свят. Въпреки че появилата се не толкова отдавна тема за „тихата реислямизация“ на страните от Балканския полуостров остава дискусионна, случващите се тук явни и скрити процеси позволяват да се говори за нарушаване на статуквото и дори за сблъсък на цивилизациите, пише   в материал, представен без редакторска намеса.  \r\nОще през 2017 година австрийският министър на отбраната Ханс-Петер Доскоцил изрази опасенията си от „бавната ислямизация на Балканите“. И действително, днес могат да се отбележат немалко признаци на феномена на новата ислямизация на Балканския регион – част от Европа, намирала се под властта на Османската империя половин хилядолетие. Този процес се способства значително от засилването на влиянието на неоосманизма на Турция върху балканската политика, активната финансова подкрепа за мюсюлманите от Саудитска Арабия и появяването в региона на множество теолози от близкоизточните страни, пропагандиращи радикален ислям. \r\nСунитският ислям, който балканските народи наследяват от османските турци, в последно време придобива радикални черти. Възникват нови опасни разновидности на исляма, като например, войнственият салафизъм. На атака от вируса на уахабизма са подложени Черна гора, Сърбия, Македония и Босна и Херцеговина. Косово, като цяло, се превръща в един вид плацдарм за придвижване на радикалните течения на исляма към западните страни и основен доставчик на европейски джихадисти в Ирак и Сирия. \r\n„Бурето барут на Европа“ може отново да взриви Стария свят. „Европейския съюз губи своето влияние върху Балканите, докато Турция и Саудитска Арабия, напротив, увеличават своето влияние“, отбелязваше военният министър на Австрия. Но експертът на клуб „Валдай“ и президент на Gallup International Association Кънчо Стойчев е уверен, че да се говори за „нова ислямизация на Балканите“ все още е преждевременно. „Експерт“: Балканите се считат за естествена сфера на влияние на Русия е ЕС. Въпреки това в последно време освен традиционните актьори, своето влияние в региона активно увеличават страните от Персийския залив и Турция. Може ли днес да се говори за реислямизация на балканските страни? \r\nК.С.: Не бих казал, че процесът на ислямизация в региона е толкова силен, но вие сте абсолютно прави, Балканите днес отново станаха един от ключовите театри на международната политика. Историческият регион е бил мястото, където са възникнали множество проблемни и част от тях не са решени и досега. Основно, заради процеса на разпад на Югославия, който продължава да напомня за себе си. Но за разрешаването на такъв род драматични исторически процеси е нужно време. Така че ако си представим потенциалните конфликти в бъдещето, определено трябва да имаме наум балканския фактор. Но, връщайки се на въпроса за новата ислямизация на Балканския регион, засега не виждам сериозен риск за това.  Ами финансовата помощ от Саудитска Арабия и подкрепата за „Братя мюсюлмани“ от Турция? Анкара днес активно реставрира джамиите в градовете Баня Лука и Сараево в Босна, в Прищина и Призрен в Косово... \r\nПърво, подобна подкрепа, включително и финансова, се оказва от много страни, така че не бих казал, че балканските страни са някакво изключение, или, ако мога да се изразя така, главният донор на Балканите, както и по-рано, остава ЕС, който влага в региона милиарди евро. Второ, нека не забравяме, че хората на Балканите имат голяма степен на единство. Какво представлява това единство? Какви силни страни могат да се отбележат, когато говорим за сътрудничеството между балканските страни? \r\nСилните моменти са в тяхната близост. Повечето от народите, които живеят в Балканския регион, имат обща история, те са близки по език и култура, те имат сходна идентичност. И денс в повечето случаи балканските народи имат прекрасни взаимоотношения. Ами радикалната пропаганда? Слушала съм за голям брой имами, които в доста рязка форма противопоставят новия праведен път на исляма на деградацията на европейските ценности. \r\nОпределено, такива опити има и да отричаме съществуването им ще бъде глупаво. Но повечето балкански народи държат ситуацията в свои ръце и блокират радикалната религиозна пропаганда, като не я оставят извън държавния контрол и регулация. По този начин, според мен, тези опити или скоро ще престанат от само себе си, или ще бъдат пресечени отгоре.  И в Косово също? \r\nКосово е отделна история. Огнището на нестабилност, образувало се на територията на Косово, е директно следствие от разпадането на Югославия и, за съжаление, този процес все още не е завършил. Надявам се, че военните действия там са завършени и повече няма да се повторят, но все пак, според мен, за решаването на косовския въпрос ще трябва още много време и дипломатически усилия. Включително и на силните външни играчи, като Русия. Колко е голямо в момента влиянието на Русия на Балканите? И което не е без значение, има ли Москва необходимите ресурси, за да противодейства на влиянието на другите играчи? \r\nНе виждам намесата на Русия на Балканите да се е засилила по някакъв начин в последно време, а освен това страната определено няма ресурси да е сериозна конкуренция на другите държави. Според мен е очевидно, че днес Балканите не влизат сред основните приоритетни направления на международната дейност на Русия. Разбира се, Москва е заинтересувана от това, което се случва на Балканите, дори само за това, че тя има както исторически, така и практически причини. Но днес пред Русия стоят много по-важни проблеми и актуални въпроси. Тази пролет бях в Белград и останах с впечатление, че на Русия повече симпатизират младежите, докато по-възрастното поколение предпочита страните от Европейския съюз уи европейския вектор на развитие. Забелязвали ли сте подобна диференциация на обществените настроения в Сърбия или, като цяло, на Балканите? \r\nСръбското общество действително е разделено по този въпрос, въпреки това, мнозинството от сръбските граждани имат доста позитивно мнение за отношенията с Русия. Сърбите обичат руснаците. Въпреки това, опитите да се нарисува тази картина само с черно и бяло ще бъде грешка. Личната симпатия към тази или онази страна е много по-сложен и дълбок въпрос. А в кои балкански страни в момента се усеща най-много руското влияние?  \r\nРусия има добри и стабилни позиции на много места. На Балканите това, очевидно, е Сърбия, но аз бих казал, че Русия има добри позиции и в България. А може ли да стане така, че страните от Западните Балкани, които имат достатъчно топли отношения с Русия, да шантажират с тези връзки ЕС, за да получат допълнителни преференции за себе си? \r\nВие знаете, че в дипломацията това се случва постоянно и се нарича баланс на силите. Между другото, аз съм абсолютно уверен, че Западните Балкани са част от Европа и рано или късно ще бъдат приети официално в европейските структури, ставайки пълноправни членки на ЕС. Този процес не се развива за един ден, но вече започна. И колкото по-рано завърши, толкова по-стабилен ще бъде Балканският регион. Съществува мнение, че страхът от Русия е основният мотиватор за разширяването на Съюза и активизацията на взаимодействието между страните от ЕС и тези от Балканите. Съгласни ли сте с тази позиция? \r\nНе, това е преувеличение. Разбира се, Русия е мощна страна и от гледна точка на военната сила руската държава е един от двата ключови играчи на света. Но нека не смесваме военната мощ с политиката, дипломацията и икономиката. В това отношение Русия далеч не е първа. Освен това такива важни политически въпроси, като разширяването на Съюза, не се взимат на базата само на някакви чувства, дори това да е чувството на страх. Това е осъзнат и обмислен избор, продиктуван от международните реалии, а не моментен импулс. Балканските страни изостават значително от Европейския съюз в икономическото си развитие, техните цялостни показатели също не са многообещаващи. Смятате ли, че икономическото сближаване на балканските страни с Европейския съюз все пак е възможно? \r\nВъзможно е, но само в средносрочна, или даже дългосрочна перспектива. Трябва да се разбере, че е абсолютно невъзможно това да бъде направено в близките две-три години, ще са нужни няколко десетилетия. Но, според мен, това е правилният път. При условие, че страните от Западните Балкани проведат необходимите реформи, които определено ще ги доведат до успехи и по-нататъшна интеграция. Добре, тогава един такъв въпрос. Ако страните от Западните Балкани, симпатизиращи на Русия, станат членки на ЕС, ще въведат ли те антируски санкции? \r\nТова съвсем не е задължително. Например, днес България се обявява за отмяна на санкциите срещу Русия, а освен това държавата не изгони руски дипломати. Това при положение, както знаем всички, че България днес е пълноправен член на Европейския съюз. Така че, не трябва да очакваме, че в бъдеще, след влизането в Европейския съюз, западнобалканските страни ще провеждат твърда политика по отношение на Русия. В момента пред Балканите има множество проблеми. Кой, според вас, е основният? \r\nНай-големият проблем на Балканите е икономическото развитие. Всички балкански страни трябва да форсират своето развитие, да ускорят реформите и да продължат активно да градят демократическите институции. За много това действително е огромна работа! Икономическата ситуацията на Балканите до голяма степен може да се подобри благодарение на инвестициите от външни участници, като Китай, или страните от Персийския залив, съгласен ли сте? \r\nСмятам, че инвестициите винаги са добри за икономиката и че ние сме длъжни да поддържаме системата на свободната търговия и инвестициите в региона. Добре, но това не е ли опасно? Имам предвид наличието в региона на влиятелни играчи: Русия, ЕС, САЩ, Саудитска Арабия, Турция, Китай... \r\nДа, рискове определено съществуват, никой не е застрахован от тях. Но ако искаме да живеем в открит сят, то трябва да приветстваме инвестиционната и търговската дейност, а не да я избягваме, защото, в края на краищата, това е свързано с икономическите връзки на балканските страни и развитието на целия регион. \r\n*** Отношенията Русия – Украйна се върнаха в центъра на вниманието на НАТО, пише  руският ежедневник „Коммерсантъ“ \r\n\"Дестабилизиращото поведение на Русия\" отново се превърна в централна тема на срещата на министрите на НАТО. Ръководителите на външните министерства на държавите от Алианса приеха изявление, с което обвиняват Русия, че е нарушила Договора за премахване на ракетите със среден и по-малък обсег (ДРСМО), подписан със Съединените щати през 1987 г. Според американският държавен секретар Майк Помпео Москва разполага с 60 дни, за да отговори на тези твърдения. Министрите обсъдиха и последния инцидент в Керченския проток. Спомнете си, малко преди това, президентът на Украйна Петро Порошенко призова за изпращане на кораби на НАТО в Черно и Азовско море и като цяло за укрепване на подкрепата за Киев. Генералния секретар на Алианса Йенс Столтенберг говори много по тази тема, но не каза нищо, пише кореспондентът на изданието. \r\nТемата за руско-украинските отношения, както заяви събеседник в централата на НАТО в Брюксел  в разговор с \"Комерсант\", до есента на 2018 г. постепенно премина на заден план за  Алианса. Напоследък обсъждането на темата беше ограничено до декларации за задълженията, свързани с необходимостта от прилагане на споразуменията от Минск за разрешаване на конфликта в Донбас. Тласък на  дискусиите беше даден от неотдавнашния инцидент в Азовско море. Генералният секретар на НАТО Йенс Столтенберг очерта позицията си още в понеделник на пресконференция, предшестваща двудневната среща. Той нарече използването на сила от Русия неприемливо и призова всички страни в конфликта да покажат сдържаност. Тази теза Столтенберг повтори във вторник повече от веднъж. \r\nСлед този инцидент президентът на Украйна Петро Порошенко не се умори да повтаря: за да не се разрешава на Русия да действа \"агресивно\", корабите на НАТО трябва да влязат в Черно и Азовско море. Междувременно те разясниха в централата на Алианса, че няма да предприемат нищо освен това, което вече се прави. Както Йенс Столтенберг припомни във вторник, НАТО вече \"значително укрепи присъствието си в Черно море\": тази година корабите на Алианса останаха там за общо 120 дни (година по-рано само 80 дни). Азовско море, в контекста на изказването на Петро Порошенко, той реши да не споменава изобщо. \r\nВъв вторник сутринта журналистите продължиха да задават въпроси на генералния секретар на НАТО за това, какво е готов Алиансът да направи за Киев. \"Алиансът ще подкрепи ли Украйна в случай на пряка агресия на Русия?\", питаха генералният секретар. Но отговорът, на който очевидно се надяваха украинските журналисти явно не бе получен. \"Всички държави от Алианса предоставят силна политическа и практическа подкрепа на Украйна, нейния суверенитет и териториална цялост. Страните от НАТО също помагат за укрепването на въоръжените сили въоръжението на Украйна чрез различни доверителни фондове, както и  киберсигурността \", каза Столтенберг неведнъж. \r\n\"От незаконното присъединяване на Крим, нашата подкрепа за Украйна нараства експоненциално\", заяви събеседникът в щаба на Алианса. Много програми и проекти са в ход. Става дума за разработването на системи за контрол, противопоставяне на кибер-операциите, модернизация на флота. Ние работим в тясно сътрудничество с правителствените агенции в Украйна - например предоставяме съветници. \" \r\nЖурналистите насочиха вниманието си към други неотдавнашни инициативи на редица украински политици, по-специално идеята за откриване на военна база на НАТО на територията на Украйна, както и за затваряне на пролива Босфора за руски кораби (теоретично това може да реши Турция). Но представителят на Алианса реши да не коментира тези въпроси. \r\n*** Украинските медии заживяха в условията на военно положение, пише руският вестник  “Независимая газета“ . \r\nЮлия Тимошенко настоявя да се проведе закрито заседание на Върховната Рада, на което президентът и ръководителите на правоприлагащите органи да обяснят какво се случва по силата на военното положение. Опозицията се съмнява в необходимостта от специален режим до края на годината. Властите, продължавайки да говорят за заплахата от военна инвазия от Руската федерация и се готвят да засилят контрола върху информационното пространство на Украйна. \r\nЗаконопроектите за мерките за защита на информационното пространство бяха внесени в парламента в началото на есента. Те предизвикаха много противоречия, така че дебатът беше отложен. Въпреки че адвокатите на Върховната Рада не препоръчаха на депутатите да одобрят законопроекти, два документа бяха поставени в дневния ред за вечерта на 4 декември. \r\n\"Те искат да прокарат предизборните ограничения на свободата на словото зад прикритието на военното положение\", каза представител на опозиционната фракция. \r\nГоворим за законопроектите \"За измененията в някои закони на Украйна за защита на информационното пространство\" и \"За измененията в Закона на Украйна\" за телевизионното и радиоразпръскването \"по отношение на повишаването на информационната сигурност и противодействието на държавата-агресор\". И двата документа са обосновани от \"въоръжената агресия, извършена от Руската федерация и информационната война срещу Украйна\". Теоретично законите са насочени към защита на украинските национални интереси и противопоставяне на вражеската пропаганда. \r\nПървият от тях включва изменение на съществуващите закони \"За борба с тероризма\" и \"За санкциите\". Депутати предлагат да се допълни съществуващия списък с дефиниции на терористичната дейност в закона с \"информационно осигуряване на терористичните организации, незаконни въоръжени групи, както и на други лица, които извършват, вземат участие или допринасят за терористична дейност, окупацията на територията на Украйна, на въоръжено нападение срещу Украйна.\" Под информационната подкрепа означава създаването или разпространението на информация в медиите. Това определение дава възможност да се под ударите на този закон да попаднат телевизионни канали или интернет сайтове, които споменават ДНР/ЛНР или дават новини от Руската федерация като съучастници на сепаратистите. Адвокатите на Върховната Рада обърнаха внимание на факта, че формулировката на закона позволява \"всяко споменаване ... да се счита за популяризиране и да се приравни с терористични дейности\". \r\nВторият документ за дейността на телевизионните и радио-телевизионните организации получи отрицателна оценка на Главния научен и експертен отдел на Върховната Рада. Става дума за забраната да се излъчват по телевизията и радиото \"изявления, които оправдават или признават за легитимна окупацията на територията на Украйна, ако такова излъчване има за цел да подстрекава омраза. Под забраната трябва да попаднат и термини, които противоречат на украинското законодателство - например имената Донецка/Луганска народна република или споменаването на техните лидери. Нарушителите могат да се сблъскат не само с глоба, но и с по-строги санкции - до затварянето на телевизионния канал, например. \r\n*** До какво може да доведат ограниченията за покупка на валута в Русия, пише руското издание  “Взгляд“ . \r\nСлед предложението за проверка на произхода на парите при закупуване на долари на Централната банка на Руската федерация се раждат още по-екстремни идеи. Например говори се за предложение да задължат хората да купуват валута само в банката, където вече имат сметка. Каква е причината за желанието на Банката на Русия да ограничи сделките с чуждестранна валута - и какво може да доведе до реализирането на такива идеи? \r\nЦентралната банка започна да мисли за нови мерки за борба с прането на пари при купуването и продажбата на валута. Едно от предложенията идва от директора на Отдела за финансовия мониторинг и валутния контрол на Банката на Русия Юри Полупанов. \r\nДокументът говори за два механизма за ограничаване на покупката на валута в обменните бюра. Първо, предлага се банките да преминат през ново лицензиране и закупуване на оборудване за идентификация на гражданите. Тази мярка може да премахне от пазара част от обменните бюра, които не могат да си позволят подобни промени. На второ място, при закупуването на долари за рубли, банките ще трябва да изпратят референтна сметка в Централната банка за обработка. Ако едно лице има карта или сметка по време на размяната, може да му бъде наложена  глоба за някаква незаконна размяна \"без икономически смисъл\" и следователно в нарушение на закона . Размерът на наказанието и кой ще бъде таксуван не е ясно от писмото. Какъв тип сметки, валута или рубла не е ясно. \r\nЗаслужава да се отбележи, че засега това са само предложения. Освен това няма такава информация и няма такова писмо на официалния уебсайт на Централната банка. \r\nАко днес местно лице от Русия трябва да купува пари в брой, тогава той е свободен да избере мястото на обмяна Всичко това създава конкуренция между банките, отбелязва Марк Гойкман от TeleTrade. \r\n\"Ако мярката бъде приет, както е описано, това ще доведе до факта, че всеки клиент на руска банка ще бъде задължен да извършва операции по закупуване и продажба на валута само в банката, която е клиент. В противен случай той може да бъде глобен,  казва Олга Прохорова, експерт на Международния финансов център. \r\nСамо тези, които нямат сметка или карта в нито една банка, ще могат да изберат място за купуване на валута, което днес е по-скоро изключение от правилото. Освен това, ако по-рано за закупуването на долари е било достатъчно да има паспорт, сега очевидно ще е необходимо да се изискват допълнителни данни за идентифициране и подготовка на сертификат. \r\nМиналата седмица медиите научиха, че Централната банка е открила нов метод за пране на пари и корупция  - чрез купуване на огромни суми валута, без проверка на източника на средства. Както разбра Централната банка, същите хора купуват валута за големи суми (най-малко 100 хиляди долара) в различни банки. И без значение какво се случва с рублата, тези лица никога не продават валута. \r\nЦентралната банка вече изпрати писмо до банките, с което ги прикани да засилят контрола върху обмена на валута, като проверят произхода на парите. Тоест, при обмен на рубли за долари касиерът ще бъде в състояние да поиска сертификат от работа или данъчна декларация.", "date": "2018.12.05", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/12/05/2598183/blizo-2000-dogovora-za-17-mlrd-leva-sa-sklyucheni-po-operativna-programa-inovatsii-i-konkurentosposobnost-obzor.html", "text": "Близо 2000 договора на стойност 1,7 млрд. лева са сключени по Оперативна програма „Иновации и конкурентоспособност“ (ОПИК). Това стана ясно на Годишното информационно събитие, на което беше представен напредъкът по програмата. Бяха връчени 61 договора на български компании по процедура „Подкрепа за пилотни и демонстрационни инициативи за ефективно използване на ресурсите“. Управляващият орган на ОПИК ще им предостави безвъзмездна финансова помощ в размер на 49,2 млн. лева. Зам.-министърът на икономиката Лилия Иванова заяви, че от стартирането на ОПИК през 2014 година 61 български компании са получили договори за близо 50 млн. лева за повишаване на ресурсната си ефективност. 1042 фирми вече са изпълнили успешно договорите си от началото на програмата, а реално изплатените средства са в размер на 883 млн. лева или 35.56% от бюджета на цялата програма. „Нямаме притеснения, че целият наличен ресурс по ОПИК ще достигне до българския бизнес до края на 2023 година“, подчерта Лилия Иванова. От стартирането на ОПИК са обявени 10 процедури за конкурентен подбор, по които са кандидатствали над 6000 български предприятия. Предстои процедурите да станат 11 с тази за „Подобряване на производствения капацитет“ с бюджет от 150 млн. лева. Зам.-министърът изтъкна, че 2018 е годината с най-интензивен мониторинг и най-много разплатени средства към бенефициентите по програмата. От началото на годината са извършени плащания в размер на 325,7 млн. лв. към бизнеса, а сключените договори са 261. За първите 8 месеца на тази година се отчита увеличение на преките инвестиции в България, които са 826,4 млн. евро. \r\nБиляна ИВАНОВА", "date": "2018.12.05", "title": "Близо 2000 договора за 1,7 млрд. лева са сключени по Оперативна програма „Иновации и конкурентоспособност“ (ОБЗОР)"}
{"url": "http://www.focus-news.net/news/2018/12/05/2598177/the-guardian-tereza-mey-gubi-uverenost-sled-tri-porazheniya-v-parlamenta-v-ramkite-na-den.html", "text": "Тереза Мей губи увереност след три поражения в парламента в рамките на ден, пише британският вестник  The Guradian \r\nНачалото на петдневния дебат за Споразумението с ЕС бе забавено с няколко часа, след като депутатите  установиха, че правителството е проявило неуважение към тях, като не публикувало целият обем от правни разяснения по въпросното споразумение. \r\nМинистърът в сянка за Брекзит от Лейбъристката партия, Кейр Стармър, нарече действието \"значка на срама\" за правителството. \r\n\"Като третира парламента с презрение, правителството доказа, че е загубило мнозинството и уважението на Камарата. Премиерът не може да продължи да притиска парламента или да избягва отговорен контрол \", каза той. \r\nДепутатите вече бяха отхвърлили правителствен компромис, който би насочил спора към комисията за привилегии на парламента, като забави по този начин решението на въпроса една седмица след ключовото гласуване на самото споразумение. \r\nТретото поражение на Тереза Мей дойде, когато депутатите подкрепиха предложение, което би засилило властта на парламента, ако депутатите отхвърлят предложеното от правителството споразумение. \r\nПоддръжниците на „по-мек“ Брекзит, или на втори референдум за Споразумението,  приветстваха хода, който се надяват да им позволи да демонстрират подкрепата на парламента за алтернативи на предложената от Тереза Мей сделка. \r\nДоминик Грийв каза: \"Депутатите тази вечер започват процеса на обратно поемане на контрола. Вече не може да се подценява волята на парламента, отразяваща волята на народа. Парламентът сега трябва да си възвърне контрола и след това да даде отново думата на хората, защото в крайна сметка само хората могат да решат това. \" \r\nИзменението на Грийв беше подкрепено от Демократическата юнионистка партия и от 26 депутати от Консервативната партия, включително няколко бивши министри на кабинета, някои от които преди това бяха лоялни като Дамян Грийн и Майкъл Фалън. Правителството загуби с 321 гласа срещу 299.  Юлиян Марков", "date": "2018.12.05", "title": "The Guardian: Тереза Мей губи увереност след три поражения в парламента в рамките на ден"}
{"url": "http://www.focus-news.net/news/2018/12/05/2598186/pregled-na-osnovnite-temi-v-britanskiya-pechat-agentsiya-fokus.html", "text": "Дали последното развитие на събитията в британския парламент ще доведе до нов референдум и спиране на Брекзит или ще консолидира привържениците на напускането около сделката, предложена от Тереза Мей е основната тема в британския печат. Не по-маловажно е напускането на Найджъл Фарадж от създадената от него Британска партия на независимостта (ЮКип)\"  . \r\n*** Тереза Мей губи увереност след три поражения в парламента в рамките на ден, пише британският вестник  The Guradian \r\nНачалото на петдневния дебат за Споразумението с ЕС бе забавено с няколко часа, след като депутатите  установиха, че правителството е проявило неуважение към тях, като не публикувало целият обем от правни разяснения по въпросното споразумение. \r\nМинистърът в сянка за Брекзит от Лейбъристката партия, Кейр Стармър, нарече действието \"значка на срама\" за правителството. \r\n\"Като третира парламента с презрение, правителството доказа, че е загубило мнозинството и уважението на Камарата. Премиерът не може да продължи да притиска парламента или да избягва отговорен контрол \", каза той. \r\nДепутатите вече бяха отхвърлили правителствен компромис, който би насочил спора към комисията за привилегии на парламента, като забави по този начин решението на въпроса една седмица след ключовото гласуване на самото споразумение. \r\nТретото поражение на Тереза Мей дойде, когато депутатите подкрепиха предложение, което би засилило властта на парламента, ако депутатите отхвърлят предложеното от правителството споразумение. \r\nПоддръжниците на „по-мек“ Брекзит, или на втори референдум за Споразумението,  приветстваха хода, който се надяват да им позволи да демонстрират подкрепата на парламента за алтернативи на предложената от Тереза Мей сделка. \r\nДоминик Грийв каза: \"Депутатите тази вечер започват процеса на обратно поемане на контрола. Вече не може да се подценява волята на парламента, отразяваща волята на народа. Парламентът сега трябва да си възвърне контрола и след това да даде отново думата на хората, защото в крайна сметка само хората могат да решат това. \" \r\nИзменението на Грийв беше подкрепено от Демократическата юнионистка партия и от 26 депутати от Консервативната партия, включително няколко бивши министри на кабинета, някои от които преди това бяха лоялни като Дамян Грийн и Майкъл Фалън. Правителството загуби с 321 гласа срещу 299. \r\n*** Натискът за втори референдум направи решителни стъпки напред в Лондон и Брюксел само седмица преди гласуването, на което се очаква парламентът да отхвърли предложението за споразумение с ЕС на Тереза Мей, пише британският вестник  The Independent , който инициира кампанията за втори референдум в кампания, наречена „Последна дума“. \r\nВъв вторник депутатите направиха значителен ход в подкрепа на плана да дадат на Камарата на общините (долната камара на британския парламент) повече правомощия да реши какво се случва, ако предложената сделка от правителството бъде отхвърлена. \r\nНяколко часа по-рано в Брюксел Съдът на Европейските общности се произнесе, че Великобритания може едностранно да отмени член 50 и да прекрати Брекзит, ако желае. \r\nДвойното развитие дава възможност на депутатите да осигурят нов референдум и правна яснота, че те биха могли да спрат процеса  на Брекзит, ако на референдума обществеността реши да остане в ЕС. \r\nСлабостта на правителството отново бе подчертана, тъй като то загуби три последователни гласувания - включително едно безпрецедентно поражение, което доведе до това, че администрацията на премиера бе обвинена в  \"неуважение към парламента\", отказвайки да публикува целият обем от правни съвети към предложеното от нейния кабинет и одобрено от останалите страни-членки на ЕС споразумение за оттеглянето на Обединеното кралство от ЕС. \r\nВ началото на седмицата кампанията „Последна  дума“ представиха петиция с подписите на над 1,5 милиона души на \"Даунинг стрийт\", които настояват  британската общественост да има последната дума относно Брекзит чрез нов референдум. \r\n*** Дали новото развитие в британския парламент може да спаси Споразумението, предложено от Тереза Мей, пише британското издание  Daily Express . \r\nПоследният парламентарен успех на Доминик Грийв би могъл да се обърне против депутатите , привърженици на оставането и да осигури  одобрението на сделката  за Брекзит на Тереза Мей, когато Камарата на общините ще гласува споразумението следващата седмица. \r\nДепутатът от консерваторите осигури парламентарна победа във вторник, когато отново предложи изменение на споразумението за оттегляне , което ще позволи на парламента да продължи да обсъжда дори и след и ако сделката на Тереза Мей бъде отхвърлена от Камарата на общините на 11 декември. Но бързата победа би могла напълно да се противопостави на него и останалите привърженици на оставането, тъй като изменението би могло да елиминира сценария, който би довел до Брекзит без споразумение, защото това би накарало твърдите „брекзитъри“ като Джейкъб Рийс-Мог да подкрепят споразумението, предложено от премиера пред алтернативата Брекзит да бъде спрян напълно. \r\n\"Вярвам, че е важно да уважаваме мнението на онези, които са гласували за напускане и да осигурим Брекзит, но също така признаваме, че е необходимо да защитим търговските отношения и да гарантираме, че защитаваме работните места, които разчитат на тази търговска връзка (между Великобритания и ЕС-бел.ред) \", заяви премиерът в парламента. \r\n*** Найджъл Фарадж напуска създадената от него Британска партия на независимостта“, пише лондонският вестник  Evening Standard . \r\nНайджъл Фарадж драматично се отказа от създадената от него Британска партия на независимостта“ (ЮКип) след  назначаването на Томи Робинсън за съветник на лидера Джерард Батън, обвинявайки партията, че \"гледа към екстремистката политика\". \r\nТой критикува \"манията\" на партията, свързана с исляма и позицията на Робинсън. \r\nФарадж заяви: \"През последните няколко месеца този лидер той изглежда доста обсебен от исляма. ЮКип не беше основана да бъде партия, създадена за воденето на  кръстоносен поход. \r\n\"Той също така е обсебен от тази фигура, наречена Томи Робинсън, която някой виждат като велик герой, който се изправя и се бори за хората от работническата класа, но има доста подозрителна репутация и води със себе си група хора, които пропагандират смут и насилие. Много от тях имат криминални досиета, някои доста сериозни,\" продължава той. \r\nСпоред него това превръща ЮКип от електорална партия в партия на уличния активизъм и предупреди, че тази посока е катастрофална, особено по времето, когато великото предателство на Брекзит е надвиснало над британското общество. Той заяви, че лейбъристите и консерваторите са нарушили обещанията си които бяха направени не само на референдума, но и на общите избори.", "date": "2018.12.05", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/12/05/2598187/otnovo-mrasen-vazduh-v-golemite-gradove-obzor.html", "text": "За пореден ден в големите градове у нас е отчетено замърсяване на въздуха, показват данните на показателя „Air Quality Index“ на Европейската комисия. Най-мръсен е въздухът в София, където запрашаването е около 4 пъти над среднодневните норми от 50 µg/m3. Най-големи стойности са регистрирани в станциите в Надежда и Павлово. Следват още Горна Оряховица, Шумен, Пловдив и Велико Търново. Превишени среднодневните норми на фини прахови частици, но в по-малка степен, са отчетени още във Видин, Враца, Перник, Ловеч, Русе, Варна, Бургас, Хасково, Кърджали и Смолян. \r\nКато мярка срещу замърсяването в столицата общината въведе т. нар. „зелен билет“, с който жителите и гостите на града могат да пътуват срещу 1 лев през целия ден в цялата мрежа на градския транспорт.  \r\nРазкрити бяха и временни буферни паркинги в най-дясната пътна лента по основни входни булеварди на столицата. Междувременно продължават и проверките на пунктове за вторични суровини, автокъщи, строителни обекти за нерегламентирано изгаряне на отпадъци, както и проверки за горене на отпадъци на открито в кварталите с най-много сигнали. \r\nПо препоръка на пулмолозите от Общината призовават хора с хронични респираторни и сърдечно-съдови заболявания да избягват продължителен престой навън, а директорите на училища и детски градини да не провеждат занятия на открито. Препоръчва се да се носи плътен шал при излизане навън. Шофьорите на МПС да не оставят автомобилите си с включен двигател, когато не са в движение. \r\nКъм 12.30 часа продадените зелени билети от пунктовете на градска мобилност, касите на метрото и от водачите на превозните средства са над 42 хиляди. За сравнение първият път, когато тази мярка беше въведена - на 28 януари 2018 г., са продадени малко над 23 хиляди билета за целия ден. \r\nПредседателят на Комисията по околна среда към Столичния общински съвет Лорита Радева заяви, че мярката за зеления билет има ефект, ако поне 50% се възползват и се почувстват ангажирани. „Въздухът е на всеки един от нас, нека бъдем отговорни“, призова тя. Радева подчерта, че се осъществява всекидневен контрол върху замърсяването от битовото горене и автомобилите, но няма как да бъде повлияно на климатичните промени.  \r\nСпоред лидера на БСП в Столичния общински съвет Калоян Паргов нито зелени, нито безплатни билети ще решат проблема с мръсния въздух в столицата. „Това, което се случва по отношение на мръсния въздух и на кризисния пиар, който наблюдавам, едва ли ще успокои софиянци\", подчерта той. Той заяви, че проблемът с въздуха изисква спешни мерки и парите от данъка за старите автомобили трябва да бъдат насочени към домакинствата, отопляващи се с твърдо гориво. В отговор на критиките на опозицията, общинските съветници от ГЕРБ заявиха, че след въвеждането на зеления билет има намаляване на замърсяването на въздуха в София. От ГЕРБ попитаха БСП щом са радетели на комплексните мерки за чистата на въздуха, защо не са подкрепили екологичния компонент в данъка върху автомобилите. \r\nЗам.-председателят на парламентарната Комисия по околна среда и води Манол Генов коментира, че кметовете се оказват безсилни в борбата с мръсния въздух, а предприетите мерки за подобряване качеството му няма да допринесат за намаляване на емисиите от фини прахови частици. По думите му години назад се имитират мерки за справянето с проблема и добави, че подобряването на чистотата на атмосферния въздух трябва да започне с промяна на законите, за да не бъдат подлагани градоначалниците на репресии.", "date": "2018.12.05", "title": "Отново мръсен въздух в големите градове (ОБЗОР)"}
{"url": "http://www.focus-news.net/news/2018/12/05/2598173/nezavisimaya-gazeta-ukrainskite-medii-zazhivyaha-v-usloviyata-na-voenno-polozhenie.html", "text": "Украинските медии заживяха в условията на военно положение, пише руският вестник  “Независимая газета“ . \r\nЮлия Тимошенко настоявя да се проведе закрито заседание на Върховната Рада, на което президентът и ръководителите на правоприлагащите органи да обяснят какво се случва по силата на военното положение. Опозицията се съмнява в необходимостта от специален режим до края на годината. Властите, продължавайки да говорят за заплахата от военна инвазия от Руската федерация и се готвят да засилят контрола върху информационното пространство на Украйна. \r\nЗаконопроектите за мерките за защита на информационното пространство бяха внесени в парламента в началото на есента. Те предизвикаха много противоречия, така че дебатът беше отложен. Въпреки че адвокатите на Върховната Рада не препоръчаха на депутатите да одобрят законопроекти, два документа бяха поставени в дневния ред за вечерта на 4 декември. \r\n\"Те искат да прокарат предизборните ограничения на свободата на словото зад прикритието на военното положение\", каза представител на опозиционната фракция. \r\nГоворим за законопроектите \"За измененията в някои закони на Украйна за защита на информационното пространство\" и \"За измененията в Закона на Украйна\" за телевизионното и радиоразпръскването \"по отношение на повишаването на информационната сигурност и противодействието на държавата-агресор\". И двата документа са обосновани от \"въоръжената агресия, извършена от Руската федерация и информационната война срещу Украйна\". Теоретично законите са насочени към защита на украинските национални интереси и противопоставяне на вражеската пропаганда. \r\nПървият от тях включва изменение на съществуващите закони \"За борба с тероризма\" и \"За санкциите\". Депутати предлагат да се допълни съществуващия списък с дефиниции на терористичната дейност в закона с \"информационно осигуряване на терористичните организации, незаконни въоръжени групи, както и на други лица, които извършват, вземат участие или допринасят за терористична дейност, окупацията на територията на Украйна, на въоръжено нападение срещу Украйна.\" Под информационната подкрепа означава създаването или разпространението на информация в медиите. Това определение дава възможност да се под ударите на този закон да попаднат телевизионни канали или интернет сайтове, които споменават ДНР/ЛНР или дават новини от Руската федерация като съучастници на сепаратистите. Адвокатите на Върховната Рада обърнаха внимание на факта, че формулировката на закона позволява \"всяко споменаване ... да се счита за популяризиране и да се приравни с терористични дейности\". \r\nВторият документ за дейността на телевизионните и радио-телевизионните организации получи отрицателна оценка на Главния научен и експертен отдел на Върховната Рада. Става дума за забраната да се излъчват по телевизията и радиото \"изявления, които оправдават или признават за легитимна окупацията на територията на Украйна, ако такова излъчване има за цел да подстрекава омраза. Под забраната трябва да попаднат и термини, които противоречат на украинското законодателство - например имената Донецка/Луганска народна република или споменаването на техните лидери. Нарушителите могат да се сблъскат не само с глоба, но и с по-строги санкции - до затварянето на телевизионния канал, например.  Юлиян Марков", "date": "2018.12.05", "title": "„Независимая газета“ : Украинските медии заживяха в условията на военно положение"}
{"url": "http://www.focus-news.net/news/2018/12/05/2598188/tass-darzhavniyat-departament-na-sasht-prizova-za-spirane-na-severen-potok-2-sled-intsidenta-v-azovsko-more.html", "text": "Съединените щати вярват, че инцидентът в Керченския проток е добро напомняне за Европа колко лош е проектът за газопровода \"Северен поток-2“. Тези думи бяха казани във вторник от представител на Държавния департамент в Брюксел по време на брифинг за журналисти, предава  TACC . \r\n\"Инцидентът в Керченския проток трябва да бъде напомняне за всички европейски съюзници, защо\" Северен поток-2 \"е толкова лоша идея\", каза той. \"Керченският инцидент служи като напомняне, че колкото повече газова инфраструктура заобиколя Украйна благодарение на \"Северен поток-2\", токова по-слаби са средствата за ограничаване на руската военна агресия. \" \r\nГоворител на Държавния департамент добави, че поради инцидента в Азовско море Германия е реагирала по-отзивчиво на критиките към \"Северен поток 2\". \"В нашите консултации [с Германия] видяхме някои показатели, които започнаха да възприемат това послание по-добре след инцидента в Керченския проток. За тях става по-трудно да кажат, че това е чисто търговски проект\", каза той.  Юлиян Марков", "date": "2018.12.05", "title": "ТАСС: Държавният департамент на САЩ призова за спиране на „Северен поток 2“ след инцидента в Азовско море"}
{"url": "http://www.focus-news.net/news/2018/12/05/2598627/bsp-nastoyava-nezavisima-evropeyska-laboratoriya-da-proveri-magistralite-v-stranata-obzor.html", "text": "На 14 ноември БСП внесе за втори път искане в Агенция „Пътна инфраструктура“ за независима проверка на магистралите в страната. Тогава лидерът на партията Корнелия Нинова обясни, че действията им идват в отговор на Камарата на строителите, които настояха за оставките на четиримата депутати от левицата, внесли първото искане. От АПИ изпратиха отговор до народните представители от ПГ на „БСП за България“ на 4 декември. В него се посочва, че Агенцията е анализирала нормативната база, определяща извършването на експертиза и изпитвания на пътната настилка, и е установено, че разписаните процедури в нормативните актове се отнасят за етапа на строителство на пътната инфраструктура, а след въвеждането на обектите в експлоатация не е предвиден ред, по който да бъдат изпълнявани изследвания на вече готовите пътни обекти. В отговора си АПИ предложи на ПГ „БСП за България“ да излъчи работна група от пътни експерти, с която представителите на Агенция „Пътна инфраструктура“ да потърсят варианти за експертни и технически решения, съответстващи на законовите рамки, подписаните договори за безвъзмездна финансова помощ и на международния опит. От АПИ обясняват, че евентуалното съгласие за експертиза е необходимо да бъде предшествано от уточняване на вида изследване, точно на кой метър от участъка ще бъде извършено, при какви мерки за безопасност, при какви условия и от кого. \r\nНа 5 декември председателят на БСП Корнелия Нинова коментира на брифинг в парламента, че отговорът на АПИ е опит случаят да се „замете“. „В писмото на АПИ се съдържат неверни твърдения. Абсурдно е да не може да се направи проверка на вече построен път. Твърди се, че такива проверки могат да се правят само по време на строителството“, обясни тя. „Неприемливо е твърдението, че такива проверки, трябва да се правят от лаборатория, посочена от изпълнителя. Тоест строителят да проверява сам себе си“, коментира Нинова и уточни, че това не може да гарантира обективност. „Неприемливо е опозицията да дава експерти на АПИ, за да решат проблема. Това предложение означава две неща - или некомпетентност, която АПИ признава, че не може да се справи, или е поредният опит да ни накарат да се сговорим“, заяви лидерът на левицата. „Настояваме за трета независима страна, която да бъде европейска независима лаборатория, не оперирала досега в България“, каза още Корнелия Нинова. \r\nГоворителят на ПГ на БСП Елена Йончева обясни, че партията ще посочи конкретните точки по магистралите, от които европейска лицензирана лаборатория да вземе „ядките“. „Ще се направи проект за организация на движението по време на взимането на „ядките“. Той ще бъде съгласуван и одобрен от АПИ“, посочи тя и допълни, че всички отсечки, посочени от БСП, са построени или ремонтирани през последните 5 години. „Няма да създаваме експертна група, защото считаме, че европейската лицензирана лаборатория ще вземе необходимите „ядки“. Тя ще ни даде информация за качеството на пътната настилка, за дебелината на пластовете и качеството на материалите, които са вложени. Дали качеството и дебелината отговарят на техническите изисквания“, заяви Елена Йончева.", "date": "2018.12.05", "title": "БСП настоява независима европейска лаборатория да провери магистралите в страната (ОБЗОР)"}
{"url": "http://www.focus-news.net/news/2018/12/05/2598189/ria-novosti-lazerni-kompleksi-zastapiha-na-boyno-dezhurstvo-v-rusiya.html", "text": "Лазерните комплекси \"Пересвет\" на 1 декември поеха експерименталната бойна служба, съобщи вестникът на въоръжените сили на Русия \"Красная Звезда\", цитиран от  РИА Новости . \r\nОборудването на руските войски с оръжия по нови физически принципи започва през 2017 г. като част от държавната програма за въоръжаване. С пристигането на лазерни комплекси във въоръжените сили, се организира и обучение на бойните екипи. \r\nПерсоналът на звената, в които тези оръжия са в експлоатация, е преквалифициран във Военно-космическата академия, както и в промишлени предприятия и научни звена. Военните са получили необходимите теоретични знания и практически умения. \r\nВладимир Путин представи лазерния комплекс на 1 март 2018 г., когато се обърна към Федералното събрание. Впоследствие Министерството на отбраната съобщи, че лазерните комплекси \"Пересвет\" вече са влезли на бойно дежурство и са разположени на планираните места. \r\nИгор Короченко, директор на Центъра за анализ на световната търговия с оръжие (ЦАМТО), вярва, че лазерните оръжия, като комплекса \"Пересвет\", могат да се справят с безпилотни летателни апарати, както фабрично, така и ръчно производство. \r\nСпоред него, при благоприятни условия на околната среда, в идеални условия, когато няма нито мъгла, нито пясъчни бури, нито валежи, лазерните комплекси са достатъчно ефективни за тази цел.  Юлиян Марков", "date": "2018.12.05", "title": "РИА Новости:  Лазерни комплекси застъпиха на бойно дежурство в Русия"}
{"url": "http://www.focus-news.net/news/2018/12/05/2598191/pregled-na-mezhdunarodnite-novini-do-6-chasa-agentsiya-fokus.html", "text": "Вицеадмирал Джим Малой, заместник-командващ на военноморските операции, отговарящ за операциите, планирането и стратегията, от тази седмица поема командването на военноморската мисия на САЩ в Близкия Изток, съобщават вишестоящи моряци в Бахрейн. Това се случва във връзка с внезапната смърт на тризведен адмирал, съобщава  американското военно издание Stars and Stripes . \r\nВицеадмирал Скот Стирни, който беше начело на Централното командване на ВМС на САЩ и 5-и флот*, беше открит мъртъв в дома си в Бахрейн, в събота. Планиран е частна погребална церемония в базата на американските ВМС в страната, са съобщили източници на изданието в понеделник. Те, обаче, са отказали да коментират твърденията на CBS News и USNI News, които са цитирали неназован източник, че със сигурност Стирни се е самоубил. \r\nДокато смъртта на командващият все още се разследва, началникът на военноморските операции адмирал Джон Ричардсън заяви, че няма подозрения за извършено престъпление, отбелязва изданието. \r\nКакто пише вестникът, Ричардсън назначил Малой, който вече е на път към Бахрейн, много скоро след смъртта на Стиърни, временно да поеме командване. \r\n*(NAVCENT – елемент от Централното командване на САЩ (USCENTCOM). Районът на отговорностите му включва Червено море, Оманския залив, Персийския залив и Арабско море. В състава му е 5-и флот на САЩ и няколко подчинени оперативни съединения, включително Оперативно съединение 150, 158 и други. Регионът включва няколко невралгични морски точки, като Ормузкия пролив, Суецкия канал, пролива Баб ал Мандеб и южния нос на Йемен) \r\n***  Председателят на основната гръцка опозиционна партия „Нова Демокрация“ (НД) Кириакос Мицотакис още веднъж повтори, че фракцията няма да гласува за ратификация на договора за името между Атина и Скопие и призова другите партии и депутати да направят същото, пише  македонският „Фокус“ . \r\n„Има само един начин да ограничим обсега на вредите за националния интерес: Договорът от Преспа да не бъде ратифициран в гръцкия парламент. Повтарям по най-категоричен начин: НД ще гласува против договора и призоваваме всички партии и всички народни представители да направят същото. Впрочем, това е искането на огромното мнозинство от гръцките граждани“, заяви Мицотакис, според цитата на кореспондента на МИА от Атина. \r\nПричина за днешното изявление на лидера на гръцката опозиция са текстовете, публикувани от гръцките медии, както отбелязва изданието, които, позовавайки се на vecer.mk и mkd.mk, предават думите на македонския премиер Зоран Заев, който казал, че „с Договора от Преспа се отваря възможност „македонският език“ да се изучава в Гърция“ \r\n„Изявленията на Заев за изучаване на македонски език в Гърция са неприемливи. Но, бяха очаквани заради самото съдържание на договора. Те потвърждават по най-ясен потвърждават това, което НД казва от първия момент, а именно, че признаването на предполагаемите македонски език и националност отварят Кутията на Пандора за съживяване на всички исторически неточни иредентистки искания на Скопие“, обясни Мицотакис, като добави, че Заев има всички причини да празнува това, което е договорено, но „Ципрас остава безгласен пред резултатите на неговата политика“. \r\n*** Съединените щати ще престанат да изпълняват задълженията си по Договора за премахване на ракети със среден и по-малък обсег (ДРСМО), ако Русия не се върне към неговото изпълнение в рамките на 60 дни. Това съобщи във вторник държавният секретар на САЩ Майкъл Помпео след среща на министрите на отбраната на НАТО в Брюксел, цитиран от  TACC . \r\n\"Съединените щати ще престанат да изпълняват задълженията си ДРСМО, ако Русия не се върне към изпълнението му в рамките на 60 дни.\" Ние високо ценим подкрепата на НАТО за това решение на САЩ \", каза той. \r\n\"През тези 60 дни няма да разработваме, произвеждаме или разгръщаме такива ракетни системи\", допълва държавният секретар. \"Ако Русия преразгледа решението си и се върне към Договора и елиминира ракетната си програма, ние ще го приветстваме\". \r\nНа 20 октомври американският президент Доналд Тръмп обяви, че страната му ще се оттегли от ДРСМО, тъй като Русия, според Вашингтон, нарушава договора. Заместник-министърът на външните работи Сергей Рябков нарече това решение опасна стъпка, Вашингтон беше критикуван в Берлин и Пекин. Съединените щати получиха подкрепата на Лондон, а НАТО обвини Русия за решението на Тръмп, припомня агенцията. \r\n*** Руският, турският и германският лидери са се съгласили да проведат нова четиристранна среща на високо равнище за Сирия, ако е необходимо, заяви говорител на Кремъл във вторник, цитиран от  Anadolu Agency . \r\nРуският президентски съветник Юрий Ушаков заяви: \"Договорихме с турския президент Реджеп Тайип Ердоган и германския канцлер Ангела Меркел, че когато е необходимо, може да бъде свикан още един форум с участието на руския президент Владимир Путин, Ердоган , Меркел и [френския президент Еманюел] Макрон. \r\nКонсенсусът беше постигнат по време на отделни срещи на Путин с Ердоган и Меркел в кулоарите на срещата на върха на Г-20 в столицата на Аржентина Буенос Айрес, каза Ушаков. \r\nТой добави, че Путин още не е обсъждал този въпрос с Макрон. \r\nМястото на новата среща ще бъде определено, когато датата е определена, според съветника. \r\nНа 27 октомври Истанбул бе домакин на първата четиристранна среща на високо равнище за Сирия. Четиримата лидери разгледаха ситуацията в страната и предложиха план за разрешаване на кризата, припомня агенцията. \r\n*** Гърция връща инициативата на Балканите чрез значителни действия за сътрудничество със съседните страни и важния договор с бившата югославска република Македония през 2018 г., заяви днес гръцкият премиер Алексис Ципрас, изразявайки задоволство, че официално Скопие бързо изпълнява процедурите за промяна на Конституцията, съгласно Преспанското споразумение след срещата със словенския президент  Борут Пахор, съобщава македонският телевизионен канал  “Сител“ \r\n\"Това означава, че вие (Словения), като една от страните, които признаха нашата съседна страна под нейното сегашно, конституционно име, отсега ще я признавате и ще я наричате \"Северна Македония\", което е много важно за гръцкия народ, с оглед на това, че Македония е голям географски регион в Гърция и много важна част от древногръцката история. Също така, той напълно се признава с настоящото споразумение, което ни дава усещането, че имаме балансиран договор за двете страни\", заяви Ципрас пред Пахор. \r\nОт своя страна словенският президент поздрави Ципрас за постигането на споразумение с македонския премиер Зоран Заев. \r\n\"Искам да ви поздравя за личната смелост ... Знам, че е много трудно да се вземе такова решение\", заяви Пахор. \r\nТой подчерта, че това, което е било договорено, трябва да бъде и осъществено. Пахор припомни, че процесът не е приключил и все още има някои задължения, които трябва да бъдат изпълнени. \r\nНа днешната среща Ципрас подчерта, че Балканите трябва да престанат да бъдат бурето с барут на Европа. \r\n\"В миналото, на Балканите се раждаха войни, а нашата визия трябва да бъде такава, че Балканите трябва да престанат да бъдат бурето с барут на Европа и да се превърне в регион, който дава нов импулс в името на единството на народите на Европа\", подчерта Ципрас след срещата си с Пахор. \r\nТой припомни, че през последните години Гърция се изправя пред големи финансови затруднения, но най-накрая е успяла да излезе от кризата благодарение на упоритостта и жертвите, които са направили граждани, които сега, според него, събират плодовете от това. \r\n\"Преди ратификацията няма да приемем произволни тълкувания на Преспанския договор, заяви гръцкият президент Прокопис Павлопулос на среща със своя словенски колега Борут Пахор по-рано през деня, припомня кореспондентът на Македонската информационна агенция (МИА) от Атина, цитирана от скопския телевизионен канал. \r\n*** Генералният секретар на НАТО Йенс Столтенберг, отговаряйки на журналистически въпрос не коментира изявленията на премиера Зоран Заев за македонския език и македонците в Гърция, пише македонското електронно издание  “МКД“ . \r\nСтолтенберг не искаше да влиза в подробности за изявлението на заместник-външния министър на Гърция Георгиос Катругалос, че са обсъждали тези изявления на Заев нито дали те представляват  проблем за Преспанския договор и влизането в НАТО. \r\n\"Имахме плодотворна среща с гръцкия заместник-министър и утре ще имаме среща, където ще говорим за Западните Балкани, включително и за Договора за името\", заяви Столтенберг. \r\nТой отново заяви същите послания на НАТО, че Македония ще бъде приета като 30-и член на Алианса, след като Договорът от Преспа бъде приложен. \r\n\"Надявам се, че ще бъде напълно реализиран, след като това се случи, ние сме готови да подпишем присъединителния протокол и да приемем Бивша югославска република Македония като 30-та страна-членка\", заяви Столтенберг. \r\nТой каза, че ще се \"въздържи\" от подробности и предложи всички членове на НАТО са готови да приемат Македония под новото име \"Северна Македония\" след прилагането на Договора. \r\n\"Надявам се, че това скоро ще се случи\", каза той. \r\n*** Над 400 нелегални имигранти са прекосили границата на Мексико и Съединените щати, за да търсят политическо убежище на американска територия. Това съобщи във вторник мексиканския телевизионен канал Televisa, цитиран от  TACC . \r\nСпоред канала хората доброволно са се предали на американските власти в щата Тексас, близо до град Ел Пасо, който граничи с мексиканския град Сиудад Хуарес. Не е ясно дали тези нелегални имигранти са били участници в керваните на мигранти от Централна Америка. \r\nВ мексиканския щат Долна Калифорния в момента има няколко хиляди емигранти от Централна Америка. В град Тихуана бе изграден за тях  нов временен лагер на 25 километра от границата, оборудван с кухни, душове и тоалетни. \r\nОколо 500 мигранти на 25 ноември се опитаха да влезнат от Тихуана в САЩ. Американските сили за сигурност използваха сълзотворен газ срещу тях. Един ден по-късно мексиканските власти са депортирали 98 участници в инцидента от страната. Същевременно в района на мигрантския лагер в Тихуана бяха затегнати мерките за сигурност. \r\n*** От утре ще започне общественият дебат по четирите проектоизменения на Конституцията, съгласно Споразумението от Преспа, съобщава македонският телевизионен канал  “Сител“  .  \r\nВ рамките на пет работни дни всички заинтересовани страни ще трябва да дадат своите мнения и коментари относно текста на проектоизмененията. Организатор на първия дебат ще бъде правителството. \r\nОсвен Правителство ще вземат участие всички организации на гражданското общество, университетите, Македонската академия на науките . Дебати ще има в повече градове и институциите ще бъдат отворени за обществеността. Утре е първият дебат в Скопие, съобщава правителството. \r\nСпоред неофициална информация, освен в Скопие, се планират дебати в Щип, Тетово, Битоля и Охрид. \r\nОбщественият дебат следва, след като депутатите успяха да преминат през втората фаза на конституционните промени само за три дни. След дебатите правителството ще трябва да подготви доклад с всички забележки и мнения, след което да подготви текста на предложените изменения. \r\nПарламентарният председател Талат Джафери трябва да насрочи заседание за окончателното приемане на измененията в срок от 30 дни. За да бъдат приети измененията на трето четене, ще бъде необходимо отново мнозинство от две трети. \r\n*** Арестуван е бившият директор на Управлението за сигурност и контраразузнаване(УБК) в Македония Владимир Атанасовски по заповед на Прокуратурата, пише македонското електронно издание  “МКД“ . \r\nПо време на заседанието в понеделник по  делото \"27 април\", част от обвиняемите свидетелстваха, че точно Атанасовски е бил организатор на насилието в парламента. Според показанията на обвиняемия Михаил Младеновски, по време на миналогодишните събития в парламента на 27 април Атанасовски организирал насилствено проникване в парламента, осигурил автомобил пред парламента, от който определени лица са вземали оръжие. \r\nБившият първи човек на УБК е задържан и изправен пред съдия на разпит по искане на прокуратурата за организирана престъпност и корупция. Прокурорът Вилма Русковска иска 30 дни задържане по наказателно дело за сдружаване с престъпни лица и неприятелска дейност. \r\nАтанасовски зае поста директор на УБК на 1 септември 2016 г., след оставката на Сашо Миялков от този пост. Той е директор на УБК до 16 юни 2017 г. \r\n*** Американски войник, базиран в Хавай, беше осъден във вторник на 25 години затвор за опит да окаже подкрепа на „Ислямска държава“, предва  AFP . \r\n35-годишният Икайка Ерик Канг, чиято присъда е част от споразумение за съдействие със Прокуратурата, също ще бъде под наблюдение най-малко 20 години след  освобождаването му от затвора. \r\n\"Канг се закле в защита на Съединените щати като член на нашата армия, но предаде страната си, като се закле в подчинение на „Ислямска държава“ и се опита да им предостави материална подкрепа\", заяви Джон Демърс, помощник-прокурор по националната сигурност. \r\nСпоред властите Канг, сержант в американската армия, е започнал да симпатизира на ислямистката групировка в началото на 2016 г. и редовно е гледал пропагандни видеоклипове, публикувани онлайн от терористичната група, като е изразявал  желание да стане член. \r\nПрокурорите заявиха, че той е говорил подробно за извършването на конкретни актове на насилие, включително стартирането на атаки на публични събирания като Коледния парад в Хонолулу и планирането на самоубийствен бомбен атентат в армейското подразделение, където служи. \r\nПрез юни и юли миналата година той се е срещнал с агенти на ФБР под прикритие, които се представят като хора с връзки в „Ислямска държава“ и им е предоставил секретни материали. \r\nТой също така е снабдил агентите с малък въздушен дрон и военно облекло и екипировка.", "date": "2018.12.05", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/12/05/2598192/21-otlichiya-v-razlichni-kategorii-byaha-razdadeni-na-petite-godishni-nagradi-zlatno-sartse-na-spisanie-business-lady-obzor.html", "text": "21 отличия в различни категории бяха раздадени на петите годишни награди \"Златно сърце\" на списание „BUSINESS LADY“. Годишните награди са за благотворителност и корпоративна социална отговорност „Златно сърце” и са организирани от списание и клуб Business lady и списание Bulgaria business review. Инициативата цели да възнагради морално усилията и да даде публичност на компании и институции, иницииращи и подкрепящи социални и общественополезни каузи и даващи своя принос към обществото, в което всички живеем и работим. Официалната церемония започна с песента „Една българска роза“, изпълнена от Цвети Радойчева, която заедно с Мариан Минчев от „Консонанс“ и танцовите изпълнения на „Ритмика“ цяла вечер се грижеха за доброто настроение на гостите. На събитието присъства и  председателят на Народното събрание Цвета Караянчева , която също бе отличена от сп. „BUSINESS LADY“ в категорията „Патриотични дейности“. Отличието на Цвета Караянчева е за това, че в качеството си на председател на 44-тото Народно събрание тя стана почетен патрон на честванията по случай 170-ата годишнина от рождението на Христо Ботев. Караянчева посочи, че наградата е за всички онези, които смятат, че националната кауза и памет са най-голямото ни богатство. „За мен е голяма чест да получа тази награда, защото това не е награда за престиж или реклама, това е награда за добродетелност. Като почетен председател на Инициативния комитет за честване на 170 години от рождението на Христо Ботев, тази награда е и за моите колеги и приятели, които се включиха активно в отбелязването на тази годишнина“, коментира Караянчева. По думите ѝ цялата 2018 г. е била белязана от тази годишнина.  \r\nВ същата категория бе отличено Дизайнерско студио и издателство „Витамин Арт“. Наградата бе връчена на  собственика на „Витамин Арт“ Татяна Узунова  за повишаването и съхранението на националното самочувствие. В своето слово за наградата Татяна Узунова заяви, че историческата тематика или не трябва да се докосва, или да се поднася достойно. „Благодаря ви за признанието, което днес получих, защото тази награда е много важна за мен. За своята вече десетгодишна история дизайн студио „Витамин Арт“ издава различни книги, календари и рекламни материали“, каза собственикът на студиото Татяна Узунова. „Смятам всички клиенти за специални и затова се опитвам да намеря индивидуален подход към всеки един от тях. И мисля, че вършим много важна работа, когато с един красив, правилно написан и оформен продукт, поднасяме информация на хора, включително и на младото поколение“, обясни Узунова. По думите ѝ на младото поколение трябва да се предават знания и да се възражда памет. Узунова посочи, че е много важна историята на древната и велика държава България. „И към нея задължително трябва да се подхожда акуратно и внимателно“, каза още Татяна Узунова.  \r\nОсвен в категорията „Патриотични дейности“, награди бяха връчени и в: „Подкрепа на беззащитните“, „Информационни кампании за превенция и устойчивост“, „Образование, обучение и развитие“, „Устойчиво развитие“, „Корпоративен гражданин“, „Медиите и социалните каузи“,  „НПО в действие“, „Отговорен работодател“ и „Цялостна социална корпоративна отговорност и благотворителна дейност“.  \r\nОтличия получиха: „Пощенска банка“, „Виваком“, „Кауфланд България“. Два пъти бе отличена компанията „А1 България“ за подкрепа на беззащитните и като отговорен работодател. Отличия получиха още „dm България“, „Дженарали застраховане“, „Кредисимо“, \"PHILIP MORRIS\",  „НАКСЕКС ТЕХНОЛОДЖИКЪЛ ДИВЕЛОПМЪНТ“, \"Нова телевизия\", БНТ2, Радио FM+, „Рефан България“, Фондация „Нашият дом е България“, Фондация  за социална промяна и включване, Фондация „7 каузи“, Сдружение „Аутизъм днес“, Сдружение „Маринела“. Тазгодишният акцент на наградите са кампании и инициативи, насочени към децата, семействата, подрастващите и младите хора в посока на тяхното обучение и професионално развитие в България и създаването на нормална и здравословна среда, в която да живеят и да се реализират. Част от церемонията бяха заместник-министърът на външните работи Георг Георгиев, зам.-министърът на труда и социалната политика Султанка Петрова и народни представители от 44-тото Народно събрание.  \r\nДеница КИТАНОВА", "date": "2018.12.05", "title": "21 отличия в различни категории бяха раздадени на петите годишни награди \"Златно сърце\" на списание „BUSINESS LADY“ (ОБЗОР)"}
{"url": "http://www.focus-news.net/news/2018/12/05/2598190/tass-rusiya-prizova-vmesto-sanktsii-s-iran-da-se-vodi-vzaimnouvazhitelen-dialog.html", "text": "Русия на срещата на Съвета за сигурност на ООН заради ракетния опит на  Иран призова вместо заплахи и санкции срещу Техеран да се проведе взаимно уважителен диалог с него, предава  TACC \r\nРуският представител към постоянното представителство на страната в ООН Фьодор Стржиновски по време на консултациите подчерта, че \"вместо заплахи и санкции заинтересованите страни трябва да имат пълен и взаимно уважаван диалог\". \"Ние не вярваме, че Иран е нарушил Резолюция 2231 на Съвета за сигурност на ООН, съдържащ само призив, а не забрана според нашите западни партньори да се въздържат от дейности, свързани с пускането на балистични ракети, предназначени да доставят ядрени боеприпаси\". \r\nСтржиновски подчерта, че Обединеното кралство и Франция, които свикаха среща на Съвета за сигурност на ООН заради данните за балистичните тестове на Иран, не предоставиха доказателства, че Техеран е нарушил резолюцията на Съвета за сигурност на ООН. \r\n\"Руската федерация няма никаква информация, че Иран е направил тест за балистична ракета, предназначена за доставка на ядрени боеприпаси на 1 декември\", каза още той. Също така няма доказателства за това от страна на Великобритания или Франция по време на консултациите на Съвета за сигурност на ООН този въпрос. \"  Юлиян Марков", "date": "2018.12.05", "title": "ТАСС: Русия призова вместо санкции с Иран да се води взаимноуважителен диалог"}
{"url": "http://www.focus-news.net/news/2018/12/05/2598195/gd-granichna-politsiya-intenziven-e-trafikat-za-tovarni-avtomobili-na-izhod-na-granitsite-s-rumaniya-turtsiya-i-gartsiya.html", "text": "Интензивен е трафикът за товарни автомобили на изход на границите с Румъния, Турция и Гърция. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-гръцката граница трафикът е интензивен на ГКПП „Каулата“ за товарни автомобили на изход. На българо-турската граница трафикът е интензивен за товарни автомобили на изход на ГКПП „Капитан Андреево“ и ГКПП „Лесово“. На българо-румънската граница трафикът е интензивен на ГКПП „Дунав мост“ и ГКПП „Дунав мост 2“ за товарни автомобили на изход. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.12.05", "title": "ГД „Гранична полиция“: Интензивен е трафикът за товарни автомобили на изход на границите с Румъния, Турция и Гърция"}
{"url": "http://www.focus-news.net/news/2018/12/05/2598194/the-wall-street-journal-v-opek-sa-nedovolni-ot-sblizhavaneto-na-rusiya-sas-sauditska-arabiya.html", "text": "Укрепването на връзките между Москва и Рияд, както и координирането на действията им на петролните пазари, предизвикват недоволство сред редица държави от ОПЕК, пише авторитетното американско издание   The Wall Street Journal . \r\n\"Докато ОПЕК проучва възможността за намаляване на производството за коригиране на спада в цените на петрола, членовете на организацията са възмутени поради близките връзки на Саудитска Арабия и Русия\", - се казва в материала. Той отбелязва, че представители на тези страни \"са все по-загрижени, че Саудитска Арабия дава на руската страна извън ОПЕК твърде голямо влияние върху цената на петрола\". \"Според тях плановете на картела за повишаване на цените на петрола могат да бъдат застрашени без съгласието на Русия\", се казва в публикацията. \r\nКакто се подчертава в публикацията, \"докато връзката между двамата най-големи износители на петрол расте, много от членовете на картела, включително Венецуела, Алжир, Кувейт и Нигерия, смятат, че са били отстранени\". Един от източниците на вестника сред представителите на страните от ОПЕК отбеляза, че някои в организацията смятат за несправедливо да се провеждат закрити консултации за петрола в Москва и Рияд. Според този източник решението на Катар да се отдели от ОПЕК до голяма степен е продиктувано от сближаването на Руската федерация и Саудитска Арабия. \r\nДруг източник на публикация сред представителите на страните от ОПЕК отбеляза, че отношенията с Русия в Риад са важни в светлината на убийството на журналиста Джамал Хашоги през октомври тази година. Както се посочва в публикацията, \"след инцидента, кралството все повече се приближава към Москва, защото трябва да сключи нови съюзи\". \r\nРъководителят на Министерството на енергетиката на Руската федерация Александър Новак по-рано съобщи, че министрите на ОПЕК + на среща на 5 декември ще продължат преговорите за нивото на съкращения в производството на петрол през 2019 г. Русия заедно със Саудитска Арабия играе ключова роля в споразумението ОПЕК +. И двете страни все още не са постигнали консенсус за съкращаване на производството през 2019 г.  Юлиян Марков", "date": "2018.12.05", "title": "The Wall Street Journal: В ОПЕК са недоволни от сближаването на Русия със Саудитска Арабия"}
{"url": "http://www.focus-news.net/news/2018/12/05/2598193/nezavisen-makedoniya-bivshiyat-direktor-na-ubk-v-makedoniya-e-zadarzhan-za-30-dni.html", "text": "Бившият директор на Управлението за сигурност и контраразузнаване (УБК) в Македония  Владимир Атанасовски  е задържан за 30 дни от съдията по предварителното производство, пише скопското издание  “Независен“ . \r\nКъсно във вторник  вечер той е бил задържан в затвора в Шуто Оризари. \r\nПрокурорът поиска задържане на Атанасовски, след като трима от обвиняемите в нападението в парламента на 27 април съобщиха, че заедно с други служители на УБК е организирал нахлуването в Събранието. Прокурорът поиска задържането му на три основания - опасност от бягство, влияние върху свидетелите и опасност от повторение на деянието. \r\nПрокуратурата го преследва за престъпна асоциация и за враждебна дейност и обяви разширяването на разследването в тази посока. \r\nАдвокатът на заподозрения твърди, че прокуратурата не трябва да се доверява на хора, които са застрашени от доживотен затвор. \r\nСпоред показанията на обвиняемия Михаил Младеновски, по време на миналогодишните събития в парламента на 27 април Атанасовски организирал насилствено проникване в парламента, както и осигурил автомобил пред парламента, от който определени лица са вземали оръжие.  Юлиян Марков", "date": "2018.12.05", "title": "„Независен“ (Македония): Бившият директор на УБК в Македония е задържан за 30 дни"}
{"url": "http://www.focus-news.net/news/2018/12/05/2598182/afp-kitay-shte-prilozhi-barzo-dostignatite-dogovorenosti-sas-sasht.html", "text": "Китай заяви в сряда, че ще ускори търговските преговори със Съединените щати през следващите 90 дни и обеща да приложи бързо конкретни мерки, които вече бяха договорени, предава  AFP .  \r\nМинистерството на търговията заяви, че преговорите между президентите Си Дзинпин и Доналд Тръмп през уикенда са били \"успешни\" и е \"уверено\" в изпълнението на споразумението. \r\n\"Икономическите и търговските екипи на двете страни активно ще продължат преговорите в рамките на 90 дни, в съответствие с ясен график и пътна карта\", се казва в изявление на Министерството. \r\n\"Китай ще започне с изпълнението на конкретните мерки, в които е постигнат консенсус, колкото по-рано, толкова по-добре\", каза той, без да предостави повече подробности. \r\nТръмп и Си се споразумяха за примирие в търговската война в кулоарите на срещата на върха на Г-20 в Аржентина в събота, като отложиха налагането на нови мита и предоставиха на преговарящите 90 дни, за да постигнат споразумение. Изявлението на Министерството на търговията в сряда е първото публично признание на китайското правителство за 90-дневната хронология.  Юлиян Марков", "date": "2018.12.05", "title": "AFP: Китай ще приложи бързо достигнатите договорености със САЩ"}
{"url": "http://www.focus-news.net/news/2018/12/05/2598198/stolichna-obshtina-osiguryava-dopalnitelna-vazmozhnost-na-grazhdanite-da-parkirat-na-vremenni-buferni-parkingi.html", "text": "Гражданите отново ще имат възможност за паркиране в най-дясната пътна лента на основни входни булеварди на столицата в рамките на днешния ден. Това съобщиха от пресцентъра на  Столична община . Шофьорите ще могат да оставят автомобилите си на бул. „Александър Малинов“ при метростанция „А. Т. Балан“ и „Бизнес парк София\", при метростанция „Дружба“ на бул. „Цветан Лазаров“ и бул. „Кръстьо Пастухов“, бул. „Ботевградско шосе“ при спирката на трамвай №22, на бул. „Царица Йоана“ при местростанция „Люлин“. \r\nЦелта е стимулиране използването на обществен транспорт.", "date": "2018.12.05", "title": "Столична община осигурява допълнителна възможност на гражданите да паркират на временни буферни паркинги"}
{"url": "http://www.focus-news.net/news/2018/12/05/2598197/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от - 4° до 10°. Времето над страната е с разкъсана облачност. Вятър духа в областите Видин, Силистра, Смолян, Търговище и Шумен. \r\nПътните настилки са предимно мокри, по усойните и планински райони частично заснежени или заледени, обработени и проходими при зимни условия. \r\nДъжд вали в областите Бургас, Враца, Кюстендил, Монтана, Перник, София, Шумен и Ямбол, както и в района на гр. Ябланица /обл. Ловеч/, Картела, Церово и Сестримо /обл. Пазарджик/, Искър и Телиш /обл. Плевен/, гр. Сливен и Нова Загора /обл. Сливен/, Свиленград, Тополовград, Ивайловград /обл. Хасково/. \r\nСняг в района на проход „Петрохан“ /обл. Монтана/, на Костандово /обл. Пазарджик/ и на Любеново /обл. Плевен/. \r\nНамалена видимост поради мъгла: \r\n- до 50 м има в района на Български извор /обл. Ловеч/, Гулянци /обл. Плевен/; \r\n- до 100 м има в района на Летница и Добродан /обл. Ловеч/, Българене и Деков /обл. Плевен/ \r\n- до 150 м има в област Добрич, както и в района на проход „Дюлински“ /обл. Бургас/, Любеново и Муселиево /обл. Плевен/, Костинброд /обл. София/, АМ „Хемус“ /обл. Шумен/. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 се осъществява двупосочно в платното посока София поради ремонтни-възстановителни дейности на виадукти при км 17+440 и км 18+140 до 20.12.2018 г.. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София.  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 20.12.2018 г. \r\nАМ „Хемус“:  \r\nОбласт София: \r\nНа 05.12.2018 г. от 09:30 до 16:00 часа движението по в тунел \"Топли дол\" се извършва двупосочно в тунелната тръба в посока София поради техническо обследване на тръбата в посока Варна е ограничено.  \r\nНа 05.12.2018 г. от 09:30 до 16:00 часа движението в тунел \"Правешки ханове\" в посока София се осъществява само в активната лента поради ремонтни дейности в изпреварващата лента.  \r\nДо 31.03.2019 г. в участъка от км 30+260 до км 47+060 /от п.в. „Витинска река“ до п.в. Ботевград/ само в посока София е ограничено движението на МПС над 12 тона поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 20.12.2018 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 15.12.2018 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\n Област Варна: \r\nДо 30.12.2018 г. движението в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДо 23.12 2018 г. движението от км 0+000 до км 8+600 се осъществява двупосочно в платното в посока Бургас поради частични ремонтни дейности на асфалтовата настилка.  \r\nАМ „Люлин“: няма ограничения  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ – забранен за МПС над 12 т както и тегленето на ремаркета и полуремаркета - целогодишно; \r\n- „Твърдишки“ - забранен за МПС над 10 т - целогодишно; \r\n- „Троянски“ - забранен за МПС над 12 т; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г. \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 07.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 14.12.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДо 30.12.2018 г. движението по пътя Златни пясъци – Варна поради ремонтни дейности се осъществява двупосочно  в следните участъци: \r\n- от км 99+000 до км 100+100 се осъществява двупосочно в лявото платно  \r\n- от км 94+000 до км 90+800 се осъществява двупосочно в лявото платно  \r\n- от км 95+813 до км 97+850 се осъществява двупосочно в дясното платно. \r\nШофьорите да се движат  с повишено внимание и съобразена скоросту спазвайки пътната сигнализация. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 05.12.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-19: Движението по път II-19 Симитли – Предел в участъка от гр. Симитли до Предел от км 0+000 до 20+000 се осъществява в едната лента поради полагане на хоризонтална маркировка в часовете от 10:00 до 16:00. Водачите да се движат с повишено внимание и съобразена скорост в свободната лента съобразно създадената организация на движение. Срок до 05.12.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 14.12.2018 г.; \r\nПът ІІІ-7306: Движението по път ІІІ-7306 в участъка Лозарево – Черница – Сунгурларе – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ –7306: Движението по път III-7306 в участъка Черница – Сунгурларе от км 5+000 до км 8+000 се осъществява с повишено внимание поради ремонтни дейности. Участъкът в ремонт е сигнализиран с пътни знаци. Срок до 14.12.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени - Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nПът ІІІ-623: Движението по път III-623 Големо село – Мало село – Мламолово – Бобов дол от км 0+000 до км 11+475 се осъществява с повишено внимание поради частични ремонтни дейности на асфалтовата настилка. Сигнализирано е с пътни знаци. Срок до 10.12.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица до 31.12.2018 г.. Срок  \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.12.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.12.2018 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nПът ІІІ-7306: Движението по път ІІІ-7306 Сунгурларе – Пъдарево в участъка от с.Чубра – с.Пъдарево е ограничено за МПС над 12 т.  Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 14.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частичен ремонт на асфалтовата настилка. Срок до 07.12.2018 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.12.05", "title": "Актуална пътна обстановка"}
{"url": "http://www.focus-news.net/news/2018/12/05/2598628/veliko-tarnovo-zapochnat-no-nedovarshen-e-remontat-na-myusyulmanskiya-molitven-dom-v-selo-vardim.html", "text": "Започнат, но недовършен е ремонтът на мюсюлманския молитвен дом в село Вардим, община Свищов. Това каза пред  Радио „Фокус“ – Велико Търново  кметът на населеното място Сенка Добрева. Тя припомни, че през миналата година Дирекция „Вероизповедания“ към Министерски съвет е отпуснала 10 000 лева за реконструкция. „Ремонтът започна, но не е приключил. Сградата е недовършена. Средствата се контролират от мюсюлманското настоятелство в Свищов и аз не мога да дам по-конкретна информация за тяхното разходване“, посочи още Сенка Добрева и подчерта, че е изпращала две запитвания – до Община Свищов и до мюсюлманското настоятелство в града. Тя отправи призив за по-бързи действия, защото по думите й, лошите метеорологични условия ще унищожат направеното до момента.  припомня, че през миналата година държавата финансира с 81 000 лева ремонтите на църкви, джамии и манастири в община Свищов. \r\nЛуиза ТРАНЧЕВА", "date": "2018.12.05", "title": "Велико Търново: Започнат, но недовършен е ремонтът на мюсюлманския молитвен дом в село Вардим"}
{"url": "http://www.focus-news.net/news/2018/12/05/2598199/predstoyashti-mezhdunarodni-sabitiya-za-5-dekemvri-agentsiya-fokus.html", "text": "*** Френските депутати ще обсъдят и гласуват концесии за увеличаването на акциза върху петрола, които трябва да успокоят протестите \r\n*** Премиерът на Великобритания Тереза Мей ще отговаря на въпроси в парламента \r\n*** Президентът на Венецуела Николас Мадуро пристига на визита в Русия, където ще се срещне със своя колега Владимир Путин \r\n*** Държавно погребение на Джордж Х. Буш в Националната катедрала във Вашингтон \r\n*** Глобален форум за миграцията и развитието, съпредседателстван от Мароко и Германия \r\n*** Парламентът на Южна Африка ще обсъжда предложенията за експроприация на селскостопански земи \r\n*** Среща на ООН за обсъждане на бъдещето на Западна Сахара \r\n***", "date": "2018.12.05", "title": "Предстоящи международни събития за 5 декември ( Агенция „Фокус“ )"}
{"url": "http://www.focus-news.net/news/2018/12/05/2598200/predstoyashti-sabitiya-v-stranata-za-5-dekemvri-agentsiya-fokus.html", "text": "*** \r\nОт 16.00 часа на „Дондуков“ 2 президентската институция ще бъде домакин на церемонията по връчването на годишните награди в конкурса „Доброволческа инициатива“ за 2018 г. Държавният глава Румен Радев ще поздрави участниците и организаторите в събитието.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 13.00 часа при тунел „Витиня“ в платното в посока София (33-ти км на автомагистрала „Хемус“) министърът на регионалното развитие и благоустройството Петя Аврамова и председателят на Управителния съвет на Агенция „Пътна инфраструктура“ инж. Светослав Глосов ще проверят заключителния етап от ремонтните работи на виадукта. \r\n*** \r\nОт 16.30 часа в зала 3.1 на Националния дворец на културата министърът на регионалното развитие и благоустройството Петя Аврамова ще открие Годишното информационно събитие на Оперативна програма „Региони в растеж“ 2014-2020 г. за 2018 г. \r\n*** \r\nОт 09.30 часа в сградата на ГДБОП ще бъде даден брифинг по повод поредна успешна съвместна операция на ГДБОП и Специализираната прокуратура. Подробности за резултатите от нея ще оповестят заместникът на главния прокурор Иван Гешев, директорът на ГДБОП главен комисар Ивайло Спиридонов, и прокурорът от Специализирана прокуратура Евгения Станкова. \r\n*** \r\nОт 09.30 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 13-и състав на Специализирания наказателен съд ще заседава по делото срещу Бисер П. и Николай С., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 5-и състав на Специализирания наказателен съд ще заседава по делото срещу Маньо С., Васил Р и Данаил И. , на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 14-и състав на Специализирания наказателен съд ще заседава по делото срещу Десислава И. Биляна П. и Петко Д., на които са повдигнати обвинения за подкуп. \r\n***    \r\nОт 10.00 часа в БТА зам.-министърът на образованието и науката Карина Ангелиева ще участва в пресконференция на проекта по Оперативна програма „Наука и образование за интелигентен растеж“ - „Постигане на оптимална среда за обучение, научни изследвания, иновации и устойчиво развитие на човешкия капитал в сферата на химическите науки: Адаптиране на образованието днес за утрешния ден”.  \r\n*** \r\nОт 10.00 часа в зала 10 на НДК ще се проведе XV Общо събрание на Българската стопанска камара. \r\n*** \r\nОт 10.00 часа в Университета по библиотекознание и информационни технологии ще се проведе многокомпонентно комуникативно събитие, посветено на 10-годишнината от създаването на катедра „Библиотечен мениджмънт“ в УниБИТ. \r\n*** \r\nОт 10.00 часа в хотел „Маринела“ ще се проведе SKY DAY 2018 - събитие за авиация и туризъм. \r\nПо време на SKY DAY 2018 ще бъдат дискутирани въпросите за дигиталната революция в гражданската авиация. От 19.00 часа ще се проведе официалната церемония по награждаване на най-предпочитаните авиокомпании в България – Sky Awards 2018. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Иван И., Христо Г., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в Музея на Спорта при Национален стадион „Васил Левски“ ще се проведе международната конференция „Достъп до спорт - спортът инструмент за социално включване“. \r\n*** \r\nОт 10.00 часа в Националния пресклуб на БТА Факултетът по химия и фармация към СУ „Св. Климент Охридски“ ще даде пресконференция за мобилността на младите учени в рамките на европейското пространство.  \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад от „Алро“ СА, ч.ю.л., Република Румъния, за издаване на лицензия за дейността „търговия с електрическа енергия\". На заседанието на Комисията ще бъде разгледат и доклад относно заявление на „Алпик Енерджи“ СЕ за продължаване срока на лицензия, издадена за дейността „търговия с електрическа енергия“.  \r\n*** \r\nОт 10.00 часа 9-и състав на Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 10-и състав на Специализирания наказателен съд ще заседава по делото срещу Росен Ч. и Полина И., на които са повдигнати обвинения за организиране и ръководене на организирана престъпна група. \r\n*** \r\nОт 10.30 часа до 12.00 часа в Аулата на Университетска акушеро-гинекологична болница „Майчин дом“ ще се състои откриване на първата у нас онлайн платформа за информираност за най-разпространените социалнозначими заболявания: Портал на пациента.  \r\n*** \r\nОт 10.30 часа в Националния учебен център на БЧК в село Лозен ще се проведе уникална демонстрация на спасителни действия при земетресение и последващ пожар.  \r\n*** \r\nОт 11.00 часа в Националния дворец на децата ще бъде открита изложба с наградените рисунки от националния конкурс за детска рисунка с международно участие „С очите си видях беда“.  \r\n*** \r\nОт 11.00 часа в Централното фоайе на Националната библиотека „Св. св. Кирил и Методий” ще бъде валидирана пощенска марка „140 г. Национална библиотека”. \r\n*** \r\nОт 11.00 часа в зала „Арена“ на хотел „Арена ди Сердика“ ще се проведе дискусия на тема „Несъответствия на пазара на труда“, организирана от фондация „Фридрих Еберт“ и сдружение „Солидарна България“. \r\n*** \r\nОт 11.00 часа 16-и състав на Специализирания наказателен съд ще заседава по делото срещу Светозар П., Антон Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 12.00 часа в Националния пресклуб на БТА ще се състои пресконференция „Светът и Балканите – финанси, банки и политика“ с участието на доц. Георги Чанков – преподавател в УНСС, и Кольо Парамов – финансов анализатор.  \r\n*** \r\nОт 13.00 часа 19-и състав на Специализирания наказателен съд ще заседава по делото срещу Лъчезар Я. и Габриел П., на които са повдигнати обвинения за изнудване. \r\n*** \r\nОт 13.30 часа в заседателната зала на ВСС ще се проведе заседание на прокурорската колегия.  \r\n*** \r\nОт 13.30 часа 1-ви състав на Специализирания наказателен съд ще заседава по делото срещу  Пламен Г., Ердинч Х. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 11-и състав на Специализирания наказателен съд ще заседава по делото срещу  Маджар К., Венелин К. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 18-и състав на Специализирания наказателен съд ще заседава по делото срещу  Браиан С. и Калин Й., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа в Балната зала на Националната галерия ще бъде пуснато в употреба издание на тема „70 години Национална галерия“ – една пощенска марка и специален пощенски печат. \r\n*** \r\nОт 14.00 часа в „+ това“ (ул. „Марин Дринов\" 30) ще се проведе семинар за журналисти на тема „Да говорим открито за ХИВ“. Организатор е фармацевтичната компания ГлаксоСмитКлайн. \r\n*** \r\nОт 16.00 часа Столична община и Обсерватория по икономика на културата ще представят изследването „София – град на творческата икономика“ в Американския център на Столична библиотека. \r\n*** \r\nОт 16.00 часа в Мраморно фоайе – партер на Столична библиотека ще се състои тържественото откриване на Благотворителния Коледен базар, организиран от Столична библиотека, Народно читалище „Бели брези 2007“ и 99 ЦДГ „Брезичка“ под наслов „Деца даряват на деца“.  \r\n*** \r\nОт 16.00 часа в зала 8 на НДК ще се проведе международната конференция „Нови перспективи в университетското образование за учители по немски език в България“, организирана от Гьоте-институт България. \r\n*** \r\nОт 16.00 часа до 17.30 часа в Американския център на Столична библиотека ще бъде представено изследването „София – град на творческата икономика“. \r\n*** \r\nОт 18.00 часа в „Мини мол“ – Люлин ще се проведе среща с цел  представяне на  ПП „Коалиция за Теб, България“ с председател Валери Григоров (оз.генерал гранични войски).  \r\n*** \r\nОт 18.00 часа в Галерията на Съюза на българските художници ще бъде открита изложба „Богомил Благоев – живопис. 75-годишнина и 50 години творчество“. \r\n*** \r\nОт 18.00 часа в Галерия +359 ще бъде представена изложбата на Калина Димитрова „Все по-нови води се вливат в тези, които вече са се влели в същите реки”. \r\n*** \r\nОт 18.00 часа в Театър „София“ ще се играе постановката „Госпожа министершата“.  \r\n*** \r\nОт 18.30 часа „Грийнпийс – България“ планира прожекция на фасадата на Министерския съвет срещу  издаването на ново комплексно разрешително на ТЕЦ „Бобов дол“, което да узаконява изгарянето на отпадъци. \r\n*** \r\nОт 18.30 часа Фондация „Благотворител“ ще отбележи Международния ден на доброволеца в A Hub (ул. „Христо Белчев“ 3). \r\n*** \r\nОт 18.30 часа Издателство „Жанет 45“ ще представи книгата „Дордето слънцето се пръсне“ с  \r\nизбрани стихотворения от Дилън Томас във „Фотосинтезис“ (бул. „Васил Левски\" 57). \r\n*** \r\nОт 18.30 часа в Софийски Арсенал – Музей за съвременно изкуство ще бъде представен проектът на Лиляна Караджова и Димитър Стоянович „Свободата тук и сега“. \r\n*** \r\nОт 19.00 часа в Централния Военен Клуб ще се проведе официалната церемония по връчване на наградите в конкурса „Мисията ДОБРОВОЛЕЦ – (не)възможна”. \r\n*** \r\nОт 19.00 часа в Литературния клуб на Столична библиотека ще бъде дадено началото на инициатива „Пишещо училище“. \r\n*** \r\nОт 19.00 часа в залата на Френския културен институт TELUS International ще връчи грантове в размер на 150 000 лева на 25 неправителствени организации в областта на образование, здравеопазване и екология. \r\n*** \r\nОт 19.30 часа в кино „Люмиер Лидл“ ще се състои концертът на португалската певица Жоана Амендоейра. \r\n*** \r\nОт 20.00 часа в Зала 1 на НДК ще бъде открито 32-рото издание на Новогодишния музикален фестивал. \r\n*** \r\nОт 18.00 часа в Народно читалище „Родолюбие“ ще се състои концерт на Петя Буюклиева и Милена Костова със златните песни на Тончо Русев.  \r\n*** \r\nОт 15.00 часа в кафе-сладкарницата на ОДМВР - Благоевград ще се проведе брифинг във връзка с традиционната акция „Зима“. \r\n*** \r\nОт 18.30 часа кметът д-р Атанас Камбитов ще запали коледните светлини на елхата на площад „Георги Измирлиев”.  \r\n*** \r\nОт 09.00 часа в галерия „Георги Баев“ ще бъде открита изложба-базар на съвременни български икони. \r\n*** \r\nОт 10.00 часа в Mall Galleria ще бъде организиран пункт за събиране на монети от всички желаещи да се включат в акцията „Жълти стотинки – Деца помагат на деца!”. \r\n*** \r\nОт 10.00 часа в Бургаския свободен университет ще се състои тържествена церемония за връчване на дипломите на Випуск 2018.  \r\n*** \r\nОт  13.00 часа кметът Димитър Николов ще награди най-изявените бургаски ученици за учебната 2017/2018 година в зала „Атриум“ на Бургаски свободен университет. \r\n*** \r\nОт 18.00 часа Вокален ансамбъл „Фортисимо“ ще представи дебютния си албум с концерт в залата на Културен дом на нефтохимика. \r\n*** \r\nОт 10.00 часа в зала 114 в Машинно-технологичния факултет на Техническия университет ще се състои награждаването на студенти с отличен успех и постижения на национални олимпиади, конкурси и състезания в различни области на науката, изкуството, бизнеса, спорта, социални проекти, благотворителни инициативи и др. Специални ще бъдат петима чуждестранни студенти, които в момента са на обмен по програма „Еразъм+\" и 10 първокурсници, приети тази година по Постановление № 103 на МС за осъществяване на образователна дейност сред българите в чужбина. Двама са от Молдова, а останалите - от Украйна. \r\n*** \r\nОт 13.00 часа в Зала 1 на Икономическия университет ще се състои тържествено връчване на петите Годишни награди от учредения в Центъра за изследване и прилагане на нови информационни и комуникационни технологии (ЦИПНИКТ) „Фонд за финансово подпомагане на талантливи студенти\". Ще бъдат връчени една поименна награда „Моис и Илко Ескенази\" и няколко от „Фонд на ЦИПНИКТ за финансово подпомагане на талантливи студенти\". Наградите на номинираните студенти ще връчи ректора на ИУ – Варна проф. д-р Пламен Илиев. \r\n*** \r\nОт 17.00 часа в Конферентната зала на Висше училище по мениджмънт ще се състои официалната церемония по дипломиране на Випуск 2017/2018 г. \r\n***  \r\nОт 11.00 часа в Аулата на Ректората на ВТУ „Св. св. Кирил и Методий“ ще се проведе Тържествено събрание по случай Студентския празник 8 декември, връчване на Академичната награда на Община Велико Търново.  \r\n***  \r\nОт 14.00 часа в  салона на РЗИ – Велико Търново ще се състои награждаване на победителите в конкурса за подложка на чаша на тема „С аромат на кафе или чай, но без цигара”, посветен на Международния ден без тютюнопушене – 15 ноември.  \r\n***  \r\nОт 16.00 часа в голяма зала на Община Велико Търново ще се състои концерт „Приятели на социалните услуги“.  \r\n***  \r\nОт 17.00 часа в Регионална библиотека „Петко Р. Славейков“ е ще бъде открита документална изложба, посветена на живота и делото на Капитан Петко войвода.  \r\n*** \r\nОт 20.00 часа в Арт клуб ТАМ ще се проведе представление - лекция за Х.Ф. Лъвкрафт. \r\n*** \r\nОт 14.00 до 15.30 часа в Залата на ОИЦ - Видин ще се проведе обучение на тема „Дигитални умения за развитие на бизнеса - ниво II“ по програма на Google и SoftUni Digital. \r\n*** \r\nОт 14.00 часа в Актова зала на Профилирана езикова гимназия ще се състои общински етап на ученически игри по шахмат. \r\n*** \r\nОт 17.30 часа в в митрополитския храм „Св. Николай Мирликийски” ще бъде дадено началото на всенощно бдение. Богослужението ще оглави Врачанският митрополит Григорий в съслужение с врачански свещеници. В бдението ще участва и мъжкият хор за византийско пеене „Св. Наум Охридски” от София. \r\n*** \r\nОт 17.30 часа в Музея на хумора и сатирата фотографът и  оператор Емил Михов ще представи за първи път пред  широка публика филмирани габровските шеги.  \r\n*** \r\nОт 17.30 часа в Регионална библиотека „Априлов-Палаузов“ ще бъде представена книгата „Голямата работа“ на Пламен Петков. \r\n*** \r\nОт 10.00 часа Младежки център – Добрич организира неформално обучение на тема „Граждански права“ с ученици от Финансово-стопанска гимназия „Васил Левски“. \r\n*** \r\nОт 10.30 часа в Художествената галерия ще се проведе работилница за въображение. \r\n*** \r\nОт 18.30 часа Езикова гимназия „Гео Милев“ организира празник „Коледни светлини“ - концерт за запалване коледните светлини на училището. \r\n*** \r\nОт 19.00 часа в Концертната зала на Младежкия център ще бъде представен спектакълът „Идеалните непознати“. \r\n*** \r\nОт 17.30 часа в ХГ „Христо Градечлиев“ ще бъде открита изложба „От жените на Каварна“.  \r\n*** \r\nОт 17.30 часа ще бъдат запалени светлините на елхата на пл. „20-ти юли“. \r\n*** \r\nОт 19.00 часа в Общинската художествена галерия ще бъде открита изложбата  живопис на проф. Димитър Рашков. \r\n*** \r\nОт 10.00 часа в читалище „Братство” ще бъде отбелязан Международния ден на доброволеца.  \r\n*** \r\nОт 17.30 часа в Художествена галерия „Владимир Димитров – Майстора“ ще бъде вернисажът на живописната композиция „Голям сърдечен иконостас“ на художника Станислав Божанков – Станков. \r\n*** \r\nОт 09.00 часа в зала „Арена Асарел\" ще започне вторият ден от Международния детски футболен турнир „Проф. Д-р Лъчезар Цоцорков“. \r\n*** \r\nОт 09.00 часа в Зала 2 на Окръжен съд ще се гледа делото на подсъдимите са Милена К., Димитър Р. и Славка П. Срещу подсъдимата Милена К. е повдигнато обвинение за предлагане на подкуп на длъжностни лица. Срещу подсъдимия Димитър Р. е повдигнато обвинение за помагачество. Срещу Славка П. е повдигнато обвинение за приемане на подкуп в размер на 62 200 лева \r\n*** \r\nОт 10.00 часа в Културен дом „Борис Христов” ще се проведе регионална кръгла маса „Канада – България: СЕТА – Икономическо партньорство за повече бизнес възможности”. \r\n*** \r\nОт 11.30 ч. в сградата на Многофункционален социален център на БЧК – Пловдив ще бъдат раздадени грамоти на най-активните доброволци на Български червен кръст - Пловдив. \r\n***     \r\nОт 11.00 часа в зала 308 ще се проведе пресконференция по повод коледните и новогодишни събития в Разград.  \r\n*** \r\nОт 10.00 часа ще се проведе планирано занятие за действие на служителите от Областна администрация - Русе при пожар в сградата.  \r\n*** \r\nОт 17.30 часа в зала 1 на Община Свищов ще бъде представена книгата „Камино – пътят на завръщането“. \r\n*** \r\nОт 17.30 часа тържествено ще бъдат запалени светлините на коледната елха в Държавен куклен театър – Сливен. \r\n***   \r\nОт 18.00 часа в зала „Май” на Община Сливен ще се проведе Дарителски кръг „За по-доброто бъдеще на Сливен 2018“ по повод 5 декември – Международен ден на дарителството. \r\n*** \r\nОт 12.30 часа в Професионалната гимназия по туризъм и строителство ще се проведе занятие на тема „Основни действия при пожар и работа с пожарогасители“.  \r\n*** \r\nОт 15.00 часа на пл. „Свобода\" смолянските доброволци, съвместно с доброволното формирование на гр. Девин ще демонстрират аварийно-спасителни действия при катастрофа. \r\n*** \r\nОт 17.00 часа на амфитеатъра на Новия център кметът Николай Мелемов ще запали светлините на 6-метровото изкуствено коледно дърво. \r\n*** \r\nОт 17.30 часа в Родопски драматичен театър „Николай Хайтов“ – Зала 1 ще започне официалната церемония по връчване на наградите на победителите в Третото издание на фотоконкурса „Аз раста патриот“, който се провежда под егидата на областният управител Недялко Славов. \r\n*** \r\nОт 18.00 часа в Зала 1 на Родопски драматичен театър „Николай Хайтов“ ще бъде представен спектакълът „Тумба-лумба“ на Куклен театър - Бургас.  \r\n*** \r\nОт 13.00 часа в храм „Св. Николай Мирликийски Чудотворец\" второкласници ще присъства на беседа, свързана с големия църковен празник Никулден.  \r\n*** \r\nОт 17.30 часа в Регионалния исторически музей ще бъде открита изложбата „Нумизматичен салон“ 2018 г. \r\n*** \r\nОт 18.00 часа в зала 1 на хотел „Верея“ ще се състои отворена среща, организирана от ПП Възраждане – Стара Загора. На срещата ще бъде коментирана обстановката в страната, предсрочни избори и възможните алтернативи, ще бъде предоставена платформата за управление на Възраждане.  \r\n*** \r\nОт 17.00 часа в Славейковото училище за седми пореден път ще бъде открита изложба, посветена на ,,Деня на дарителя”, озаглавена „Съхранено за поколенията”. \r\n***   \r\nОт 14.30 часа в зала 363 ще се проведе пресконференция, на която ще бъде представена актуализираната програма за намаляване на замърсителите и достигане на установените норми за качество на атмосферния въздух както и планираните мерки за подобряване на качеството на въздуха.  \r\n***   \r\nОт 16.30 часа в основния ресторант на Гранд хотел Шумен Община Шумен организира Ден на шуменските дарители.  \r\n*** \r\nОт 18.00 часа в зала „Съвременност“ на Културно-информационен център „Безистен“ ще се състои Музикална вечер с орган и цигулка.", "date": "2018.12.05", "title": "Предстоящи събития в страната за 5 декември (Агенция „Фокус“)"}
{"url": "http://www.focus-news.net/news/2018/12/05/2598202/prezidentskata-institutsiya-shte-bade-domakin-na-vrachvaneto-na-godishnite-nagradi-v-konkursa-dobrovolcheska-initsiativa.html", "text": "В Международния ден на доброволчеството президентската институция ще бъде домакин на церемонията по връчването на годишните награди в конкурса „Доброволческа инициатива“ за 2018 г. Това съобщиха от  Прессекретариата на държавния глава . Президентът Румен Радев ще поздрави участниците и организаторите на събитието, което ще започне от 16.00 часа на „Дондуков“ 2.  \r\nЗа първи път Международният ден на доброволчеството се чества през 1985 г. по инициатива на ООН. За осма поредна година в България Фондация Национален алианс за работа с доброволци и Фондация „Лале“ организират конкурса „Доброволческа инициатива“, който отличава организации и институции от цялата страна, които реализират доброволчески инициативи, насочени към подпомагане на целеви групи и в различни сфери.", "date": "2018.12.05", "title": "Президентската институция ще бъде домакин на връчването на годишните награди в конкурса „Доброволческа инициатива“"}
{"url": "http://www.focus-news.net/news/2018/12/05/2598180/the-independent-velikobritaniya-se-doblizhava-do-vtori-referendum-za-brekzit.html", "text": "Натискът за втори референдум направи решителни стъпки напред в Лондон и Брюксел само седмица преди гласуването, на което се очаква парламентът да отхвърли предложението за споразумение с ЕС на Тереза Мей, пише британският вестник  The Independent , който инициира кампанията за втори референдум в кампания, наречена „Последна дума“. \r\nВъв вторник депутатите направиха значителен ход в подкрепа на плана да дадат на Камарата на общините (долната камара на британския парламент) повече правомощия да реши какво се случва, ако предложената сделка от правителството бъде отхвърлена. \r\nНяколко часа по-рано в Брюксел Съдът на Европейските общности се произнесе, че Великобритания може едностранно да отмени член 50 и да прекрати Брекзит, ако желае. \r\nДвойното развитие дава възможност на депутатите да осигурят нов референдум и правна яснота, че те биха могли да спрат процеса  на Брекзит, ако на референдума обществеността реши да остане в ЕС. \r\nСлабостта на правителството отново бе подчертана, тъй като то загуби три последователни гласувания - включително едно безпрецедентно поражение, което доведе до това, че администрацията на премиера бе обвинена в  \"неуважение към парламента\", отказвайки да публикува целият обем от правни съвети към предложеното от нейния кабинет и одобрено от останалите страни-членки на ЕС споразумение за оттеглянето на Обединеното кралство от ЕС. \r\nВ началото на седмицата кампанията „Последна  дума“ представиха петиция с подписите на над 1,5 милиона души на \"Даунинг стрийт\", които настояват  британската общественост да има последната дума относно Брекзит чрез нов референдум.  Юлиян Марков", "date": "2018.12.05", "title": "The Independent: Великобритания се доближава до втори референдум за Брекзит"}
{"url": "http://www.focus-news.net/news/2018/12/05/2598196/voa-vizhda-li-se-kraya-na-razsledvaneto-za-ruskata-namesa-v-prezidentskite-izbori-v-sasht.html", "text": "Някои юридически анализатори смятат, че последните събития показват, че разследването на руската намеса върви към своя край, пише на своята страница  радио The Voice of America . \r\n\"Бих очаквал, че ще видим някакво заключение през следващите няколко месеца\", заяви съдебния експерт от Охайо Рик Симънс  \"Той (Мюлер) няма времева линия, от която се изисква да се съобразява от закона и той не  дължи обяснение на какъв етап е разследването, така че все още нищо не е ясно.“ \r\nОбвинението на Коен, заедно с предходни обвинения и признания на вина, подкрепиха доверието в това разследване, въпреки че президентът продължава да го отхвърля като „лов на вещици“. \r\n\"Смятам, че според мен последните събития правят по-легитимно разследването\", заяви професорът по право в университета в Кънектикът Дъг Спенсър. \"И че около него наистина има неясноти, които заслужават разследване. Мисля, че това подкопава претенциите, че това е измама или че това е лов на вещици\". \r\nСпенсър също заяви, че смята, че обществената подкрепа за разследването \"започва да се увеличава отново\". \r\nПо време на разследването на руската следа Мюлер не е обявявал  публично за това, на какъв етап е  разследването, но анализаторът Симънс вярва, че 2019 може да се окаже ключова година. \r\n\"Той е свършил много работа с други свидетели, които са обърнали гръб на президента  и е имал месеци, за да работи с тях. Така че очаквам, че ще видим някакво заключение за това през следващите няколко месеца\", каза Симънс. \r\nСпенсър също така отбелязва, че президентът неотдавна е предоставил писмени отговори на Мюлер, според съобщенията в отговор на въпроси за евентуално тайно споразумение между президентската му кампания и Русия. \r\n\"Тъй като той е успял да получи някои от тези отговори в писмен вид, това предполага, че той достига до последните етапи на това разследване и че е достигнал крайните етапи на фактическото събиране на доказателства\". \r\nРазследването може да навлезе в последната си фаза, точно когато демократите възвърнат мнозинството в Камарата на представителите вследствие на скорошните междинни  избори и точно когато президентът се подготвя за кандидатурата си за преизбиране през 2020 г.  Юлиян Марков", "date": "2018.12.05", "title": "VOA: Вижда ли се края на разследването за руската намеса в президентските избори в САЩ"}
{"url": "http://www.focus-news.net/news/2018/12/05/2598205/ministar-petya-avramova-shte-otkrie-godishnoto-informatsionno-sabitie-na-operativna-programa-regioni-v-rastezh-2014-2020-g-za-2018-g.html", "text": "Министърът на регионалното развитие и благоустройството Петя Аврамова ще открие годишното информационно събитие на Оперативна програма „Региони в растеж“ 2014 - 2020 г. за 2018 г. Това съобщиха от пресцентъра на  МРРБ . Събитието ще се проведе в зала 3.1 на Националния дворец на културата. В него ще участва също заместник-министърът и ръководител на Управляващия орган на програмата Деница Николова, представители на бенефициенти и други. \r\nПред участниците ще бъдат представени напредъкът в изпълнението на програмата и основните акценти за 2019 г., както и постигнатите резултати от образователно-патриотичната кампания на МРРБ за ученици „Моят град е моята крепост“.", "date": "2018.12.05", "title": "Министър Петя Аврамова ще открие годишното информационно събитие на Оперативна програма „Региони в растеж“ 2014 - 2020 г. за 2018 г."}
{"url": "http://www.focus-news.net/news/2018/12/05/2598201/nimh-dnes-shte-bade-oblachno-sas-slabi-valezhi-ot-dazhd-maksimalnite-temperaturi-shte-sa-mezhdu-3-i-8.html", "text": "Днес ще бъде облачно със слаби валежи от дъжд. Преди обяд ще има условия за поледици, главно в Дунавската равнина. През деня ще се усили северозападния вятър - ще бъде умерен до силен и с него мъглите в низините ще се разсеят. Aтмосферното налягане в сутрешните часове е малко по-ниско от средното за месеца. През деня ще се повишава и вечерта вече ще бъде по-високо. Максимални температури между 3° и 8°, в София около 5.\tВечерта, с понижението на температурите, дъждът в Североизточна България ще премине в сняг, но ще е в процес на спиране, а от запад ще започне разкъсване на облачността. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Христо Христов.   \r\nНад Черноморието ще бъде облачно на места с превалявания от слаб дъжд. Ще се появи умерен до силен северен вятър. Максимални температури от 4-5° в северните, до 9-10° в южните райони. Температурата на морската вода е 9-10°. Вълнението на морето ще бъде 3 бала и вечерта ще се усили. \r\nНад планините ще бъде предимно облачно, на места с превалявания от сняг. Ще духа силен вятър от северозапад и с него ще нахлува студен въздух. Температурите ще се понижават и към 14 часа на височина 1200 метра ще е около 0°, на 2000 метра – около минус 4°.", "date": "2018.12.05", "title": "НИМХ: Днес ще бъде облачно със слаби валежи от дъжд, максималните температури  ще са между 3° и 8°"}
{"url": "http://www.focus-news.net/news/2018/12/05/2598209/denyat-5-dekemvri-v-balgarskata-istoriya.html", "text": "На 5 декември 1975 г. е открит студентският комплекс \"Христо Ботев\" в София. Зала “Христо Ботев” е с обща площ 5450 кв. м. В нея се провеждат както спортни състезания, така и редица културни мероприятия. Две години по-късно с постановление на Министерския съвет в България се утвърждават новите “селищни системи”. Населените места в една селищна система съставляват една община, с действащ общински народен съвет.  Константин-Асен, княз Видински, херцог Саксонски (Сакс-Кобург-Гота) - син на българския цар Симеон II; писателят Рангел Игнатов - автор на разкази, романи, сценарии, пиеси… българският политик, юрист и министър-председател на България в периода 20 декември 1990 – 8 ноември 1991г. Димитър Попов, художникът Никола Танев, ботаникът Никола Арнаудов… \r\n2017 г.  \r\nЕлена Поптодорова е избрана за вицепрезидент на Асоциацията на Атлантическия договор (АТА) на 63-та Генерална асамблея на организацията в Брюксел. \r\n2001 г. \r\nСЕМ взема решение да прекрати мандата на генералната директорка на БНТ Лиляна Попова, тъй като не отговаря на новото изискване на закона - да е работила 5 години в институцията, която оглавява. \r\nЛиляна Попова е родена на 17 май 1954 г. Завършва журналистика в СУ \"Св. Климент Охридски\". Лиляна Попова е назначена за директор на БНТ на 22 септември 1999 г. През 1997 г. е била и генерален директор на БНР. \r\nПравителството публикува “Бяла книга” за наследството от управлението на СДС. \r\n1999 г. \r\nОфициално е открита отсечка от автомагистрала „Хемус“, заобикаляща Правец. \r\n1977 г. \r\nС постановление на Министерския съвет в България се утвърждават новите “селищни системи”. Населените места в една селищна система съставляват една община, с действащ общински народен съвет. \r\n1975 г. \r\nОткрит е студентският комплекс \"Христо Ботев\" в София. Зала “Христо Ботев” е с обща площ 5450 кв. м. В нея се провеждат както спортни състезания, така и редица културни мероприятия. \r\n1966 г. \r\nВ Белград Тодор Живков разговаря с председателя на Съюза на югославските комунисти и с президента на Югославия Йосип Б. Тито. На срещата председателят на Съюза на комунистите в Македония Кръсте Цървенковски поставя въпроса за “македонското малцинство в България”, позовавайки се на преброяванията на населението от 1946 г. и 1956 г., когато е отчетено, че в България има македонци, а при преброяването през 1965 г. те вече са “изчезнали”. В отговор Живков му напомня за “изчезването” на българите от Македония и отново настоява учените да разработват обективно македонския въпрос. \r\n1944 г. \r\nВ хода на Втората световна война (1939 г.–1945 г.) щабът на Първа българска армия пристига в Белград. \r\n1916 г. \r\nЧасти от Дунавската армия, включително и български подразделения влизат в столицата на Румъния - Букурещ. \r\nНа 23 ноември 1916 г. Първа софийска дивизия и 12-а пехотна дивизия в състава на Дунавската армия преминават Дунава и настъпват към Букурещ. \r\nУспешните действия на съюзниците в Карпатите и на 3-а българска армия в Добруджа създават условия за форсиране на р. Дунав и настъпление по Мунтенското оперативно направление. Тази задача получава Дунавската армия която трябва да форсира реката при Свищов и като развие удара към Букурещ, да съдейства за овладяването на града. При форсирането армията, командвана от германския генерал Кош, разполага с 217-а Германска, Сборната и 1-ва Пехотна софийска дивизия, Сборната конна дивизия и други части - общо 32 пехотни дружини и 66 артилерийски батареи. В полосата за форсиране противникът разполага с 10 пехотни дружини и 11 артилерийски батареи. Така превъзходството на Дунавската армия е значително. Форсирането започва рано сутринта на 23 ноември от 217-а и Сборната пехотна дивизия. Още същия ден те овладяват Зимнич. На другия ден е построен понтонен мост и до вечерта на 25 ноември на румънска територия са прехвърлени освен първоешелонните съединения, още нашата 12-а пехотна и турската 26-а пехотна дивизия. С тези войски армията осъществява по-нататък своето настъпление към Букурещ, форсирането при Свищов се осигурява с демонстративни действия в районите на Сомовит, Гиген и Оряхово. На 1 декември 1916 г. части от Дунавската армия достигат река Арджеш в Румъния. \r\n1912 г. \r\nСъздадено е Македонско военно губернаторство с временен губернатор ген. Христофор Хесапчиев, а по-късно - ген. Михаил Иванов, с център Сяр. То включва 4 окръга: Драмски (5 околии), Сярски (9 околии), Солунски (от 12 декември Кукушки - 5 околии) и Щипски (5 околии). На 18 декември са утвърдени Временни наредби за гражданското управление на завладените земи. \r\n1883 г. \r\nТретото Обикновено народно събрание на България приема Закон за изменение на Търновската конституция. Въвеждат се изборни цензове, създават се Втора камара и Постоянна комисия на Народното събрание. Законът е отменен през юли 1886 г. \r\nТърновската конституция е приета на 16 април 1879 г. Тя се състои се от 22 глави и 169 члена. В нея е прокаран принципът на разделение на властите на законодателна, изпълнителна и съдебна. Тя определя структурата и компетенциите на висшите държавни органи - монархически институт, парламент, правителство, както и основните права, свободи и задължения на българските граждани. Търновската конституция е една от най-демократичните за времето си в Европа. Отменяна е през 1881 г. и през 1883 г., изменяна е през 1893 г., 1911 г. и 1946 г. и е в сила до 1947 г. \r\n1877 г. \r\nВ хода на Руско-турската освободителна война (1877–1878 г.) турски части завладяват с. Златарица. \r\nПрез 1877 г. - 1878 г. се води война между Русия и Турция, която довежда до освобождаването на по-голямата част от българския народ от османско иго и до възстановяването на Българската държава. Тя е предизвикана от подема на националноосвободителните движения на Балканите (въстанието в Босна и Херцеговина 1875 г. - 1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.). \r\n1868 г. \r\nЖителите на гр. Велес решават да се откажат от Цариградската патриаршия. Владиката Антим, грък по народност, не се съгласява с това решение и на другия ден българското духовенство извършва служба, по време на която името на патриарха не се споменава демонстративно. Така тази епархия се присъединява към българската църква начело с Иларион Макариополски в Цариград. По силата на ферман от февруари 1870 г. Велешката епархия е включена към Българската екзархия и през 1872 г. получава първия свой български митрополит - Генадий. На тази дата са родени:  \r\n1967 г. \r\nРоден е Константин-Асен, княз Видински, херцог Саксонски (Сакс-Кобург-Гота) - син на българския цар Симеон II. Завършва Френски лицей в Мадрид и “Бизнес администрация” в САЩ (1990 г.). Директор на банка “Ротшилд” в Мадрид. Женен за Мария Гарсия де ла Расиля-и-Гордасар, от която има 2 деца - Умберто и София. \r\n1950 г. \r\nРоден е Асен Гешаков - български журналист. Завършва СУ, специалност журналистика. Редактор, коментатор и отговорен редактор в БНТ (1978-1991 г.). Кореспондент на БНТ в Москва (1998-1991 г.). Редактор в радио \"Свободна Европа\" (1992 г.); завеждащ българската секция. \r\n1927 г. \r\nРоден е Рангел Георгиев Игнатов - български писател, автор на разкази, романи, сценарии, пиеси. Завършва Народно военно артилерийско училище (1949 г.). Служи като офицер в Сливен, Грудово, Шумен. Работи като редактор в Държавното военно издателство (1953-1966 г.), директор на Театъра на народната армия (1971-1974 г.), заместник-главен редактор на в-к \"Литературен фронт\" (от 1976 г.). Пише предимно върху исторически, военно-патриотични и нравствено-психологически теми. Сред известните му съчинения са: \"Митьо от Равногоре\" (1954 г.), \"Мечтата на Стоян\" (1956 г.), \"Дълг\" (1957 г.), \"Човешка голгота\" (1959 г.), \"Късче небе за трима\" (1962 г.), \"Сбогом, любов\" (1965 г.), \"Страната, където слънцето не залязва\" (1967 г., в съавт. със Сл. Г. Караславов и Хр. Траянов), \"В сянката на ливадите\" (1968 г.), \"Неуловимият Шишко\" (1969 г.), \"Съд на честта\" (ТВ пиеса, 1975 г.), \"Сбогом, любов!\" (тв, 1976 г.), \"За грош надежда\" (1977 г.), \"Законодателят и Разпятието\" (драми, 1978 г.), \"Големият жребий\" (1979 г.), \"През бурята\" (1983 г.), \"Сребърният ангел\" (1986 г. - нереализиран), \"Зала 13\" (1987 г.), \"Цитаделата от говори\" (1990 г.). В тв театър е автор на \"Съд на честта\" (1975 г.) и \"Разпятието\" (1976 г.), а \"Зарево над Драва\" (1974 г., съвместно с П. Вежинов) е най-добрият му сценарий. \r\n1890 г. \r\nРоден е Никола Танев – български художник. Танев е роден в гр. Свищов. Учи в печатарско училище във Франция, завършва Академията за декоративни и изящни изкуства в Париж (1912 г.). Първата му самостоятелна изложба е в София през 1912 г. Има много изложби в различни европейски страни. Никола Танев е един от създателите и пръв ръководител на дружество \"Родно изкуство\". По-късно се парализира в резултат, на което престава да рисува. Съпругата му записва спомените му и ги издава през 1983 г. Сред популярните му произведения са: \"Мотив от Сена - Париж\" (1912), \"Пазар в Карлово\" (1943), \"Карловски двор\" (1943) и др. \r\n1887 г. \r\nРоден е Никола Арнаудов – български ботаник, анатом и физиолог. Завършва естествена история в Софийския университет, след което става асистент, доцент и професор (1925 г.) по обща ботаника и анатомия и физиология на растенията. Специализира ботаника в Мюнхен. Умира на 29 октомври 1961 г. \r\n1864 г. \r\nРоден е Сава Панайотов Савов - български офицер, генерал от пехотата (1935 г.). Завършва Военното училище в София (1885 г.). Участва в Сръбско-българската война (1885 г.) като командир на рота. Завършва военна академия в Торино, Италия (1891 г.). През Балканската война (1912-1913 г.) е командир на 22-ри пехотен Тракийски полк. През I-вата световна война (1915-1918 г.) е командир на 5-та Пехотна Дунавска дивизия, 3-та армия (1917 г.), 4-та армия (1918 г.). Министър на войната (1918-1919 г.). Съветник на царя, народен представител. Умира на 10 април 1940 г. в София. \r\n1856 г. \r\nРоден е Димитър Мишев – български просветител и общественик. Завършва Габровската гимназия, след което работи като учител в Орхание (дн. Ботевград). През 1877 г. се премества в София и става преводач на софийския окръжен началник. След Освобождението учителства в редица градове - Лом, Видин, Сливен, Цариград. От 1895 г. до 1901 г. е избран за секретар на Българската екзархия в Цариград. Взема участие в редактирането на в. \"Църковен вестник\", \"Балкански сговор\", \"Църковен архив\" и др. Депутат е в IV-то и в ХIV-то Обикновено народно събрание (1884–1886 г., 1908–1911 г.). Издава \"Ръководство по български език\", \"Христоматия. За долните класове на гимназията и общинските класни училища\", \"Обществена съвест\" и др. На тази дата умират: \r\n2015 г. \r\nУмира Димитър Попов, български политик, юрист, министър-председател (1927-2015). \r\nДимитър Попов е министър-председател на България в правителството, управлявало страната от 20 декември 1990 до 8 ноември 1991 г., наричано „правителство на националното съгласие“, подкрепено от повечето политически партии и с участието на експерти от БСП, СДС, БЗНС. Избран за кандидат-член (1981) и член (1986) на ЦК на БКП. Роден е в Кула, област Видин. Завършва „Право“ в Софийския университет през 1950 година. За кратко работи като миньор (1953 – 1955), след което е юрисконсулт в София. От 1972 до 1990 г. е съдия в Софийски градски съд, а от 1 март 1990 до 1 юли 1992 г. е негов председател. \r\nПрез 1992 г. Попов неуспешно се кандидатира за президент, от Българската национална демократическа партия. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.05", "title": "Денят 5 декември в българската история"}
{"url": "http://www.focus-news.net/news/2018/12/05/2598203/narodnite-predstaviteli-shte-glasuvat-okonchatelno-zakona-za-horata-s-uvrezhdaniya.html", "text": "Народните представители ще гласуват окончателно Закона за хората с увреждания. Това се посочва в  проектопрограмата за работа на Народното събрание . През закона от 1 януари 2021 година се създава Държавна агенция за хората с увреждания. Въвежда се нов вид оценка, която да отчита индивидуалните потребности на хората с увреждания. Законът предвижда да има „квота на работната сила“ в публичната и в частната сфера. Квотният принцип ще се отнася за работодатели с персонал от 50 и повече работници и служители. Неспазването на квотните задължения ще води до изплащане на компенсации. Регламентира се финансова подкрепа за национално представителните организации на и за хората с увреждания, осигурена под формата на субсидия от държавния бюджет. Ще бъде създадена информационна система за хората с увреждания, която ще служи за наблюдение и анализ на социално-икономическия им статус. \r\nКорекция в закона се наложи, след като се оказа, че в бюджета за догодина не са заложени достатъчно средства, които да обезпечат финансово заложените мерки. След личната намеса на премиера Бойко Борисов, парите бяха намерени, а протестиращите майки на деца с увреждания - успокоени. От приетите текстове ще зависи дали палатковият лагер на майките на деца с увреждания ще бъде вдигнат.", "date": "2018.12.05", "title": "Народните представители ще гласуват окончателно Закона за хората с увреждания"}
{"url": "http://www.focus-news.net/news/2018/12/05/2598204/sakam-da-kazham-makedoniya-dnes-se-ochakva-protest-na-vmro-dpmne-pred-pravitelstvoto.html", "text": "От днес до понеделник правителството организира обществени обсъждания с експерти и граждани относно проектоизмененията  на Конституцията, а ВМРО-ДПМНЕ ще протестира пред сградата на правителството, пише македонското електронно издание  “Сакам да кажам“ . \r\nЛидерът на ВМРО-ДПМНЕ Християн Мицковски съобщи миналата седмица, че от партията ще протестират пред правителството всяка сряда, а през  почивните дни в други градове в Македония. \r\nПървата публична дискусия ще се проведе в правителството в 16:30 часа. Лектори ще бъдат премиерът Зоран Заев, професорите Владо Поповски и Любомир Фръчковски, а говорителят на правителството Миле Бошняковски ще бъде модератор. \r\nВ същото време, когато се проведе дебатът за конституционните промени, ВМРО-ДПМНЕ ще протестира пред сградата на правителството. \r\nВтората дискусия в Скопие ще се проведе в университета ФОН в четвъртък в 12 часа. Лектори ще бъдат министър-председателят Зоран Заев, ректорът на Университета, Нано Рузин и проф. Темелко Ристевски. Дискусията ще бъде открита от декана на юридическия факултет Сейдефа Джафче. \r\nТретата публична дискусия по проектоизмененията ще се проведе в петък в Македонската академия на науките и изкуствата (МАНУ) в 10 часа сутринта.  Юлиян Марков", "date": "2018.12.05", "title": "„Сакам да кажам“ (Македония): Днес се очаква протест на ВМРО-ДПМНЕ пред правителството"}
{"url": "http://www.focus-news.net/news/2018/12/05/2598210/emsc-registrirano-e-mnogo-silno-zemetresenie-s-magnitud-75-v-rayona-na-nova-kaledoniya-obyavena-e-opasnost-ot-tsunami.html", "text": "Регистрирано е много силно земетресение с магнитуд 7.5 в района на Нова Каледония, обявена е опасност от цунами, показва справка на официалната интернет страница на  Американската геоложка служба  . \r\nЗеметресението е станало в 15:18 часа местно време( 6:18 часа българско време) на 168 километра източно от град Тадине и на 315 километра източно от столицата Нумеа на дълбочина около 10 километра под земната повърхност. Земетресението е усетено силно на територията на архипелага Нова Каледония. Засега няма информация за пострадали хора и нанесени материални щети, а и епицентъра е относително далече от сушата. Обявена е опасност от възникване на цунами.  Юлиян Марков", "date": "2018.12.05", "title": "EMSC: Регистрирано е много силно земетресение с магнитуд 7.5 в района на Нова Каледония, обявена е опасност от цунами"}
{"url": "http://www.focus-news.net/news/2018/12/05/2598212/pravitelstvoto-shte-glasuva-dopalnitelni-razhodi-po-byudzheta-na-mvr-za-2018-g-za-finansiraneto-na-proekti-za-prisaedinyavaneto-na-balgariya-kam-shengenskoto-prostranstvo.html", "text": "Правителството ще гласува допълнителни разходи по бюджета на МВР за 2018 г. за финансирането на проекти за присъединяването на България към Шенгенското пространство. Това става ясно от  дневния ред  на министрите за днешното правителствено заседание. Предложението е внесено от министъра на вътрешните работи Младен Маринов. Той предлага да бъдат одобрени и вътрешнокомпенсирани промени на утвърдените разходи по области на политики/бюджетни програми по бюджета на МВР за 2018 г.  \r\nПремиерът Бойко Борисов е внесъл и предложение за определяне на представителите на МС в Националния съвет за тристранно сътрудничество.  \r\nНа вниманието на кабинета ще бъде поставен и Проект за постановление за одобряване на вътрешнокомпенсирани промени за утвърдените разходи по области на политики/бюджетни програми по бюджета на МРРБ за 2018 г. Министрите ще обсъдят и проектозакон за изменение и допълнение на Закона за регионалното развитие. Предложенията са внесени от министъра на регионалното развитие и благоустройството. Предложенията са внесени от министъра на регионалното развитие и благоустройството Петя Аврамова. \r\nМинистърът на финансите Владислав Горанов е внесъл предложение за промени в утвърдените със Закона за държавния бюджет на Р България за 2018 г. максимални размери на ангажиментите за разходи, които могат да бъдат поети през тази година.  \r\nМинистерският съвет ще обсъди и сключването на споразумения за предоставяне на безвъзмездна финансова помощ за изпълнението на проекти в Босна и Херцеговина, в Р Македония, в Р Молдова и в Грузия.", "date": "2018.12.05", "title": "Правителството ще гласува допълнителни разходи по бюджета на МВР за 2018 г. за финансирането на проекти за присъединяването на България към Шенгенското пространство"}
{"url": "http://www.focus-news.net/news/2018/12/05/2598211/vitsepremierat-ekaterina-zaharieva-e-na-poseshtenie-v-bryuksel-za-uchastie-v-sreshtata-na-vanshnite-ministri-na-nato.html", "text": "Вицепремиерът и министър на външните работи Екатерина Захариева е на посещение в Брюксел за участие в срещата на външните министри на страните-членки на НАТО. Това съобщиха от пресцентъра на  Министерството на външните работи . \r\nВъв фокуса на разговорите са актуални въпроси на международната сигурност, трансатлантическата връзка и ангажиментите на страните към колективната отбрана. Министрите обсъждат и засилването на ролята на НАТО в борбата с тероризма, партньорството с Ирак, както и обстановката в Либия.  \r\nС участието на Върховния представител на ЕС по въпросите на външната политика Федерика Могерини съюзниците обменят мнения по развитието на процесите в Западните Балкани, като специално внимание е обърнато на евроатлантическата перспектива на страните от региона.  \r\nФорумът ще приключи със заседание с оперативните партньори в мисията „Решителна подкрепа“ с фокус върху цялостната ситуация по сигурността в Афганистан, проведените парламентарни избори в страната, подготовката на предстоящите президентски избори през 2019 г. и процеса на помирение.", "date": "2018.12.05", "title": "Вицепремиерът Екатерина Захариева е на посещение в Брюксел за участие в срещата на външните министри на НАТО"}
{"url": "http://www.focus-news.net/news/2018/12/05/2598213/denyat-5-dekemvri-v-svetovnata-istoriya.html", "text": "На този ден през 1933 г. в САЩ официално е отменен “сухият режим”. Режимът е въведен през 1919 г. от президента Удроу Уилсън като следствие от протестантските му убеждения и забранява производството и продажбата на спиртни напитки. През 1945 г. пет американски самолета \"Авенджър\" изчезват безследно в Бермудския триъгълник. Четири години по-късно Йерусалим е провъзгласен за столица на Израел. На този ден в далечната 1492 г. в рамките на първата си експедиция Христофор Колумб открива остров Санто Доминго. Лондонската къща “Кристи’с” осъществява първия си търг на 5 декември 1766 г. През 1848 г. американският президент Джеймс Полк официално потвърждава откриването на златни залежи в Калифорния, с което провокира “златната треска” от 1849 г. През 1872 г. американският кораб \"Мария Селесте\" е открит в Атлантическия океан с непокътнат товар и без екипаж. На 5 декември 1876 г. при пожар в Бруклинския театър в Ню Йорк загиват 295 души. През 1902 г. под ръководството на изобретателя Гуилермо Маркони се осъществява първия трансатлантически радиосигнал.  поетът Фьодор Иванович Тютчев, 1803 г., Уолт Дисни - американски кинорежисьор, художник и аниматор, основател на едноименната филмова компания. 1901 г., Пумипон Адулядет – крал на Тайланд, 1927 г., оперният певец и тенор Хосе Карерас.  \r\n2017 г. \r\nПоследният крал на Румъния - Михай I, умира на 96 г. \r\nСилни ветрове разпространяват голям пожар в южни райони на американския щат Калифорния, което довежда до заповед за евакуацията на близо 8000 жилища. \r\nТрима депутати от Парламентарната група на ВМРО-ДПМНЕ на Никола Груевски - Кръстьо Мукоски, Сашо Василевски и Любен Арнаудов са задържани в следствения арест в Скопие \"Шутка\". Срещу тях е повдигнато обвинение за участие в погрома на парламента на 27 април 2017 г.  \r\nУкраински привърженици на бившия грузински президент Михаил Саакашвили го освобождават от полицейски автобус, след като неговия арест по-рано предизвиква сблъсъци с полицията в центъра Киев. Той е задържан по обвинение в опит за преврат.  \r\nИспанският Върховен съд оттегля европейската заповед за арест на бившия каталунски лидер Карлес Пучдемон.  \r\n2015 г. \r\nЕвропейският съд по правата на човека в Страсбург осъжда Русия за системата ѝ за общо подслушване на мобилни телефони. \r\n2014 г. \r\nПроведен е Първият изследователски тестов полет на космическия кораб на НАСА's Орион. Той е изстрелян успешно в 12:05 ч. UTC и се приводнява в Тихия океан в 16:29 ч. след като извършва две орбити на Земята. \r\nБританският музей обявява, че ще заеме Мраморите на Елгин от своята колекция на Ермитажа в Санкт Петербург. Гръцкият министър председател Антонис Самарас нарича това „провокация срещу гръцкия народ.“ \r\nКитайският Върховен прокураторат на народа арестува бившия министър на обществената сигурност Чжоу Юнкан по обвинение в корупция и го изключва от Китайската комунистическа партия. \r\nНападение срещу военен лагер близо до Ури, Кашмир, причинява смъртта на 11 индийски войници и полицаи. Осем бунтовници и двама цивилни са убити в тази и други атаки в щатската столица Шринагар и част на южен Кашмир.  \r\n2013 г. \r\nПри опит за завземане министерството на отбраната в Йемен загиват 52 човека. \r\n2012 г. \r\nЕвропейската комисия глобява компаниите Philips, LG Electronics, Samsung SDI, Panasonic, Toshiba и Technicolor с общата сума от 1,47 милиарда евро за картелен сговор осъществяван в период от 10 год. (1996 - 2006). \r\nЗа президент на Швейцария е избран Ули Маурер. \r\n2011 г. \r\nВ Бон/Германия завърши международна конференция за Афганистан. \r\nВ Белгия след 540 дневно забавяне се сформира ново правителство начело с Елио Ди Рупо, председател на Партията на социалистите франкофони. Той е първият френскоговорящ министър-председател на Белгия от 70-те години. На 26 ноември \"Стандард енд Пуърс\" намали кредитния рейтинг на Белгия с една стъпка от АА+ на АА с негативна перспектива. Като една от най-отворените икономики в еврозоната (износът формира над 80% от БВП) страната е изключително податлива на намаление на търсенето от търговските ѝ партньори. Ако държавният дълг надхвърли 100% от БВП рейтингът ще бъде снижен с още една степен. Белгия отменя ограниченията за достъп до своя пазар на труда на работници от Румъния и България. \r\nСирия приема плана на Лигата на арабските държави за изпращането на арабски наблюдатели в страната. \r\nВ Русия се провеждат демонстрации срещу изборни измами. Сред над 400-те арестувани са и блогърът Алексей Навални и опозиционният деец Иля Яшин. \r\n2006 г. \r\nИталианското правителство в качеството си на депозитар на основните договори на Европейския съюз приема ратифицирания от Дания през 2005 г. Договор за присъединяване на България и Румъния към ЕС. \r\n2005 г. \r\nВъв Великобритания са узаконени еднополовите бракове. \r\n1994 г. \r\nВлиза в сила Договорът за ограничаване и съкращаване на стратегическите нападателни оръжия (СТАРТ-1) между СССР и САЩ, подписан на 31 юли 1991 г. от президентите на СССР и САЩ Михаил Горбачов и Джордж Буш. \r\n1985 г. \r\nТози ден е установен с резолюция на Общото събрание на ООН като Международен ден на доброволеца. \r\nОтбелязването на този ден е начин да се привлече общественото внимание към хилядите доброволци по целия свят, които ежедневно отделят от времето си, за да помагат на другите, които дават от себе си и енергията си без да чакат нищо в замяна. Това е ден, в който всеки един от нас може да отдели малко от времето си и да се замисли какво е направил през изминалата година за обществото и средата, в която живее. \r\n1979 г. \r\nВ Никарагуа е учреден специален трибунал за действията на лица подържащи режима на диктатора Сомоса. \r\nПрез 1932 г. Анастасио Сомоса Гарсия заема длъжността началник на Националната гвардия. Президент е на Никарагуа (1936-1947 г., 1950-1956 г.). По време на диктаторското му управление са избити много патриоти, между които и националният герой на Никарагуа А. Сандино, разтурени са демократичните организации. Изпраща войски в помощ на диктаторския режим в Коста Рика (1948 г.) и организира интервенцията в Гватемала (1954 г.). През 1956 г. е смъртно ранен в резултат на извършено срещу него покушение. \r\n1960 г. \r\nШестнадесет годишната датчанка Анет Тофт става дву-милионната емигрантка в Канада, след Втората световна война. \r\n1949 г. \r\nЙерусалим е провъзгласен за столица на Израел. \r\nЙерусалим е град в Израел, на Юдейското плато, западно от Мъртво море. Определя се като \"свещен град\" за християни, юдеи и мюсюлмани. Първите данни за съществуването на Йерусалим са от средата на II в. пр. Хр. Влиза в състава на много древни и средновековни държави. След смъртта на цар Соломон политическото и религиозното значение на града запада. Разорен от асирийците, които опожаряват Соломоновия храм (587 пр. Хр.), градът е изграден отново по нареждане на цар Кир (към 536 пр. Хр.). По-късно попада под владичеството на египетските Птолемеи и азиатските Селевкиди. Освободен от Макавеите през 68 пр. Хр., Йерусалим е завладян от Помпей, който поверява управлението му на Антипатор, чийто син Ирод Велики (414 пр. Хр.) издига и украсява Йерусалимския храм. Почти веднага след смъртта на Ирод Юдея е присъединена към римската провинция Сирия и е управлявана от прокуратори, най-известен от които е Пилат Понтийски. След въстание през 70 г. Тит завладява отново града, който по-късно е сринат до основи от Адриан (131 г.) и върху развалините му е създадена римската колония Елия. Константин Велики и източните императори издигат отново Йерусалим, но упадъкът на Византийската империя спира неговото развитие. Завладян от персите при Хозрой (614 г.), отвоюван от Хераклий (629 г.) и отново завладян от арабите при Омар (636 г.), Йерусалим е последователно под властта на Омаядите, Абасидите и Фатимидите. През 1099 г. го превземат и кръстоносците, но през 1187г. Саладин го завоюва отново. С малки изключения градът остава в ръцете на мюсюлманите до края на I-вата световна война. От 1920 до 1947 г. е административен център на Палестина (под британски мандат). По решение на ООН през 1947 г. е отделен като самостоятелна административна единица. В резултат на Арабско-израелската война (1948-1949 г.) градът е разделен между Израел (западна част) и Йордания (източна част). \r\n1945 г. \r\nПет американски самолета \"Авенджър\" изчезват безследно в Бермудския триъгълник. \r\n1941 г. \r\nВ хода на Втората световна война съветската армия започва контраофанзивата си при Москва. \r\nАмериканският самолетоносач “Лексингтън” напуска базата на американските ВМС в Пърл Харбър, благодарение на което избягва японските бомбардировки от 7 декември. \r\nПърл Харбър е американска военноморска база, създадена в началото на ХХ в., разположена е на южния бряг на о-в Оаху, на 10 км западно от Хонолулу (Хавайските о-ви). На 7 декември 1941 г. Япония напада базата и с това започва Тихоокеанската кампания (1941-1945 г.). Към 7 декември 1941 г. там се намират основните сили на Тихоокеанския флот на САЩ, които включват 45 морски съда, 5 подводници, 9 минни заграждения и 24 спомагателни съда. Базата разполага с 394 самолета. Японското морско командване, подробно информирано за дислокацията на американските кораби в базата и за разположението на средствата за отбрана, разработва план за внезапно нападение. На 29 ноември 1941 г. японско авионосно съединение под командването на адмирал Ямамото Усироку излиза от залива Хитокапу (Курилските о-ви) и на 7 декември достига в район от 350 до 500 км северно от о-в Оаху. В близост се намират около 20 японски подводници. В продължение на 2 часа японските самолети нанасят ред последователни удари по американските кораби, летището и бреговата батарея. Боеготовността на базата е слаба, ПВО са неорганизирани, корабите и авиацията не са в готовност. В резултат на операцията са потопени 7 кораба, повредени са други 8, унищожени са 188 самолета. Загиват повече от 3 000 души. Загубите на японския флот възлизат на 21 самолета и 5 малки подводни лодки. На 8 декември 1941 г. САЩ и Великобритания обявяват война на Япония, с което се открива Тихоокеанския фронт. \r\nПравителството на Австралия отменя изпращането на войски в Англия, поради надигащата се заплаха от военен конфликт с Япония. \r\n1936 г. \r\nПриета е Конституцията на СССР, известна като Сталинската конституция. Според нея, властта се предава в ръцете на Върховния съвет на СССР. \r\n1933 г. \r\nВ САЩ официално е отменен “сухият режим”. Режимът е въведен през 1919 г. от президента Удроу Уилсън като следствие от протестантските му убеждения и забранява производството и продажбата на спиртни напитки. \r\n1927 г. \r\nВ Скопие започва процес срещу 20 студенти от различни университети на Сърбохърватското кралство, арестувани след провал в Македонската младежка тайна организация, създадена с цел да подпомага ВМРО в борбата за освобождение. Поради широкия отглас в чужбина смъртни присъди не са издадени. Студентите са осъдени на дългогодишна каторга при строг режим. \r\n1917 г. \r\nВ Киев е открита Украинската държавна академия по изкуствата. \r\nКиев е столица на Украйна, административен център на Киевска област, намиращ се на десния бряг на р. Днепър. Важен търговски и транспортен център. Според преданието Киев е основан от Кий. Градът става известен към средата на IХ в., когато Рюриковият пълководец Асколд го освобождава от владичеството на хазарите. По-късно е присъединен към Новгородското княжество. През 882 г. е средище на княжество. Според преданието Владимир Велики приема в този град християнството заедно с цялата си войска. От 1037 до 1180 г. е столица на Русия. След това попада под различни владичества - на поляците (1205 г.), на Батухановите монголи (1239 г.), на литовците (1320 г.) и на кримските татари (1481 г.), които го разоряват. Завладян отново от поляците в началото на ХVI в. Става столица на Украйна, а от 1687 г. е отново в Русия. \r\n1912 г. \r\nСъздадено е Македонско военно губернаторство с временен губернатор ген. Христофор Хесапчиев (на снимката), а по-късно - ген. Михаил Иванов, с център Сяр. То включва 4 окръга: Драмски (5 околии), Сярски (9 околии), Солунски (от 12 декември Кукушки - 5 околии) и Щипски (5 околии). На 18 декември са утвърдени Временни наредби за гражданското управление на завладените земи. \r\nИталия, Австро-Унгария и Германия подновяват Тройния съюз за срок от 6 години. \r\nТройният съюз се формира между 1879 г.-1882 г. между Германия, Австро-Унгария и Италия. Официално е провъзгласен през 1888 г. Тройният съюз поставя началото на военен блок начело с Германия. Противоречията между Тройния съюз и Антантата (военнополитически блок между Англия, Франция и Русия) довеждат до Първата световна война. През 1915 г. Италия излиза от Тройния съюз. \r\n1904 г. \r\nРуският флот е разгромен от японците при Порт Артур. \r\nПорт Артур е китайско пристанище, чието ключово разположение контролира залива Лядоун. През 1894 г. е превзето от Япония, година по-късно е върнато отново на Китай. През 1868 г. е дадено под аренда на Русия и става основна руска военна база в Далечния изток. Руско–японската война започва с изненадващо нападение над Порт Артур през февруари 1904 г. Завзет е провлакът, който свързва полуострова с континента, и започва десетмесечна обсада на руския гарнизон, който капитулира след героична отбрана. От 1905 г. до 1945 г. Порт Артур е даден на японците, които го превръщат в своя военноморска база. След това пристанището се контролира от Съветския съюз. През 1955 г. е върнато на Китай. \r\n1902 г. \r\nПод ръководството на изобретателя Гуилермо Маркони се осъществява първия трансатлантически радиосигнал. \r\nГуилермо Маркони е италиански радиотехник и предприемач. Като ученик се интересува от действието на електромагнитните вълни и изучава Морзовата азбука. Заминава за Англия (юли 1896 г.), където демонстрира апарат с антена от покрива на централната поща в Лондон, като предава сигнал до друга сграда отстояща на разстояние от 1,5 км. През 1897 г. получава патент за изобретяването на радиоприемник, принципно тъждествен на създадения през 1895 г. от А. С. Попов. Способства за развитието на радиото като средство за комуникация, а през 1899 г. успява да предаде съобщение през Ламанша.) През 1909 г. получава Нобелова награда заедно с К. Ф. Браун. През 1912 г. е обвинен, че продава секретни данни на британското правителство, с които да се създаде радиомрежа. По време на Първата световна война отговаря за системата от безжични телеграфи в италианската армия. На 20 юли 1937 г. умира от инфаркт. Докато трае погребението му, радиостанциите в света прекъсват предаванията си за 2 минути. \r\n1876 г. \r\nПри пожар в Бруклинския театър в Ню Йорк загиват 295 души. \r\n1872 г. \r\nАмериканският кораб \"Мария Селесте\" е открит в Атлантическия океан с непокътнат товар и без екипаж. \r\n1854 г. \r\nАмериканецът Аарон Алън патентова сгъваемите театрални кресла. \r\nВ хода на Кримската война се води сражението под Инкерман между руските войски и съюзническата армия. \r\nКримската или Източна война е историческа война на Русия с коалицията на Великобритания, Франция, Турция и Сардиния. Засилването на експанзията на Великобритания и Франция за завладяване на нови пазари и колонии среща съпротивата на Русия, стремяща се да защити своите икономически и политически интереси по крайбрежието на Черно море и да укрепи влиянието си на Балканите. Турция се стреми с помощта на съюзниците си да откъсне от Русия Крим и Кавказ. Използвайки религиозните спорове, Турция започва война срещу Русия (октомври 1853 г.). Обединеният англо-френски флот навлиза в Черно море и Русия обявява война на Великобритания и Франция (февруари 1854 г.). Русия участва в Кримската война с армия от 700 000 души, а нейните противници - с 1 млн. души. Руската армия е не само по-малка, но и по-лошо въоръжена. Бойните действия на сухопътните войски протичат на Балканите, в Кавказ и на Кримския п-в; флотът действа във водите на Черно море. В края на 1855 г. военните действия са прекратени. Русия изпада в дипломатическа изолация и е принудена да сключи тежкия за нея Парижки мирен договор (1856 г.). \r\n1848 г. \r\nАмериканският президент Джеймс Полк официално потвърждава откриването на златни залежи в Калифорния, с което провокира “златната треска” от 1849 г. \r\nДжеймс Нокс Полк e американски политик, президент на САЩ от 1845 до 1849 г., от Демократическата партия. Полк завършва право в Университета в Северна Каролина през 1818 г. Седем последователни мандата е в Долната камара на Сената. От 1839 г. Джеймс Полк е губернатор на щата Тенеси. През 1844 г. е номиниран от Демократическата партия за вицепрезидент, но след възникналите в партията конфликти около кандидатурите за президент на Мартин Ван Бюрен и Джон Калхун, партийният конгрес го избира като компромисен кандидат. Джеймс Нокс Полк умира през 1849 г. \r\n1837 г. \r\nОтблъсната е атаката на френско-канадските въстаници в Торонто. \r\n1813 г. \r\nВойските на антинаполеоновската коалиция навлизат в град Любек, Германия. Любек е град в Северозападна Германия. Разположен е близо до устието на р. Траве, на Балтийско море, и се намира в област Шлезвиг-Холщайн. \r\n1812 г. \r\nНаполеон изоставя армията си в Русия и се завръща в Париж. \r\nНаполеон Бонапарт е френски император. През 1812 г. Наполеон предприема несполучлив поход в Русия и е принуден да отстъпи потегляйки обратно за Франция. Основната му грешка в руския поход е не толкова военна, колкото политическа. Вместо да даде свобода на руския народ, като разруши феодалнокрепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където и умира. \r\n1766 г. \r\nЛондонската къща “Кристи’с” осъществява първия си търг. \r\n ‘Кристи’с” е основана от Джеймс Кристи, който развива традицията за провеждане на студийни разпродажби на произведения на изкуството. Фирмата, която става компания през 1973 г., в момента има клонове по цял свят. \r\n1757 г. \r\nВ битката при Лойтен пруският крал Фридрих I Велики побеждава австрийските войски. Битката се състои по време на Седемгодишната война, близо до Бреслау между войските на Фридрих I Велики и австрийците, водени от граф Леополд фон Даун. Фридрих започва битката с маневра, която има за цел да заблуди австрийските войски. Прусаците почти претърпяват поражение, но благодарение на резервни кавалеристки части успяват да обърнат хода на сражението. Австрийците са принудени да се оттеглят към река Одер, но изградените мостове не могат да поемат тяхното бягство. Само около 37 000 от 90 000-та австрийска армия успява да се завърне обратно. Убитите прусаци са едва 1140. Така Австрия е принудена да напусне Силезия. \r\n1714 г. \r\nВ чест на съпругата си Екатерина Алексеевна руският цар Петър I Велики учредява орден “Света Великомъченица Екатерина”. \r\nПетър I Велики е руски цар от 1682 г., първият руски император от 1721 г. Син е на цар Алексей I Михайлович; от династията Романови. Наследява короната от Фьодор III (1682 г.) царува заедно с брат си Иван под регентството на сестра им София Алексеевна до 1689 г. Петър I Велики започва модернизация на Русия: реорганизира администрацията, установява йерархията на чиновниците (учредени са сенат, колегии), страната е разделена на губернии, построява новата столица Санкт-Петербург (1703 г.). Той поверява на Светия синод управлението на църквата, като я отделя от държавата. Използва опита на западноевропейските държави в развитието на промишлеността, търговията и културата. За да получи излаз на Черно море, отвоюва Азов от турците през 1696 г. Обявява война на Швеция, но претърпява неуспех при обсадата на Нарва (1700 г.). Успява да отвори руски \"прозорец\" на Финския залив. През 1709 г. побеждава при Полтава шведския крал Карл ХII, който търси убежище в Турция. Петър I Велики губи Азов, но чрез Нищадския договор получава Лифландия, Естландия, Карелия и част от Финландия. Открива Академия на науките в Петербург през 1725 г. \r\n1496 г. \r\nПо заповед на крал Мануел I евреите са изгонени от Португалия. \r\nВ началото на управлението си Мануел I освобождава всички евреи, които са затворени по време на Жуау ІІ. Когато португалският крал решава да се ожени за принцеса Исабела Арагонска, нейните родители Фердинанд и Исабел, които прогонват евреите през 1492 г. поставят на Мануел I условие да прогони евреите от територията на страната си. През декември 1496 г. се постановява, че всеки евреин, който не приеме християнството, трябва да напусне страната. Това изселване обаче трябва да се осъществи единствено чрез специално определени от краля кораби. Когато тези, които избират екстрадирането, пристигат на пристанището в Лисабон, са посрещнати от духовници и войници, които прилагат сила, принуждаване и обещания, за да ги покръстят и да предотвратят напускането на страната. Този период на практика слага край на присъствието на евреите в Португалия. По-късно всички приели християнството евреи са наричани “нови християни”. Бунт от 1504 г. води до смъртта на 2 000 евреи, като лидерите на бунта са екзекутирани по заповед на Мануел I. \r\n1492 г. \r\nВ рамките на първата си експедиция Христофор Колумб открива остров Санто Доминго. \r\nПървата експедиция на Колумб (1492-1493 г.) включваща корабите “Санта Мария”, “Пинта” и “Ниня” потегля на 3 август 1492 г. от Канарските острови, пресича Атлантическия океан в субтропичния пояс и достига до остров Сан Салвадор от Бахамския архипелаг, където акостира на 12 октомври 1492 г. (официалната дата на откриването на Америка). Между 14 до 24 октомври посещава редица острови от Бахамския архипелаг, а в периода 28 октомври до 5 декември открива и изследва участък от североизточното крайбрежие на остров Куба. На 6 декември достига остров Хаити. През нощта на 25 декември флагманският кораб “Санта Мария” засяда в риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. \r\n1456 г. \r\nЗеметресение разрушава Неапол, загиват над 35 хиляди души. \r\nНеапол е град в Южна Италия, в подножието на вулкана Везувий. Административен център на област Кампания и провинция Неапол.. Важен транспортен възел.. Най-големият културен и икономически център на Южна Италия. \r\n1349 г. \r\nВ Нюрнберг е устроен масов еврейски погром във връзка с обвинението към еврейската общност, че е отговорна за разпространението на чумната епидемия. На тази дата са родени: \r\n1946 г. \r\nРоден е Хосе Карерас - испански оперен певец, тенор. Ражда се в Каталуния. Оперният му дебют е на 11 години в Барселона. Карерас следва химия с намерението да продължи семейната традиция в козметичната индустрия, но не изоставя и оперното пеене. Печели първа награда в международен оперен певчески конкурс “Verdi Singing Competition” в Парма, Италия, което предначертава кариерата му. През 1971 г. Карерас дебютира като оперен певец в операта на Доницети “Мария Стюарт”; през 1972 г. изпълнява ролята на Пинкертон от операта “Мадам Бътерфлай” на Пучини в Ню Йорк; през 1974 г. дебютира на сцената “Метрополитън Опера” в ролята на Каварадоси от “Тоска” на Верди. През 1976 г. Карерас пее в “Реквием” от Дж. Верди в Залцбург по покана на Херберт фон Караян. Сътрудничеството между двамата е много резултатно. Карерас записва повече от 50 опери и 40 класически и популярни рецитали. През 1992 г. е музикален директор на церемонията по откриването на Летните олимпийски игри в Барселона. През същата година той публикува книгата “Автобиография”. Дискография: “Love is Jose Carreras” (1984 г.), “Sings Andrew Lloyd Weber” (1989 г.), “International Songs” (1990 г.), “Peter and the Wolf [in Spanish]” (1990 г.), “Zarzuela” (1991 г.), “Recital De Canciones” (1991 г.), “My Barcelona” (1992 г.), “Amigos Para Siempre: Friends for …” (1992 г.), “Mi Otro Perfil” (1993 г.), “Zarzuelas” (1994 г.), “Christmas with Carreras” (1995 г.), “Merry Christmas” (1995 г.), “Celebration of Christmas” (1996 г.), “Passion” (1996 г.), “My Romance” (1997 г.), “A Tribute to Operetta: A Franz Lehar Gala” (1998 г.), “Pure Passion” (1999 г.), “Love Songs from Spain” (2000 г.). \r\n1932 г. \r\nРоден е Шелдън Лий Глашоу - американски физик теоретик. Един от авторите (заедно с А. Салам и С. Уайнбърг) на теорията на обединеното слабо и електромагнитно взаимодействие, която предполага съществуването на 4 частици, носители на електрослабото взаимодействие - фотона и неизвестните тогава W+-, W-- и Zo-частици, чието откриване (през 1983 г.) от К. Рубия потвърждава теорията. През 1965 г. Глашоу и Дж. Бьоркен предлагат да се въведе четвърти кварк (c-кварк) в кварковата теория на М. Гел-Ман. Носител е на Нобелова награда за физика за 1979 г., съвместно А. Салам и С. Уайнбърг. \r\n1927 г. \r\nРоден е Пумипон Адулядет – крал на Тайланд. Впоследствие този ден е обявен за Национален празник на страната. Кралство Тайланд (англ. Тhailand) е държава в Югоизточна Азия, на п-в Индокитай и Малака. Бреговете й се намират на юг от Сиамския залив и на югозапад от Андаманско море. Площ - 514 000 кв. км. Население - около 60 000 000 жители. (1996 г.). Съществуват 15 етнически общности таи. В страната живеят също и китайци, представители на мон-кхмерски, тибето-бирмански и други етнически групи. 95 % от наслението са будисти. Официален език е таи. Столицата е Банкок. Парична единица - бат. Административно деление е на 71 провинции. Страната е конституционна монархия. \r\n1901 г. \r\nРоден е Уолт Дисни - американски кинорежисьор, художник и аниматор, основател на едноименната филмова компания. Реформатор и новатор на американското анимационно кино, продължител на най-добрите традиции на комедийната школа на М. Сенет. От средата на 30-те години филмите му завладяват световния кинопазар и оказват влияние върху развитието на анимацията в много страни. Създава редица популярни герои (Мики Маус, Доналд Дък и др.), чиито образи са възпроизведени в открития през 1955 г. в Анахайм, щат Калифорния, увеселителен детски парк \"Дисниленд\". Негови пълнометражни филми са: \"Снежанка и седемте джуджета\", \"Трите прасенца\", \"Бамби\", \"Алиса в страната на чудесата\", \"101 далматинци\" и др. Има 29 награди \"Оскар\". \r\n1896 г. \r\nРоден е Карл Фердинанд Кори - австрийско-американски биохимик, носител, заедно с Б. Усай, на Нобелова награда за физиология и медицина през 1947 г. Съвместно със съпругата си Гърти Тереза Кори изследва обмяната на въглехидратите. Обясняват биохимичните реакции на превръщането на глюкозата в гликоген и на гликогена в глюкоза (цикъл на Кори). Откриват глюкозо-1-фосфата (естер на Кори) и установяват ролята му в обмяната на въглехидратите. \r\n1867 г. \r\nРоден е Юзеф Пилсудски - полски държавник, маршал, най-видната фигура в политическия живот на Полша между двете световни войни. През 1918 г. е ръководител на държавата и на армията на независима Полша. Установява авторитарен режим. Деец на дясното крило на Полската социалистическа партия. През май 1926 г. организира преврат и установява \"санационен\" режим. \r\n1839 г. \r\nРоден е Джордж Армстронг Къстър ¬ американски офицер, генерал-майор, участвал в Гражданската война в САЩ. Убит, заедно с целия си отряд, от индианци в сражението при Литъл Биг Хорн през 1876 г. \r\n1803 г. \r\nРоден е Фьодор Иванович Тютчев - руски поет, член-кореспондент на Петербургската академия на науките от 1857 г. Създател е на лиричната миниатюра в руската поезия. Автор на философска и любовна лирика - сборник \"Стихотворения\", на политически стихотворения и публицистика с панславистка ориентация. На тази дата умират: \r\n2013 г. \r\nУмира Нелсън Мандела - южноафрикански политик от народността кхоса, президент на Южноафриканската република от 1994 до 1999 година, първият избран с всеобщо гласуване. Преди това Мандела е сред изявените противници на апартейда и ръководител на въоръжената организация на Африканския национален конгрес. През 1962 г. е осъден на доживотен затвор за саботаж и други престъпления. Прекарва в затвора 27 години, по-голямата част от които на остров Робен. След освобождаването си през 1990 г. Нелсън Мандела води преговорите с правителството, довели до установяването на многорасова демокрация в страната през 1994 г. Като президент Мандела поставя акцент върху помирението на нацията и води политика на борба с бедността и неравенството в страната. Мандела е носител на повече от 250 награди, включително на Нобелова награда за мир (1993) и на българския орден „Стара планина“ (2008). Автор е на книгите „Няма лек път към свободата“ (1965), „Готов съм да умра“ (1979) и други. Мандела умира на 95-годишна възраст в болница в Йоханесбург от белодробна инфекция. Погребан е с държавни почести и паметта му е почетена от всички световни лидери. \r\n1926 г. \r\nУмира Клод Моне - френски художник, един от създателите на импресионизма - названието произлиза от картината му \"Импресия. Изгряващо слънце\" (1872 г., музей \"Мармотан\" в Париж). Клод Моне е роден е през 1840 г. в Париж. Учи при Е. Боден, а през 1863 г. е в ателието на живописеца Ш. Глейра. Произведения: (“Закуска на тревата”, 1866 г.; “Камила”, 1866 г.; “Жени в градината”, 1867 г.; “Размишления”, 1874 г.). “Впечатления. Изгряващо слънце” (1873 г.), “Булевардът на капуцините в Париж” (1883 г.), “Гара Сен Лазар” (1877 г.) и др. През 90-те години на XIX век създава серия платна - вариации на един сюжетен мотив, предавайки различни светлинни състояния на деня и на годишните времена - \"Руанската катедрала\", \"Маково поле\", \"Регата\", серия \"Водни лилии\" и др. В последните год. от живота си рисува почти сляп. \r\n1925 г. \r\nУмира Владислав Станислав Реймонт - полски писател реалист. Роден е на 7 май 1867 г. в Кобеля Велке, до Лодз. Автор на реалистични новели, повести, романи. В произведенията си представя живота в Полша от началото на ХХ в. В романа му \"Селяни\" (т. I-IV, 1904-1909 г.) са показани обществените и психологическите конфликти на полското село. В социалните романи \"Комедиантка\" (1896 г.) и \"Обетована земя\" (т. I-II, 1899 г.) показва градския живот и живота на интелигенцията. Автор е на историческия роман \"Годината 1794\" (в 3 т., 1913-1918 г.) разказващ за драматичния край на независимата полска държава и за въстанието на Тадеуш Косцюшко. Носител е на Нобелова награда за литература от 1924 г. за романа \"Селяни\". \r\n1891 г. \r\nУмира Педро II - вторият и последен император на Бразилия. Управлява страната от 1840 г., макар че формално е провъзгласен за император още през 1831 г. – ненавършил шест години. Управлението му се отличава с разцвет на бразилската икономика. През 1889 г. е свален от властта в резултат на военен преврат, след който страната е провъзгласена за република. \r\n1870 г. \r\nУмира Александър Дюма-баща - френски писател, автор на исторически драми, на историко-приключенски романи - \"Тримата мускетари\", \"Кралица Марго\", \"Граф Монте Кристо\". Преведени са на много езици. \r\n1791 г. \r\nУмира Волфганг Амадеус Моцарт (пълното му име е Йохан Кристос Волфганг Теофил Моцарт) - австрийски композитор, представител на Виенската класическа школа с огромно творчество във всички жанрове. \r\nМоцарт е роден през 1756 г. в Залцбург. Концертира и композира от 6-годишна възраст. През 1769-1781 г. е концерт-майстор на придворната капела в Залцбург. От 1781 г. работи във Виена (от 1787 г. е придворен композитор) като клавесинист, органист, цигулар, диригент и композитор. На основата на немския зингшпил и на италианската опера буфа създава класически опери - \"Отвличане от сарая\", \"Сватбата на Фигаро\", \"Дон Жуан\", \"Вълшебната флейта\". Автор е на около 40 симфонии, 25 концерта за пиано и оркестър, 7 концерта за цигулка и оркестър, 9 концерта за духови инструменти и оркестър, камерна музика, клавирни творби, арии, дивертименти, серенади, меси, мотети, \"Реквием\" и др. Погребан е в безименен гроб в гробището за бедни. Причината за неговата смърт остава неизяснена. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.05", "title": "Денят 5 декември в световната история"}
{"url": "http://www.focus-news.net/news/2018/12/05/2598207/ministar-petya-avramova-i-inzh-svetoslav-glosov-shte-proveryat-remontnite-raboti-na-viadukta-pri-tunel-vitinya-na-avtomagistrala-hemus.html", "text": "От 13.00 часа министърът на регионалното развитие и благоустройството Петя Аврамова и председателят на Управителния съвет на Агенция „Пътна инфраструктура“ инж. Светослав Глосов ще проверят заключителния етап от ремонтните работи на виадукта при тунел „Витиня“ на автомагистрала „Хемус“ в посока София. Това съобщиха от пресцентъра на  Министерство на регионалното развитие и благоустройството . \r\nВиадуктът при 33-ти км на АМ „Хемус“ е с дължина 225 м. В експлоатация е от 1984 г. Ремонтира се съоръжението в платното за София, което е преди входа на тунелната тръба. Възстановени са всички носещи стълбове на виадукта. Строително-монтажните работи по конструкцията на пътното платно включват саниране на пътната плоча, тротоарните конзоли и фугите на съоръжението. Предстои монтиране на новите мантинели и полагане на маркировката.", "date": "2018.12.05", "title": "Министър Петя Аврамова и инж. Светослав Глосов ще проверят ремонтните работи на виадукта при тунел „Витиня“ на автомагистрала „Хемус“"}
{"url": "http://www.focus-news.net/news/2018/12/05/2598214/zam-ministar-karina-angelieva-shte-uchastva-v-preskonferentsiya-na-proekt-po-op-nauka-i-obrazovanie-za-inteligenten-rastezh.html", "text": "От 10.00 часа в БТА заместник-министърът на образованието и науката Карина Ангелиева ще участва в пресконференция на проекта по Оперативна програма „Наука и образование за интелигентен растеж“ - „Постигане на оптимална среда за обучение, научни изследвания, иновации и устойчиво развитие на човешкия капитал в сферата на химическите науки: Адаптиране на образованието днес за утрешния ден”. Това съобщиха от пресцентъра на  Министерството на образованието и науката . Той се изпълнява от Факултета по химия и фармация на СУ „Св. Климент Охридски“. По време на пресконференцията ще бъдат представени приключилите дейности по проекта и постигнатите резултати.", "date": "2018.12.05", "title": "Зам.-министър Карина Ангелиева ще участва в пресконференция на проект по ОП „Наука и образование за интелигентен растеж“"}
{"url": "http://www.focus-news.net/news/2018/12/05/2598184/daily-express-dali-novoto-razvitie-v-britanskiya-parlament-mozhe-da-spasi-sporazumenieto-predlozheno-ot-tereza-mey.html", "text": "Дали новото развитие в британския парламент може да спаси Споразумението, предложено от Тереза Мей, пише британското издание  Daily Express . \r\nПоследният парламентарен успех на Доминик Грийв би могъл да се обърне против депутатите , привърженици на оставането и да осигури  одобрението на сделката  за Брекзит на Тереза Мей, когато Камарата на общините ще гласува споразумението следващата седмица. \r\nДепутатът от консерваторите осигури парламентарна победа във вторник, когато отново предложи изменение на споразумението за оттегляне , което ще позволи на парламента да продължи да обсъжда дори и след и ако сделката на Тереза Мей бъде отхвърлена от Камарата на общините на 11 декември. Но бързата победа би могла напълно да се противопостави на него и останалите привърженици на оставането, тъй като изменението би могло да елиминира сценария, който би довел до Брекзит без споразумение, защото това би накарало твърдите „брекзитъри“ като Джейкъб Рийс-Мог да подкрепят споразумението, предложено от премиера пред алтернативата Брекзит да бъде спрян напълно. \r\n\"Вярвам, че е важно да уважаваме мнението на онези, които са гласували за напускане и да осигурим Брекзит, но също така признаваме, че е необходимо да защитим търговските отношения и да гарантираме, че защитаваме работните места, които разчитат на тази търговска връзка (между Великобритания и ЕС-бел.ред) \", заяви премиерът в парламента.  Юлиян Марков", "date": "2018.12.05", "title": "Daily Express: Дали новото развитие в британския парламент може да спаси Споразумението, предложено от Тереза Мей"}
{"url": "http://www.focus-news.net/news/2018/12/05/2598218/dobrovoltsi-na-bmchk-shte-demonstrirat-spasitelni-deystviya-pri-zemetresenie-i-vazniknal-pozhar-v-selo-lozen.html", "text": "От 10.30 часа в Националния учебен център на БЧК в село Лозен доброволци на БМЧК ще демонстрират спасителни действия при земетресение и възникнал пожар. Това съобщиха от пресцентъра на  БЧК . В рамките на демонстрацията ще бъде разигран сценарии, според който близо 60 души са в опасност за живота си от разрастващ се пожар, а други са затиснати от паднали конструкции и предмети. Екипи от доброволци на БЧК ще евакуират пострадалите, ще им оказват първа долекарска помощ и психосоциална подкрепа.  \r\nДемонстрацията се провежда в рамките на Национално обучение по Първа долекарска помощ, Първа психологична помощ и Психосоциална подкрепа, организирано от Български младежки Червен кръст. То се провежда в периода 02 декември - 06 декември 2018 г. и в него над 100 младежи доброволци от цялата страна се подготвят да оказват първа помощ и за реакция при бедствие, авария или криза.", "date": "2018.12.05", "title": "Доброволци на БМЧК ще демонстрират спасителни действия при земетресение и възникнал пожар в село Лозен"}
{"url": "http://www.focus-news.net/news/2018/12/05/2598185/evening-standard-naydzhal-faradzh-napuska-sazdadenata-ot-nego-britanska-partiya-na-nezavisimostta.html", "text": "Найджъл Фарадж напуска създадената от него британска „Партия на независимостта“, пише лондонският вестник  Evening Standard . \r\nНайджъл Фарадж драматично се отказа от създадената от него британска „Партия на независимостта“ (ЮКип) след  назначаването на Томи Робинсън за съветник на лидера Джерард Батън, обвинявайки партията, че \"гледа към екстремистката политика\". \r\nТой критикува \"манията\" на партията, свързана с исляма и позицията на Робинсън. \r\nФарадж заяви: \"През последните няколко месеца този лидер той изглежда доста обсебен от исляма. ЮКип не беше основана да бъде партия, създадена за воденето на  кръстоносен поход. \r\n\"Той също така е обсебен от тази фигура, наречена Томи Робинсън, която някой виждат като велик герой, който се изправя и се бори за хората от работническата класа, но има доста подозрителна репутация и води със себе си група хора, които пропагандират смут и насилие. Много от тях имат криминални досиета, някои доста сериозни,\" продължава той. \r\nСпоред него това превръща ЮКип от електорална партия в партия на уличния активизъм и предупреди, че тази посока е катастрофална, особено по времето, когато великото предателство на Брекзит е надвиснало над британското общество. Той заяви, че лейбъристите и консерваторите са нарушили обещанията си които бяха направени не само на референдума, но и на общите избори.  Юлиян Марков", "date": "2018.12.05", "title": "Evening Standard: Найджъл Фарадж напуска създадената от него британска „Партия на независимостта“"}
{"url": "http://www.focus-news.net/news/2018/12/05/2598219/api-ot-0930-chasa-do-1600-chasa-dvizhenieto-v-tunel-topli-dol-na-avtomagistrala-hemus-shte-se-osashtestvyava-dvuposochno-v-trabata-za-sofiya.html", "text": "От 09.30 часа до 16.00 часа движението в тунел „Топли дол“ на автомагистрала „Хемус“ ще се осъществява двупосочно в тръбата за София. Това съобщиха от пресцентъра на  Агенция „Пътна инфраструктура“ . Ограничено ще е преминаването в тръбата за Варна, поради техническо обследване на съоръжението. Необходимо е шофьорите да карат внимателно и да спазват стриктно въведената временна организация за движение. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища .", "date": "2018.12.05", "title": "АПИ: От 09.30 часа до 16.00 часа движението в тунел „Топли дол“ на автомагистрала „Хемус“ ще се осъществява двупосочно в тръбата за София"}
{"url": "http://www.focus-news.net/news/2018/12/05/2598217/sofiya-v-sgradata-na-gdbop-shte-se-provede-brifing-za-uspeshna-savmestna-operatsiya-na-glavna-direktsiya-za-borba-s-organiziranata-prestapnost-i-spetsializiranata-prokuratura.html", "text": "От 9.30 часа в сградата на ГДБОП в столицата ще бъде даден брифинг по повод поредна успешна съвместна операция на ГДБОП и Специализираната прокуратура. Това съобщиха от пресцентъра на  Прокуратурата . Подробности за резултатите от нея ще оповестят заместникът на главния прокурор Иван Гешев, директорът на ГДБОП главен комисар Ивайло Спиридонов, и прокурорът от Специализирана прокуратура Евгения Станкова.", "date": "2018.12.05", "title": "София: В сградата на ГДБОП ще се проведе брифинг за успешна съвместна операция на Главна дирекция за борба с организираната престъпност и Специализираната прокуратура"}
{"url": "http://www.focus-news.net/news/2018/12/05/2598206/parlamentat-shte-glasuva-ostavkata-na-ivaylo-moskovski-kato-deputat.html", "text": "Парламентът ще гласува оставката на Ивайло Московски като депутат. Това се посочва в  проектопрограмата за работа на Народното събрание . Ивайло Московски е депозирал оставката си като депутат на 30 октомври. Той се върна в парламента, след като освободи поста министър на транспорта заради тежката катастрофа край Своге. Оставките си като министри подадоха и Николай Нанков и Валентин Радев. Нанков стана зам.-регионален министър, а Радев - народен представител.  \r\nОчаква се Ивайло Московски да стане вицепрезидент на Черноморската банка за търговия и развитие. Кандидатурата му за поста беше представена от финансовия министър Владислав Горанов в началото на октомври. \r\nМинистърът на образованието Красимир Вълчев ще отговаря на депутатски въпроси в парламентарната образователна комисия. Заседанието е от 15.00 часа в зала 248.  \r\nНа заседание на Комисията по политиките за българите в чужбина ще бъде представена информация за състоянието на ДАБЧ и изпълнението на задачите ѝ до края на годината. Заседанието ще се проведе от 16.00 часа в зала 456.", "date": "2018.12.05", "title": "Парламентът ще гласува оставката на Ивайло Московски като депутат"}
{"url": "http://www.focus-news.net/news/2018/12/05/2598220/v-stolichnata-biblioteka-shte-bade-predstaveno-izsledvaneto-sofiya-grad-na-tvorcheskata-ikonomika.html", "text": "В Столичната библиотека ще бъде представено изследването „София – град на творческата икономика“. Събитието ще се състои от 16.00 часа до 17.30 часа в Американския център на Столична библиотека (пл. „Славейков” 4А), съобщиха от пресцентъра на  Столична община . Организатори са Общината и Обсерваторията по икономика на културата. \r\nЦелта на изследването е чрез анализа на културните ресурси да се стимулира ефективното и ефикасно управление на стратегията за култура на Столична община, както и стратегията „София – творчески град на киното”.  \r\nВ настоящия контекст понятието „култура” излиза извън класическия аспект – създава се понятие за културата в културен, социален, символен и икономически аспект. Ето защо, цел на това проучване е да се докаже приноса на изкуствата, културните и творческите индустрии, културното наследство и културния туризъм за интегрираното развитие на града.  \r\nЗа участие са поканени представители на Столична община, Министерство на културата, Столична общинска агенция за приватизация и инвестиции, Асоциация за развитие на София, Изпълнителна агенция „Национален филмов център“, както и представители на различните културни и творчески индустрии в България.  \r\nИзследването е резултат от съвместен проект на Обсерваторията по икономика на културата и Столична община. \r\nОтправяме покана към представителите на медиите да присъстват на представянето на изследването „София – град на творческата икономика”.", "date": "2018.12.05", "title": "В Столичната библиотека ще бъде представено изследването „София – град на творческата икономика“"}
{"url": "http://www.focus-news.net/news/2018/12/05/2598221/afp-zhitelite-na-nova-kaledoniya-fidzhi-i-vanuatu-sa-predupredeni-da-se-kachat-na-visoki-mesta-ochakva-se-tsunami.html", "text": "Плитко и силно земетресение с магнитуд 7.5 разтърси Нова Каледония в сряда, предизвиквайки тревога за цунами и евакуация на тихоокеанския остров, съобщиха властите, цитирани от  AFP . \r\nВ предупредителния център за цунами в Тихия океан се казва, че вълните цунами са били \"наблюдавани\" в региона, но засега няма информация къде са регистрирани. \r\nЖителите на Нова Каледония, които се намират на север от Нова Зеландия, получиха текстови съобщения, насочващи ги незабавно да отидат в убежища нависоко, защото са възможни вълни до три метра, според предупредителния център. \r\nНо хората в Нова Каледония и в близост до Вануату казаха, че не са усетили земетресението, а сирени за предупреждение за цунами не са били незабавно активирани във Вануату. \r\n\"Очаква се опасни вълни цунами за някои брегове\", каза предупредителният център за цунами в Тихия океан след предупреждение, че опасната зона включва \"брегове, намиращи се на 1000 километра от епицентъра на земетресението\". \r\nЕпицентърът беше на около 300 километра източно от Нумеа. \r\nБяха докладвани няколко последствия, тъй като центърът за цунами предупреди за вълни до три метра над приливните нива за приливи и отливи за Нова Каледония и Вануату и до един метър за някои части на Фиджи.  Юлиян Марков", "date": "2018.12.05", "title": "AFP: Жителите на Нова Каледония, Фиджи и Вануату са предупредени да се качат на високи места, очаква се цунами"}
{"url": "http://www.focus-news.net/news/2018/12/05/2598222/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта, вали дъжд. Това съобщи за  Радио „Фокус“ - Пирин  дежурният служител в Областно пътно управление - Благоевград. С нормална интензивност се осъществява трафикът по главен път Е-79, второкласен път-19 Симитли - Гоце Делчев и автомагистрала „Струма“ в участъка от областта. Няма регистрирани тежки пътни инциденти през изминалата нощ. В една лента се осъществява движението на второкласен път-19 Симитли - Предел от км 0+000 до км 20+000 поради полагане на хоризонтална пътна маркировка в часовете от 10.00 до 16.00 часа. Шофьорите трябва да се движат с повишено внимание в района на Кресненското дефиле и прохода Предел поради повишена опасност от падащи камъни. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2018.12.05", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2018/12/05/2598216/pravoslavnata-tsarkva-pochita-pametta-na-sv-sava-osveshteni.html", "text": "На 5 декември Българската православна църква чества празника св. Сава Освещени. Той е основател на много манастири и и на известната лавра в Палестина. Св. Сава е роден през 4-и век в богато и знатно семейство в Кападокия, но въпреки възможностите на родителите си, още на 18 години заживял в манастир. Той прекарал в служение целия си живот и станал ученик на постника Евтимий, който го благословил и му предсказал, че ще основе велик манастир в Палестина. \r\nСв. Сава пожелал да заживее в усамотение и се установил в пещера на мястото на изсъхналия Силоамски поток. Към него се присъединили мнозина други отшелници и така бил основан манастирът на негово име. \r\nВ народните представи, свети Сава е жена - светица, сестра на Варвара и Никола, покровителка на чумата, макар че в отделни райони на страната честват празника като на светец - мъж, покровител на вълците (вълчи пастир). \r\nНа Савинден се подготвя Никулденската трапеза, а на някои места приготвят в чест на мъртвите варено жито и го раздават на гробищата за помен.", "date": "2018.12.05", "title": "Православната църква почита паметта на св. Сава Освещени"}
{"url": "http://www.focus-news.net/news/2018/12/05/2598223/nimh-v-7-oblasti-na-stranata-e-obyaven-zhalt-kod-za-poleditsi.html", "text": "В 7 области на страната е обявен жълт код за образуване на поледици. Това сочи справка на сайта на  Националния институт по метеорология и хидрология (НИМХ) към Българската академия на науките (БАН) . Жълт код е в сила за областите: Видин, Монтана, София област, Враца, Плевен, Ловеч и Велико Търново, където преди обяд има условия за образуване на поледици. Жълтият код означава потенциална опасност. При тази степен на предупреждение хората трябва да бъдат внимателни, когато вървят или шофират при заледени повърхности.", "date": "2018.12.05", "title": "НИМХ: В 7 области на страната е обявен жълт код за поледици"}
{"url": "http://www.focus-news.net/news/2018/12/05/2598225/dobrich-dvizhenieto-po-okolovrastniya-pat-na-grada-tryabva-da-se-osashtestvyava-s-povisheno-vnimanie-poradi-remontni-deynosti.html", "text": "Движението по околовръстния път на града трябва да се осъществява с повишено внимание поради частични ремонтни дейности на асфалтовата настилка, предаде кореспондент на  Радио „Фокус” – Варна . Трафикът се регулира с пътни знаци. Срокът за приключване на ремонтите е 22 декември 2018 г. По път Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Пътищата в областта са проходими при зимни условия. Времето в Добрич е ясно, без снеговалеж. Тихо е, а температурите са около нулата.  \r\nЖулиета НИКОЛОВА", "date": "2018.12.05", "title": "Добрич: Движението по околовръстния път на града трябва да се осъществява с повишено внимание поради ремонтни дейности"}
{"url": "http://www.focus-news.net/news/2018/12/05/2598229/pregled-na-osnovnite-temi-v-dobrudzhanskiya-pechat.html", "text": "„Драстично по-високи данъци за второ жилище в курорт“, съобщава на първа страница вестник  „Нова добруджанска трибуна“ . След влезлите в сила изменения в Закона за местните данъци и такси поне два пъти по-висок данък ще плаща всеки, който има второ жилище в курорт, което не е основно. На 28 ноември Община Балчик е обявила планирани промени в Наредбата за местни данъци. Проектоизмененията на тази Наредба са публикувани на сайта на морската община. „Горските стражари задържаха автомобил с незаконна дървесина“, съобщава изданието. Автомобил, натоварен с 0.5 куб. м дърва за огрев, е задържан при обход на територията на Държавно ловно стопанство „Балчик”. На нарушителя са съставени два акта по Закона за горите. В случай, че нарушителите бъдат подведени под наказателна отговорност, ги грозят до шест години затвор и глоба от 1000 до 20 000 лева. Законът за горите предвижда и глоба за изхвърляне на отпадъци и строителни материали, замърсяващи горските територии. Застудяването на времето е закалило пшеничните посеви, това е заявил проф. д-р Иван Киряков, завеждащ „Селекция на зърнено-житните и бобови култури“ в Добруджанския земеделски институт край Генерал Тошево, съобщава всекидневникът. Пшеничните масиви в региона са в различен етап на развитие. Дори и по-късно засятата пшеница в периода февруари - март ще брати и ще навакса в развитието си.  \r\n„886 са браковете, а 263 – разводите в област Добрич през 2017-та“, съобщава на първа страница другият регионален вестник  „Добруджанска трибуна“ . За средно около 17 години се изчерпва търпението на решилите да прекратят своя брак. От всички прекратени бракове 75.3% се отнасят за населението в градовете. Според възрастта на разведените съпрузи с най–голям относителен дял е възрастовата група 40 - 49 години. На тази възраст са прекратили своя брак 44.1% от мъжете и 36.1% от жените. „Мярка „Задържане под стража“ за 23-годишен, разследван за убийство на майка си“, съобщава всекидневникът. Добричкият окръжен съд е уважил искането на Окръжната прокуратура за определяне мярка за неотклонение „Задържане под стража“ на обвиняем за убийството на майка си. Това е 23-годишният Кадир Р. Определението на Добричкия окръжен съд подлежи на обжалване пред Апелативния съд във Варна. Център по минералогия и спелеология е открит в добричко читалище, съобщава изданието. Специални гости на откриването са били заместник-директорът на Националния музей „Земята и хората“ Гено Цонков, Лариса Нешева и Светла Старирадева, уредници в музея. Екипът на институцията е първият дарител на експозицията, като е предоставил 87 петрографски образци при изграждането на центъра, а на откриването е изненадал приятно колектива на читалището с дарение от още 7 експоната.", "date": "2018.12.05", "title": "Преглед на основните теми в добруджанския печат"}
{"url": "http://www.focus-news.net/news/2018/12/05/2598228/vrachanskiyat-mitropolit-grigoriy-shte-oglavi-bogosluzheniyata-za-hramoviya-praznik-na-mitropolitskiya-hram-sv-nikolay-mirlikiyski-chudotvorets.html", "text": "От 17.30 часа в митрополитския храм „Св. Николай Мирликийски Чудотворец”, Негово високопреосвещенство Врачанският митрополит Григорий ще оглави всенощно бдение, в съслужение с врачански свещеници. В бдението ще участва и мъжкият хор за византийско пеене „Св. Наум Охридски” от София, с ръководител Андрей Касабов, предаде репортер на  Агенция „Фокус“ . \r\nНа самия празник, 6 декември, четвъртък, в митрополитския храм на Враца, от 9.00 часа, ще бъде отслужена Архиерейска света литургия. Тя ще бъде предстоявана от митрополит Григорий. След Литургията, в 11.30 часа, на централния градски площад „Христо Ботев”, епархийският архиерей  ще отслужи молебен за здравето и благоденствието на врачани. \r\nСлед молебена, в 12.00 часа, на площада ще бъде осветен рибен курбан, който ще се раздаде на дошлите на празника граждани.  \r\nНикола ПЕТКОВ", "date": "2018.12.05", "title": "Врачанският митрополит Григорий ще оглави богослуженията за храмовия празник на митрополитския храм „Св. Николай Мирликийски Чудотворец”"}
{"url": "http://www.focus-news.net/news/2018/12/05/2598224/sofiya-v-natsionalniya-dvorets-na-detsata-shte-se-provede-nagrazhdavane-na-uchenitsite-uchastvali-v-mezhdunarodniya-konkurs-za-risunka-s-ochite-si-vidyah-bedata.html", "text": "В Националния дворец на децата на бул. „Ал. Стамболийски“ 191 ще се проведе награждаване на учениците, участвали в международния конкурс за детска рисунка „С очите си видях бедата“. Това съобщиха от пресцентъра на  МВР . От 11.00 часа ще бъде открита изложба с наградените рисунки от националния конкурс за детска рисунка с международно участие. Младите художници ще получат плакети, грамоти и предметни награди, осигурени от Главна дирекция „Пожарна безопасност и защита на населението\". Тази година до заключителния етап бяха допуснати близо 500 творби, а в международния раздел се включиха ученици от Гърция и Азербайджан. Проявата се провежда с подкрепата на Секретариата на Откритото частичното споразумение за големите рискове към Съвета на Европа – EUR-OPA. За пореден път проявата е посветена на Международния ден на доброволеца.  \r\nОт 13.00 часа в двора на СПГЕ „Джон Атанасов“ ученици на възраст от 16 до 18 години, преминали курсове за доброволци, ще демонстрират пред своите съученици придобитите знания. Ще бъде проигран планът за евакуация, както и учебно гасене на пожар.", "date": "2018.12.05", "title": "София: В Националния дворец на децата ще се проведе награждаване на учениците, участвали в международния конкурс за рисунка „С очите си видях бедата“"}
{"url": "http://www.focus-news.net/news/2018/12/05/2598230/pregled-na-osnovnite-temi-v-starozagorskiya-pechat.html", "text": "„Започва дългоочакваната реконструкция на Залата на Синдикалния дом в Стара Загора” е водещото заглавие във вестник   „Старозагорски новини“ . Започва реконструкцията на залата в Синдикалния дом в Стара Загора (бул. \"Цар Симеон Велики\" No 108), която ще се превърне в многофункционален културен център с 520 места, с добра акустика и условия за изпълнителите за провеждането на различни мероприятия, включително амфитеатрална телескопична трибуна с 214 места, съобщиха от пресцентъра на общината. Сградата на бившия Синдикален дом и концертната зала към нея е строена през 1979 г. От няколко години залата е неизползваема, покривът е компрометиран, системите за отопление и вентилация не работят, оборудването е старо, ел. инсталациите и облицовките на стени и тавани не отговарят на противопожарните норми. Община Стара Загора обяви конкурс за проекта за цялостното ѝ реконструиране и осъвременяване, който беше спечелен от авторски колектив \"Новиза\" ЕООД, София, с ръководител арх. Правдомира Алексиева, автори и на инвестиционния проект. Стойността на договора с дружеството е за над 3.3 млн. лв. с ДДС, с включени 10% непредвидени разходи. Срокът на изпълнение е 300 календарни дни, който започва да тече от датата на подписване на Протокол за откриване на строителна площадка. \r\nДруго заглавие в изданието е „Професор-ветеринар вече 10 години вае птици от дърво“. Изложба на десетки изваени от дърво фигури на птици и животни подреди в Стара Загора наскоро навършилият 75 години професор по ветеринарна медицина д-р Никола Николов. Роденият в село Братя Даскалови учен, който е бил години наред ветеринарен лекар, преподавател в старозагорския Ветеринарен техникум и ръководител на Районния ветеринарномедицински институт в Града на липите, признава, че с длетото в ръка отпочива от задъханото ежедневие. Използва за направата на своите произведения дъб, череша и липа, образите на \"героите\" си пресъздава по спомени. Не е водил бройка на създадените до сега произведения, но смята, че не са по-малко от хиляда. Зад дърводелския тезгях седнал като на шега преди десетина години, но тръпката я наследил от майка си, която рисувала много красиво и от нейния баща. На времето майка му имала желание да го изпрати да учи в единственото училище за каменоделци във врачанското село Кунино, но тогава надделяло бащиното желание да стане ветеринарен лекар. В хобито си се е учил от старите майстори-резбари от различни школи, възхищавал се е на резбованите от тях слънца и цветя по таваните на възрожденските къщи, но смята, че е успял да създаде своя лична техника. За четвъртата си самостоятелна изложба проф. двмн Никола Николов е избрал арт фоайето на Радио Стара Загора, откриването й ще бъде в навечерието на имения му ден Никулден.  \r\n„16 новородени са зарязани от майките си в Стара Загора“ може да прочетете още в изданието. 16 изоставени от майките новородени са регистрирани през 11-те месеца на годината в Стара Загора. Броят им в сравнение с предходната 2017 г. е намалял със 7, но старозагорски гинеколози са категорични, че в оставащите седмици той ще набъбне. Според шефа на АГ-комплекса при старозагорската УМБАЛ \"Проф. д-р Стоян Киркович\" - доц. д-р Николай Лазаров, най-често изоставят бебетата си непълнолетни майки от ромски произход. Те си тръгвали от родилната зала, без дори да са видели очите на отрочетата си. Имало, разбира се, и такива, които още със стъпването в отделението категорично обявявали намеренията си, за да си спестят последващо издирване от социалните служби и полицията. В зависимост от здравословното състояние на новородените и след консултации със социалните работници изоставените пеленачета отивали или в неонатологията, или в социален дом. Сходна е ситуацията и в Сливен, където до ноември са били изоставени 32 момченца и момиченца при 37 случая за предходната 2017-а. Всеки случай на изоставено в родилния дом бебе се съобщава на Агенция за социално подпомагане. От там твърдят, че през деветте месеца на годината в цялата страна имало общо 302 сигнала, като в резултат на работата на социалните служители с майките само 35 не са си прибрали рожбите.", "date": "2018.12.05", "title": "Преглед на основните теми в старозагорския печат"}
{"url": "http://www.focus-news.net/news/2018/12/05/2598232/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството .  \r\nВъв връзка с подмяна на спирателен кран на бул. „България“ в кв. „Манастирски ливади“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: кв. „Манастирски ливади – Запад“ в района на бул. „Околовръстен път“, бул. „България“, ул. „Проф. Велизар Велков“, ул. „Българска легия“, ул. „Ралевица“; кв. „Манастирски ливади – Изток“  жк. „Бокар“ по ул. „Васил Стефанов“ от бул. „България“ до ул. „Луи Айер“ и ул. „Спас Соколов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Флора“ ъгъла с бул. „България“. \r\nВъв връзка с подмяна на сградно водопроводно отклонение на ул. „Димитър Л. Гичев“ в жк. „Изток“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Димитър Л. Гичев“ от ул. „Фредерик Жолио Кюри“ до ул. „Люлякова градина“; ул. „Димчо Дебелянов“ от ул. „Димитър Л. Гичев“ до ул. „Антон Павлович  Чехов“; ул. „Чарлз Дарвин“ от ул. „Фредерик Жолио Кюри“ до ул. „Атанас Далчев“; ул. „Атанас Далчев“ от ул. „Чарлз Дарвин“ до ул. „Димитър Л. Гичев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Л. Гичев“ ъгъла с ул. „Димитър Дебелянов“. \r\nВъв връзка с подмяна на сградно водопроводно отклонение на ул. „Никола Атанасов“ в с. Яна се налага спиране на водоподаването от 10.00 до 16.30 часа на клиентите на „Софийска вода”, живеещи в района на: ул. „Никола Атанасов“ от ул. „Хубава Яна“ до ул. „1-ви май“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Атанасов“ ъгъла с ул. „1-ви май“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.12.05", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/12/05/2598231/sofiya-vavezhda-se-organizatsiya-na-dvizhenieto-za-zasnemane-na-kadri-na-televizionna-produktsiya.html", "text": "Въвежда се организация на движението за заснемане на кадри на телевизионна продукция, съобщиха от пресцентъра на  Столична община . Забранява се престоят и паркирането на пътни превозни средства, с изключение на колите на снимачния екип и извън местата в режима на платено паркиране „служебен абонамент”, както следва:  \r\n- От 10.00 до 19.30 часа на 5 декември 2018 г. и от 07.30 до 19.30 часа на 6 декември 2018 г. на ул. „5006” и бул. „Искърско шосе” в района на ж.п. гара „Искър“ .  \r\n-  От 15.00 до 20.00 часа на 6 декември 2018 г. на бул. „Христо Смирненски“ пред УАСГ.", "date": "2018.12.05", "title": "София: Въвежда се организация на движението за заснемане на кадри на телевизионна продукция"}
{"url": "http://www.focus-news.net/news/2018/12/05/2598234/s-praznichni-vecherni-zapochva-da-se-chestva-denyat-na-edin-ot-nay-pochitanite-svettsi-v-tseliya-hristiyanski-svyat-sv-nikolay-arhiepiskop-mirlikiyski-chudotvorets-nikulden.html", "text": "С празнични вечерни започва да се чества денят на един от най-почитаните светци в целия християнски свят - св. Николай архиепископ Мирликийски Чудотворец - Никулден, предаде репортер на  Агенция „Фокус“ . \r\nВ Софийска епархия, с благословението на Негово светейшество Българския патриарх и Софийски митрополит Неофит, Архиерейска вечерня от 17.30 часа в храм „Св. Николай Чудотворец“ (срещу входа на Софийска света митрополия) ще оглави Негово преосвещенство Белоградчишки епископ Поликарп - викарий на Софийския митрополит. На празника, 6 декември (четвъртък), от 9.30 часа епископ Поликарп ще оглави Архиерейска света Литургия в храм „Св. Николай Чудотворец“ в град Рила.  \r\nНикола ПЕТКОВ", "date": "2018.12.05", "title": "С празнични вечерни започва да се чества денят на един от най-почитаните светци в целия християнски свят - св. Николай архиепископ Мирликийски Чудотворец - Никулден"}
{"url": "http://www.focus-news.net/news/2018/12/05/2598233/plovdiv-na-ofitsialna-tseremoniya-shte-badat-vklyucheni-svetlinite-na-kolednata-elha-v-karlovo.html", "text": "На официална церемония ще бъдат включени светлините на коледната елха в Карлово. Това съобщиха за  Радио „Фокус“ – Пловдив  от Община Карлово. Събитието ще се проведе в 17.30 часа на пл. „20-ти юли“, като с това ще бъде даден старт на коледно-новогодишната празнична програма в общината.  \r\nВ 18.00 часа на 13 декември в зала „Васил Караиванов“ ще започне коледен концерт на Военния духов оркестър при 61-ва Стрямска механизирана бригада. На 17 декември от 16.00 часа на пл. „20-ти юли“ ще има детско веселие и посрещане на Дядо Коледа, а в 18.00 часа в Общинската библиотека ще се открие коледна изложба. На 18 декември в 13.30 часа в читалище „Васил Левски“ ще бъде даден финал на конкурса „Моето писмо до Дядо Коледа“. На 19 декември в читалище „Васил Левски“ от 18.00 часа ще се състои концерт „Коледно настроение“ с участие на колективите за любителско творчество при културната институция. На 20 декември от 18.00 часа в зала „Васил Караиванов“ на Общината ще започне коледен концерт на Музикална школа „Карловойс“ при Военния клуб в Карлово. На 22 декември на пл. „20-ти юли“ ще се състои събитието „От младежите за децата на Община Карлово“. От 11.00 часа на площада ще се провеждат занимателни коледни игри с награди, музика и танци. Коледно-новогодишната празнична програма в Карлово продължава на 29 декември, когато на пл. „20-ти юли“ ще се състои Коледуване. Празничната проява „Стани нине, стани господине“ започва в 11.00 часа.", "date": "2018.12.05", "title": "Пловдив: На официална церемония ще бъдат включени светлините на коледната елха в Карлово"}
{"url": "http://www.focus-news.net/news/2018/12/05/2598226/blagoevgrad-na-ofitsialna-tseremoniya-shte-badat-vklyucheni-svetlinite-na-kolednata-elha-na-pl-georgi-izmirliev.html", "text": "„Следвай звездата, озари пътя!” е мотото, под което тази година ще премине коледно-новогодишната програма на Община Благоевград. Това съобщиха от пресцентъра на  Общината . По традиция кметът д-р Атанас Камбитов ще даде начало на празничните инициативи със запалването на коледните светлини на елхата на площад „Георги Измирлиев”, което ще се състои от 18.30 часа.  \r\n„Коледен фестивал“ 2018-2019 г.  включва редица мероприятия. Всеки концерт на културните институти, включен в коледната програма, ще бъде с цена 3 лева, като 1 лев ще отива за благотворителна кауза - в помощ на Иван, който има онкологично заболяване.  \r\nЕдно от любимите събития, превърнало се в традиция за Благоевград „Часът на приказния разказвач“ започва от 10 декември във фоайето на Община Благоевград от 18.00 часа. От 15 декември във фоайето на Младежки дом започва Детски коледен панаир, любима инициатива за децата, която се провежда съвместно с Община Благоевград и фондация „Easyart“.  \r\nДядо Коледа ще очаква писмата от децата на Благоевград да бъдат пуснати в кутията, която ще бъде позиционирана пред елхата на пл. „Георги Измирлиев“. В началото на Новата година писмата ще бъдат отворени, а победителите ще получат подаръци, осигурени от кмета д-р Камбитов.   \r\nПредставители на елитни гимназии от града ще се представят с базар, изложба и концерти в рамките на празничната програма. \r\nВ Коледен Фестивал „Следвай звездата, озари пътя!“ Община Благоевград работи съвместно със заведения в града, които се включват във фестивала с интересни събития.", "date": "2018.12.05", "title": "Благоевград: На официална церемония ще бъдат включени светлините на коледната елха на пл. „Георги Измирлиев”"}
{"url": "http://www.focus-news.net/news/2018/12/05/2598235/targovishte-izlozhbata-sahraneno-za-pokoleniyata-shte-bade-predstavena-v-slaveykovoto-uchilishte.html", "text": "От 17.00 часа в Славейковото училище за седми пореден път ще бъде открита изложба, посветена на Деня на дарителя, озаглавена „Съхранено за поколенията”. Това съобщиха от  Регионален исторически музей - Търговище . Изложбата представя ценни дарения и постъпления свързани с бита на българина. За периода от декември 2017 до декември 2018 г. в музея са постъпили над 100 дарения. Заради тяхната културно-историческа стойност Регионален исторически музей – Търговище удостоява с грамоти над 50 дарителя.", "date": "2018.12.05", "title": "Търговище: Изложбата „Съхранено за поколенията“ ще бъде представена в Славейковото училище"}
{"url": "http://www.focus-news.net/news/2018/12/05/2598236/yambol-v-kulturno-informatsionen-tsentar-bezisten-shte-se-sastoi-muzikalna-vecher-s-organ-i-tsigulka.html", "text": "От 18.00 часа почитателите на класическата музика имат възможност да се насладят на Музикална вечер с орган и цигулка в зала „Съвременност“ на Културно-информационен център „Безистен“. Това съобщиха от пресцентъра на  Община Ямбол . \r\nЗвездите на вечерта са концертмайсторът на Камерен оркестър „Дианополис“ Красимира Султанова (цигулка) и Мария Славова (орган). Гостуващият изпълнител Мария Славова развива активна концертна дейност  като органист и пианист. Сътрудничи си с различни хорови и инструментални състави като Български камерен оркестър, Симфоничен оркестър гр. Елче, Испания, хор „Добруджански звуци”, Детски хор „Маестро Медникаров”, хор „Добри Чинтулов” и много други. В програмата са включени произведения на Бах, Пахелбел и Любек. \r\nБилети за концерта се продават в Културно-информационен център „Безистен“ – Ямбол.", "date": "2018.12.05", "title": "Ямбол: В Културно-информационен център „Безистен“ ще се състои Музикална вечер с орган и цигулка"}
{"url": "http://www.focus-news.net/news/2018/12/05/2598237/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се организация на движението за провеждане на футболна среща на Национален стадион „Васил Левски”, съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- от 08.00 до 20.00 часа при сектор „Г” на  Националния стадион „Васил Левски”; \r\n- от 13.00 до 20.00 часа на моста пред Национален стадион „Васил Левски”. \r\nОт 14.30 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.12.05", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2018/12/05/2598238/sport-monako-napusna-zonata-na-izpadashtite-v-liga-1.html", "text": "Отборът на Монако напусна зоната на изпадащите след победа с 2:0 като гост на Амиен в мач от 16-тия кръг на Лига 1. И двата гола отбеляза капитанът на Монако Радамел Фалкао от дузпи, съответно в 43-тата и 90-тата минута. Домакините завършиха с играч по-малко на терена, след като Бакайе Дибаси бе изгонен за нарушение срещу Фалкао. \r\nТака Монако излезе от опасната зона и вече заема 17-та позиция с актив от 13 точки. Във временното класиране Амиен е 19-ти със същия брой точки. \r\nВ другия мач от кръга Ница и Анже завършиха 0:0. Ница е на седмо място в класирането с 25 точки, а Анже е 12-ти с 18 точки. Водач във временното класиране е Пари Сен Жермен с 43 точки и мач по-малко.", "date": "2018.12.05", "title": "Спорт: Монако напусна зоната на изпадащите в Лига 1"}
{"url": "http://www.focus-news.net/news/2018/12/05/2598241/smolyan-na-ofitsialna-tseremoniya-shte-badat-vklyucheni-svetlinite-na-kolednata-elha-v-grada.html", "text": "На официална церемония ще бъдат включени светлините на коледната елха в града на амфитеатъра на Новия център. Това съобщиха от пресцентъра на  Община Смолян . Тържеството ще започне в 17.00 часа. Кметът Николай Мелемов ще запали светлините на 6-метровото изкуствено коледно дърво заедно с талантите от ЦПЛР - ОДК и с децата от детските градини „Зорница”, „Буратино”, „Синчец”, „Слънце” и „Родопчанче”. Ще има и изненада за тях - ще пристигне и Дядо Коледа. \r\nЗа поредна година кметът Мелемов реши средствата от поздравителните картички, които изпраща администрацията за коледните и новогодишните празници, да се използват за подаръци на децата. Най-малките жители на града ще получат лакомства, когато се включат светлините на елхата.  \r\nСлед като светлините на елхата бъдат включени, от 17.30 часа в Родопски драматичен театър „Николай Хайтов“ ще започне официалната церемония по връчване на наградите на победителите в Третото издание на фотоконкурса „Аз раста патриот“, който се провежда под егидата на областният управител Недялко Славов. \r\nОт 18.00 часа в Зала 1 на Родопски драматичен театър „Николай Хайтов“ всички малки и големи любители на кукленото изкуство ще имат възможност да гледат спектакъла „Тумба-лумба“ на Куклен театър - Бургас. Входът е свободен.", "date": "2018.12.05", "title": "Смолян: На официална церемония ще бъдат включени светлините на коледната елха в града"}
{"url": "http://www.focus-news.net/news/2018/12/05/2598239/burgas-kmetat-dimitar-nikolov-shte-nagradi-nay-izyavenite-burgaski-uchenitsi-za-uchebnata-20172018-godina.html", "text": "Кметът Димитър Николов ще награди най-изявените бургаски ученици за учебната 2017/2018 година в зала „Атриум“ на Бургаски свободен университет. Церемонията ще започне в 13.00 часа. Това съобщиха от пресцентъра на  Община Бургас . \r\nТази година ще бъдат наградени 7 деца от 6 детски градини, 559 ученици с индивидуални награди, 30 отбора и формации от 37 училища и 1 извънучилищно звено. Постиженията им са в направленията „Математика и природни науки“, „Хуманитарни науки“, „Изкуства“, „Спорт“ и „Професионално образование“. Номинациите са разпределени по следния начин: \r\n„Математика и природни науки“ - 115 индивидуални и 4 отборни награди; \r\n„Изкуства“ - 167 индивидуални и 19 отборни награди; \r\n„Хуманитарни науки“- 116 индивидуални и 2 отборни награди; \r\n„Спорт“ - 159 индивидуални и 2 отборни награди; \r\n„Професионално образование“- 2 индивидуални и 3 отборни награди. \r\nКметът Николов ще награди деца и ученици, класирали се на І-во място на национални или на І-во място на международни олимпиади, състезания и конкурси, провели се на територията на Република България; както и деца и ученици, класирали се на I-во, ІІ-ро или ІІІ-то място на международни олимпиади, състезания и конкурси, провели се извън територията на Република България. \r\nЦеремонията ще стартира в 13.00 часа с награждаване на деца и ученици в направления „Математика и природни науки“, „Изкуства“ и първенците по Общинска програма „Бургаски деца“. Тъй като отличените са много, тя ще продължи в 16.00 часа с награждаване на деца и ученици в направления „Професионално образование“, „Хуманитарни науки“ и „Спорт“.", "date": "2018.12.05", "title": "Бургас: Кметът Димитър Николов ще награди най-изявените бургаски ученици за учебната 2017/2018 година"}
{"url": "http://www.focus-news.net/news/2018/12/05/2598240/veliko-tarnovo-do-150-metra-e-namalena-vidimostta-na-mesta-v-oblastta-poradi-magla.html", "text": "До 150 метра е намалена видимостта на места в областта поради мъгла. Това съобщиха за  Радио „Фокус“ – Велико Търново  от Областно пътно управление. Времето е облачно, настилките са предимно мокри, като по усойните и планински райони са възможни заснежени или заледени участъци. Пътищата са обработени и проходими при зимни условия. Трафикът в началото на деня е интензивен, както по главните и второстепенни пътища, така и в град Велико Търново. Движението е натоварено по булевардите „България“ и „Никола Габровски“ в района на двата пътни възела – Южен и „Качица“, по „Беляковско шосе“, както и по улица „Магистрална“, съвпадаща с отсечка от път София – Варна. Колони от автомобили има в района на Кооперативния пазар, на светофара по бул. „България“ (при отбивката за стадион „Ивайло“) и пред пощата. В едната лента се осъществява движението в участък от ул. „Климент Охридски“ в града заради свлачище. В отсечката под крепостта „Царевец\" трафикът се пренасочва в едното платно със светофар. Интензивен е трафикът и покрай по-големите училища и детски градини, където движението се регулира от пътни полицай. Екипи на полицията има и на входовете и изходите на Велико Търново, както и в по-натоварените участъци от първокласната и второкласна пътна мрежа.  Органите на реда призовават водачите да карат внимателно и със съобразена скорост. Нови въведени ограничения няма. Отворен за движение е Проходът на Републиката, но там все още важи предупреждението за опасност от падащи камъни. Настилките там също са мокри. \r\nЛуиза ТРАНЧЕВА", "date": "2018.12.05", "title": "Велико Търново: До 150 метра е намалена видимостта на места в областта поради мъгла"}
{"url": "http://www.focus-news.net/news/2018/12/05/2598242/pazardzhik-zaledeni-sa-patishtata-na-mesta-po-usoynite-i-planinski-rayoni-na-oblastta-izvarsheni-sa-obrabotki-na-nastilkite.html", "text": "Интензивен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки в равнинната част са преобладаващо сухи. По усойните и планински райони на места има заледени участъци. Пътищата са обработени и проходими при зимни условия. Движението по пътя от село Дюлево до разклона за Стрелча се извършва в една лента в района на км 35 поради пропадане на част от дясното платно. Движението в участъка се извършва в лявото платно и е регулирано с пътни знаци. Срокът е удължен до 20 декември 2018 г. Въведено е и ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.12.05", "title": "Пазарджик: Заледени са пътищата на места по усойните и планински райони на областта, извършени са обработки на настилките"}
{"url": "http://www.focus-news.net/news/2018/12/05/2598245/plovdiv-oblastnata-organizatsiya-na-bchk-shte-provede-otchetnoto-si-sabranie-na-koeto-shte-vrachi-gramoti-na-izyaveni-dobrovoltsi.html", "text": "Областната организация на БЧК ще проведе отчетното си събрание, на което ще връчи грамоти на изявени доброволци. Това каза за  Радио „Фокус“ - Пловдив  Таня Георгиева, председател на БЧК - Пловдив. Това ще се случи от 11.30 часа в сградата на Многофункционален социален център на БЧК – Пловдив на ул. „Стойчо Мушанов“ 48. Заслужили доброволци ще получат специални плакети по повод 140 години от основаването на червенокръстката организация.  \r\nСпоред Таня Георгиева през целия месец декември ще има съпътстващи събития, насочени към всички възрастови групи, които вземат участие в доброволческата дейност. „Особено фокусираме вниманието върху общинските центрове, където има много добре развити младежки организации и на хората от третата възраст. Това са двете най-активни групи, които полагат доброволен труд“, каза още Георгиева. Тя добави, че в Пловдивска област доброволците са над 1000, като в това число влизат и т.нар. „стихийни доброволци“, които работят в кризисни ситуации. Основният принцип, който прилага Червеният кръст в мениджмънта на доброволчеството, е според нагласите и според уменията на всеки отделен човек.  \r\n„При нас всеки доброволец е ценен, но особено се радваме, когато имаме обучители. Те са лицето на нашата организация. Много предпочитани са социалните дейности, където пряко подпомагаме уязвими хора. За Пловдив е емблематична програмата „Мобилни, социални екипи“, защото помагаме на хора в криза. Доброволците в младежката организация предпочитат да се подготвят в спасителната дейност, а по-творческите личности предпочитат арт ателиетата, кампаниите по Коледа, Великден, когато се изработват различни предмети“, каза още Георгиева.  \r\nМария РУСЕВА", "date": "2018.12.05", "title": "Пловдив: Областната организация на БЧК ще проведе отчетното си събрание, на което ще връчи грамоти на изявени доброволци"}
{"url": "http://www.focus-news.net/news/2018/12/05/2598243/burgas-vokalen-ansambal-fortisimo-shte-predstavi-debyutniya-si-album-s-golyam-kontsert-v-kulturen-dom-na-neftohimika.html", "text": "Вокалният ансамбъл „Фортисимо“ с диригент Милена Добрева ще представи своя дългоочакван дебютен албум с голям концерт в града. Промоцията на албума ще се състои от 18.00 часа в залата на Културен дом на нефтохимика при вход свободен. Това съобщиха от пресцентъра на  Община Бургас . Албумът съдържа 16 песни на български и чужди автори от различни музикални стилове и епохи. В него има обработки на български народни песни, вокални интерпретации на класически произведения, съвременни популярни песни от наши и чужди автори. Включени са още творби от изтъкнати бургаски композитори и поети като Стефан Диомов, Тончо Русев и Ивайло Вълчев. Сред представените песни в албума са обработки на емблематичните народни песни „Лале ли си, зюмбюл ли си“, „Назад, назад, моме Калино“, спечелилата „Бургас и морето“ 2017 г. песен – „Имам в сърцето си море“, популярните и обичани от всички „Пак ще се прегърнем“, „Нощна песен“, „Сватба“, „Africa“, „Конь“, както и съвременни обработки на известни класически произведения като „Танц на захарната фея“ от балета „Лешникотрошачката“ и увертюра към операта „Вилхелм Тел“.  \r\nАлбумът се осъществи с финансовата подкрепа на Фонда за съфинансиране на културни проекти на Община Бургас. Тази година момчетата и момичетата, под диригентството на Милена Добрева, отново показаха своя талант и професионализъм като станаха световни шампиони в категорията за вокални ансамбли, спечелвайки Гран при и златен медал в категория „Поп ансамбли“ от Световните хорови игри, провели се в Южна Африка, Претория. През 2017 г. ансамбълът добави към колекцията си от отличия и първа награда в категория „Камерни хорове“ на Международния майски хоров конкурс „Проф. Георги Димитров“ във Варна и златен медал от „Гран при на нациите“ в Рига, Латвия, в категорията „Камерни хорове/вокални ансамбли“.", "date": "2018.12.05", "title": "Бургас: Вокален ансамбъл „Фортисимо“ ще представи дебютния си албум с голям концерт в Културен дом на нефтохимика"}
{"url": "http://www.focus-news.net/news/2018/12/05/2598246/burgas-do-150-metra-e-namalena-vidimostta-v-obzorski-prohod-zaradi-magla.html", "text": "До 150 метра е намалена видимостта в Обзорски проход заради мъгла. Това съобщи за  Радио „Фокус“ – Бургас  дежурният от Областно пътно управление. Движението в областта се извършва нормално, като пътищата са мокри заради лекия дъжд. \r\nИнтензивен е трафикът в Бургас. Натоварено е движението по бул. „Стефан Стамболов“, бул. „Демокрация“, бул. „Тодор Александров“, бул. „Захари Стоянов“ в жк. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2018.12.05", "title": "Бургас: До 150 метра е намалена видимостта в Обзорски проход заради мъгла"}
{"url": "http://www.focus-news.net/news/2018/12/05/2598244/radio-svobodna-evropa-makedoniya-ministrite-na-vanshnite-raboti-i-na-otbranata-na-makedoniya-shte-provedat-sreshta-s-yohanes-han-v-bryuksel.html", "text": "Първият дипломат на Скопие Никола Димитров и министърът на отбраната на Македония Радмила Шекеринска са на работно посещение в Брюксел, където ще проведат среща с комисаря на ЕС по европейска политика за съседство и преговори за разширяване Йоханес Хан, предава   Радио „Свободна Европа“  в македонската си редакция. \r\nНа втория ден от работното си посещение в Брюксел за форума на високо равнище на НАТО македонският външен министър проведе няколко двустранни срещи със заместник-министъра на външните работи на Гърция Георгиос Катругалос, а също и с колегите си от външните министри на Унгария, Кралство Нидерландия и Грузия, Петер Сиярто, Степ Блок и Давид Залкаляни. Тереза Герова", "date": "2018.12.05", "title": "Радио „Свободна Европа“ (Македония): Министрите на външните работи и на отбраната на Македония ще проведат среща с Йоханес Хан в Брюксел"}
{"url": "http://www.focus-news.net/news/2018/12/05/2598249/plovdiv-rd-pbzn-organizira-informatsionna-kampaniya-za-populyarizirane-na-dobrovolchestvoto-po-povod-mezhdunarodniya-den-na-dobrovoletsa.html", "text": "Информационна кампания за популяризиране на доброволчеството при ликвидиране на големи пожари, бедствия и аварии организират служителите от пловдивската дирекция на „Пожарна безопасност и защита на населението“ по повод Международния ден на доброволеца. Това съобщи за  Радио „Фокус“ - Пловдив  говорителят на ОДМВР. В празничната програма са включени редица инициативи. От 10.00 часа до 14.00 часа инспектори от РС ПБЗН ще раздават брошури на ученици от Национална търговска гимназия на бул. „Руски“ 50, в СУ „Васил Левски“ на бул. „6-ти септември“ 1, в СУ „Патриарх Евтимий“ на ул. „Иван Вазов“ 19 и в СУ „Паисий Хилендарски на ул. „Родопи“ 48. От 17.00 часа до 18.00 часа брошури ще бъдат раздавани на гражданите на обществени места и търговски центрове. От 10.00 часа до 12.00 часа ще има Ден на отворените врати в Първа РС ПБЗН – Пловдив с тематична насоченост „Ролята на доброволните формирования при ликвидирането на пожари, бедствия и други извънредни ситуации“. \r\nПланирана е и среща при кмета на Община Куклен и представители на ДФ – Куклен. \r\nРС ПБЗН - Стамболийски ще отбележат празника с ученици от 10, 11 и 12 клас от ПГЛВ „Христо Ботев“ - Перущица с беседа, демонстрационна учебна евакуация, демонстрация на пожарогасителна техника, демонстрация, работа с пожарогасители от ДФ „Гасаческа група Перущица“. \r\nВ Кричим също ще има среда с ученици от 10, 11 и 12 клас от СУ „П. Р. Славейков“, както и демонстрация на пожарогасителна техника, работа с пожарогасители от ДФ „Кричим. \r\nВ РС ПБЗН - Хисаря ще има демонстрация на противопожарна техника в присъствието на местната власт и ученици от МПО „Млад огнеборец“. \r\nВ РС ПБЗН - Раковски също ще има Ден на отворените врати с участие на доброволци. \r\nВ РС ПБЗН - Садово са планирани мероприятия с ученици от Селскостопанската гимназия – проиграване на учебна евакуация, демонстрация на спасителна и пожарогасителна техника, беседа и запознаване с идеята за доброволчеството.", "date": "2018.12.05", "title": "Пловдив: РД ПБЗН организира информационна кампания за популяризиране на доброволчеството по повод Международния ден на доброволеца"}
{"url": "http://www.focus-news.net/news/2018/12/05/2598227/elen-gerdzhikov-sos-obvinenieto-i-ostavkata-na-evgeni-krusev-ne-sa-zaradi-remonta-na-ul-graf-ignatiev-a-zaradi-protsedura-pri-izbora-na-izpalnitel.html", "text": "Повдигнатото обвинение и подадената оставка на зам.-кмета на София Евгени Крусев не са заради ремонта на „Граф Игнатиев“, става въпрос за процедура по Закона за обществените поръчки при избор на изпълнител за ремонта. Това каза председателят на Столичния общински съвет Елен Герджиков в  Сутрешния блок  на  БНТ . Оставката на Евгени Крусев е достойна и мъжка постъпка, която не означава признаване на вина, добави той. „Вчера започнаха спекулации, че едва ли не се дава оценка на цялостния ремонт на „Графа“, затова трябва да се каже, че не става въпрос за това. Става въпрос за съмнение за нарушаване на процедурата по Закона за обществените поръчки по една проверка, която е направена от прокуратурата и от вътрешния одит на кмета по сигнал, външен. И прокуратурата преценява, че има такъв момент на нарушаване на процедурата и повдига съответното обвинение“, обясни Герджиков. \r\n„Ремонтът на „Графа“ продължава и то с бързи темпове по наше настояване. Ремонтните дейности ще бъдат приключени качествено и в срок“, заяви още председателят на Столичния общински съвет. \r\n„Надяваме се, че при започната процедура от прокуратурата да се разясни има ли и каква е процедурата по промяна“, отбеляза той. \r\n„Въпросът е каква е ролята на проектанта и ролята на експертната комисия, която е изискала тези промени. В проекта е записано, че може да се променя процедурата, но въпросът е дали това, което е направено, е правилно. Става дума за вложени материали. \r\nНо е важно да се каже, че не са вложени евтини или по-некачествени материали“, заяви Герджиков.", "date": "2018.12.05", "title": "Елен Герджиков, СОС: Обвинението и оставката на Евгени Крусев не са заради ремонта на ул. „Граф Игнатиев“, а заради процедура при избора на изпълнител"}
{"url": "http://www.focus-news.net/news/2018/12/05/2598251/gabrovo-patnite-nastilki-sa-zaledeni-na-mesta-po-usoynite-mesta-v-oblastta-izvarsheni-sa-obrabotki.html", "text": "Пътните настилки са заледени на места по усойните места в областта, извършени са обработки. Това съобщиха за  Радио „Фокус“ – Велико Търново  от Агенция „Пътна инфраструктура“. \r\nУсловията за пътуване в областта са добри. Времето е облачно, а трафикът – натоварен. Пътните настилки са предимно мокри, по усойните и планински райони частично заснежени или заледени. Пътищата са обработени и проходими при зимни условия. Отворен за движение е проходът Шипка, но остава в сила забраната за товарни автомобили над 12 тона. Други въведени ограничения в областта няма. Ремонтни дейности се извършват по пътя между Севлиево и село Драгановци. Шофьорите трябва да се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.12.05", "title": "Габрово: Пътните настилки са заледени на места по усойните места в областта, извършени са обработки"}
{"url": "http://www.focus-news.net/news/2018/12/05/2598248/shumen-den-na-daritelite-organizira-obshtinata.html", "text": "Община Шумен организира Ден на шуменските дарители. Това съобщиха от пресцентъра на  Община Шумен . Събитието ще се състои от 16.30 часа в основния ресторант на „Гранд хотел Шумен“. Представители на близо 100 фирми, сдружения и граждани, помогнали да се реализират значими обществени каузи, са поканени за участие в традиционната среща. Кметът Любомир Христов ще връчи сертификат и специален плакет на участниците в церемонията. В навечерието на 6 декември Шумен почита своите дарители. Традицията се свързва с името на големия благодетел и дарител Нанчо Попович, който завещава средства за построяване на Девическото училище в родния си град и за стипендии на талантливи ученици. Оттук тръгва и традицията в България 6-ти декември да се отбелязва като Ден на дарителя.", "date": "2018.12.05", "title": "Шумен: Ден на дарителите организира Общината"}
{"url": "http://www.focus-news.net/news/2018/12/05/2598250/plovdivskiyat-mitropolit-nikolay-shte-oglavi-praznichnite-bogosluzheniya-v-proslava-na-sv-nikolay-mirlikiyski-chudotvorets.html", "text": "За прослава на един от най-почитаните светци в целия християнски свят и негов личен небесен покровител - св. Николай Мирликийски Чудотворец, Негово високопреосвещенство Пловдивският митрополит Николай ще оглави Празнична вечерня с петохлебие в старинен храм „Св. Николай Чудотворец“ град Пловдив. Началото е в 18.00 часа. \r\nНа 6 декември (четвъртък) от 09.00 часа Негово Високопреосвещенство Пловдивският митрополит Николай, ще оглави архиерейска света Литургия, в храм „Св. Николай Чудотворец” в  кв. „Христо Смирненски” в град Пловдив.  \r\nНикола ПЕТКОВ", "date": "2018.12.05", "title": "Пловдивският митрополит Николай ще оглави празничните богослужения в прослава на св. Николай Мирликийски Чудотворец"}
{"url": "http://www.focus-news.net/news/2018/12/05/2598208/v-golemite-gradove-u-nas-otnovo-e-otcheteno-zamarsyavane-na-vazduha.html", "text": "В големите градове у нас отново е отчетено замърсяване на въздуха. Това сочат данни на показателя „Air Quality Index“ на Европейската комисия. Данните от тази сутрин показват, че концентрацията на фини прахови частици (PM10) е над нормите в редица градове у нас. Най-мръсен е въздухът в София, където запрашаването е около 4 пъти над среднодневните норми от 50 µg/m3. Най-големи стойности са регистрирани в станциите в „Надежда“ и „Павлово“ и „Хиподрума“. Следват още Пловдив, Горна Оряховица, Шумен, Перник, Видин, Смолян и Благоевград, където превишаването на среднодневните норми на фини прахови частици е около 2-3 пъти. Запрашаване, но в по-малка степен е отчетено още във Враца, Плевен, Добрич, Варна, Девня, Сливен, Хасково и Кърджали.", "date": "2018.12.05", "title": "В големите градове у нас отново е отчетено замърсяване на въздуха"}
{"url": "http://www.focus-news.net/news/2018/12/05/2598253/plovdiv-v-karlovo-shte-bade-predstaven-reklamen-film-za-turisticheskiya-kompleks-starinno-karlovo.html", "text": "В Карлово ще се състои премиерата на рекламен филм за туристическия комплекс „Старинно Карлово“. Това съобщиха за  Радио „Фокус“ – Пловдив  от отдел „Туризъм“. Филмът ще се излъчи от 16.30 часа в зала „Васил Караиванов“ в сградата на Общината. Туристическият комплекс „Старинно Карлово” вече е в списъка на „100-те национални туристически обекта“. Решение за включването на комплекса в движението „Опознай България – 100 Национални туристически обекта” е взето от Националния координационен съвет на Български туристически съюз на заседание от 6 ноември. \r\nАрхитектурният туристически комплекс „Старинно Карлово“ е открит през 2014 година и включва 5 къщи, паметници на културата, които Общината възстанови по проект и вече 4 години успешно посрещат туристи.  \r\nКъща „Бухалов хан“ е построена през 1850 година и някога е била хан, където търговци са отсядали да пренощуват. Къщата е с впечатляваща архитектура, автентично обзаведена и с уникалния дух на старото време. В малките стаи са обособени занаятчийски ателиета, където майстори занаятчии представят пред туристите тъкачество, плъстене на вълна, дърворезба, калоферска дантела и други. Предлага се кафе на пясък с домашно приготвено сладко, ракия и ликьор от рози. Организират се работилници за малки и големи – изработване на магнити и ключодържатели, изработване на сапуни, боядисване на великденски яйца, изработване на мартеници, сурвачки и други. Има данни, че Васил Левски е провеждал там някои от революционните комитети. Ежегодно се провеждат мартенски, великденски и коледни базари.  \r\n„Патевата къща“ е къщата на цветята и билките. Там могат да се научат интересни факти за лечебните билки и розопроизводството. На мини дестилерия може да се наблюдава извличането на различни етерични масла. Гостите могат да се включат в работилници за изработване на лечебни мехлеми, бродерия и плетачество. Дегустира се билкова ракия и чай от рози. Обособена е и стая на царица Роза с нейните рокли, трон и корона.  \r\nКъща „Райно Попович“ е къщата на учителя и книжовник Райно Попович. Там всеки турист може да изработи сам уникално свидетелство на автентична печатарска преса от 19 век, да излее восъчен печат и да си го надпише на кирилица или глаголица. В класната стая всеки може да пише върху пясък, да чете, да рисува камъчета, да изработва картички.  \r\nКъща „Белия двор“ привлича туристите не само с двора си, но и с богатата си етнографска и художествена експозиция. Там може да се рисува, моделира, да се усвояват различни живописни практики. Провеждат се различни демонстрации, обучения и школи. \r\n„Къщите от Комплекс „Старинно Карлово“ непрекъснато се развиват и обогатяват с нови, все по-разнообразни атракции. С всяка изминала година те привличат все повече туристи, голяма чест от тях се връщат повторно и всеки път откриват нещо различно, научават нови неща и се забавляват“, съобщиха от отдел „Туризъм“ в Карлово.", "date": "2018.12.05", "title": "Пловдив: В Карлово ще бъде представен рекламен филм за туристическия комплекс „Старинно Карлово“"}
{"url": "http://www.focus-news.net/news/2018/12/05/2598215/ria-novosti-direktorat-na-mvf-predupredi-che-e-vazmozhen-cheren-stsenariy-za-velikobritaniya-ako-napusne-es-bez-sporazumenie.html", "text": "Ръководителят на Международния валутен фонд (МВФ), Кристин Лагард, предупреди, че в икономиката на Обединеното кралство може да се развие „черен сценарий“, ако дадена държава напусне Европейския съюз без споразумение. \r\nСпоред нея МВФ, след оценка на икономическото положение на страната, е предоставил на Лондон три сценария за развитието на ситуацията. Сред тях е основен (който е по-вероятен) и \"черен\", признаци за които вече се наблюдават. \r\n\"Това (\" черният сценарий \"- бел. ред.) е много ясно обяснение за последствията от липсата на споразумение за Брекзит\", добави Лагард. \r\nКакто отбеляза ръководителят на фонда, стана ясно, че в резултат на Брекзит ще има повече загуби, отколкото някога е било предполагано.  Юлиян Марков", "date": "2018.12.05", "title": "РИА Новости: Директорът на МВФ предупреди, че е възможен „черен сценарий“ за Великобритания, ако напусне ЕС без споразумение"}
{"url": "http://www.focus-news.net/news/2018/12/05/2598255/emil-neshev-pss-edna-spasitelna-aktsiya-ne-mozhe-da-bade-ostoynostena.html", "text": "Една спасителна акция не може да бъде остойностена. Това каза в интервю за сутрешният блок „Добро утро България“ на  Радио „Фокус“ , Емил Нешев директор на Планинска спасителна служба, по повод спасителната акция при седловината Кончето в Пирин и международния ден на доброволеца. Той добави, че човешкият живот е най-важен и спасителите рискуват собственият си живот в името на каузата, което не може да се остойности. Емил Нешев каза още, че ПСС към БЧК е член на световната организация на планинските спасители ИКАР от 1971г., която наскоро се опита да остойности провеждането на спасителни акции. Според тези изчисления един средностатистически случай в Европа се оценява на 120 000 евро. Важно за осъществяването на спасителните дейности е застраховката, която вече голяма част от хората имат и е от полза за спасителните служби, добави Нешев. \r\n„Планинската спасителна служба никога не е отказвала и няма да откаже помощ, независимо от това дали човек има застраховка или не. Първо ще спасим човешкият живот и след това ще търсим възможността да възстановим част от разходите, които ние правим по една спасителна операция и това се надяваме да се случва чрез планинските застраховки. Тъй като от 2000г. насам в България спасителните дейности са платени, така че ние ще подадем ръка винаги на хората, които бедстват в планината, въпросът е сега и всички пребиваващи в планината, да подадат ръка и на нас, правейки си планинска застраховка, защото за нас това е много важно“, поясни директорът на ПСС. Емил Нешев каза още, че ако има желаещи да станат част от планинските спасителни служби може да се включат като се свържат с ръководството в най-близкият град. Освен това той поясни, че всички бази са подготвени за зимният сезон и призова планинарите никога да не подценяват планината и да преценяват собствените си възможности. Директорът на планинската спасителна служба поздрави всички доброволци с днешния празник и ги призова винаги да изпълняват дълга си.", "date": "2018.12.05", "title": "Емил Нешев, ПСС: Една спасителна акция не може да бъде остойностена"}
{"url": "http://www.focus-news.net/news/2018/12/05/2598247/malina-edreva-gerb-sofiya-ostavkata-na-evgeni-krusev-e-dostoyno-povedenie-prestoi-kompetentnite-organi-da-pokazhat-koy-kakvo-i-kade-ako-ima-narusheniya-v-obshtestvenata-porachka.html", "text": "Оставката на Евгени Крусев за мен е достойно поведение и от тук нататък престои компетентните органи да покажат кой, какво и къде, ако има нарушения в обществената поръчка. Това каза председателят на групата на ГЕРБ в Столичния общински съвет Малина Едрева Малина Едрева в предаването  „Здравей, България”  по  Нова телевизия . По думите ѝ става дума за загуба на доверието на столичани и затова се наложило взимането на бързи мерки от Общината за изясняване на обстоятелствата, свързани с обществената поръчка за ремонта на ул. „Граф Игнатиев”. „Не можем да си позволим нито ден да изчакваме компетентните органи да излизат със своите становища. В момента, в който беше подаден този сигнал, веднага се назначиха проверки. Кметът Йорданка Фандъкова предостави цялата проверка на вътрешния одит на прокуратурата и при положение, че има такава призовка от прокуратурата, Евгени постъпи абсолютно достойно”, заяви Едрева. \r\nРемонтът по обновяването на централната градска част продължава и проектът, както и промените в него са предлагани и взимане като решение от редица експерти. Престои прокуратурата да определи дали има нарушения по Закона за обществените поръчки, добави тя \r\nПо отношение на ограничителите Едрева обясни, че проектантът го е предложил по време на конкурса, след това журито е правило и хиляди препоръки. „Трябва просто главният архитект заедно с проектанта да разкажат какво е прието и защо. Това е конкурс. Отговорността я носи конкурсната комисия. В конкурсната комисия имаше и представители на БСП”, заяви тя.  \r\nЕдрева коментира още, че решението за мерките за почистване на въздуха е свързано със съвместни действия. „Не може никой да се справи сам. Ако институциите нямат подкрепата на гражданските организации и на гражданите, няма да се справим”, добави тя. \r\nСрокът на ремонта е до края на март, трамвайното трасе трябва да тръгне всеки момент, посочи още Малина Едрева.", "date": "2018.12.05", "title": "Малина Едрева, ГЕРБ - София: Оставката на Евгени Крусев е достойно поведение, престои компетентните органи да покажат кой, какво и къде, ако има нарушения в обществената поръчка"}
{"url": "http://www.focus-news.net/news/2018/12/05/2598252/veliko-tarnovo-liturgiya-beshe-otsluzhena-v-katedralniya-hram-rozhdestvo-bogorodichno-po-povod-praznika-na-sv-sava.html", "text": "Литургия беше отслужена в катедралния храм „Рождество Богородично“ по повод празника на св Сава. На богослужението се събраха десетки миряни, които запалиха свещ за здраве, предаде репортер на  Радио „Фокус“ – Велико Търново . Началото на службата беше оповестено с камбанен звън още рано сутринта.  \r\nНа 5 декември Българската православна църква чества празника св. Сава Освещени. Той е основател на много манастири и на известната лавра в Палестина. Св. Сава е роден през 4-ти век в богато и знатно семейство в Кападокия, но въпреки възможностите на родителите си, още на 18 години заживял в манастир. Той прекарал в служение целия си живот и станал ученик на постника Евтимий, който го благословил и му предсказал, че ще основе велик манастир в Палестина. Св. Сава пожелал да заживее в усамотение и се установил в пещера на мястото на изсъхналия Силоамски поток. Към него се присъединили мнозина други отшелници и така бил основан манастирът на негово име. \r\nВ народните представи, свети Сава е жена – светица, сестра на Варвара и Никола, покровителка на чумата, макар че в отделни райони на страната честват празника като на светец – мъж, покровител на вълците (вълчи пастир). \r\nНа Савинден се подготвя Никулденската трапеза, а на някои места приготвят в чест на мъртвите варено жито и го раздават на гробищата за помен. \r\nДнес имен ден празнуват Сава, Савка, Владислав, Владислава, Слав, Слави, Славка, Славчо. \r\nЛуиза ТРАНЧЕВА", "date": "2018.12.05", "title": "Велико Търново: Литургия беше отслужена в катедралния храм „Рождество Богородично“ по повод празника на св Сава"}
{"url": "http://www.focus-news.net/news/2018/12/05/2598256/plovdiv-patnite-nastilki-v-oblastta-prohodimi-pri-zimni-usloviya-i-obraboteni-sreshtu-zaledyavane.html", "text": "Пътните настилки в областта проходими при зимни условия и обработени срещу заледяване. Това съобщи за  Радио „Фокус“ – Пловдив  дежурният в Областното пътно управление. Водачите трябва да шофират с повишено внимание, съобразена скорост и да не предприемат рискови маневри, за да не се създават предпоставки за възникването на пътни инциденти. Към този час трафикът на територията на Пловдивска област е изключително интензивен. Натоварено е движението по автомагистрала „Тракия“, по пътищата Пловдив - Асеновград и Пловдив - Карлово. Въведено е ограничение за движение на камиони над 12 тона през прохода Троян - Кърнаре. Опасност от свличане на земна и скална маса има по пътищата Кричим - Стамболийски, Юговско ханче - Югово - Лъки - Здравец и Асеновград - Смолян. До 20 декември движението по пътя Югово - Лъки ще се осъществява в една лента поради пропадане на част от пътното платно. Преминаването се регулира с пътни знаци. До 30 декември движението по пътя Пловдив - Асеновград ще се извършва двупосочно в едното платно поради ремонтни дейности. Остава забранено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено все още е и движението на МПС с обща маса над 12 тона по пътя Поповица - Болярци. Ограничено е движението по третокласния общински път за селата Неделево - Церетелево - Царимир при кръстовището с пътя Карлово - Пловдив поради ремонт на жп прелез. Обходният маршрут за водачите е по пътя с. Труд - с. Строево - с. Голям чардак - с. Неделево. Срокът на ремонтните дейности е до 8 декември. \r\nНа територията на град Пловдив трафикът е интензивен. Колони от автомобили се образуват по булевардите „Христо Ботев“, „Източен“, „Цар Борис III Обединител“, „Шести септември“, „Руски“, „Васил Априлов“, „България“, „Санкт Петербург“ и „Пещерско шосе“. Натоварено е движението и по входно-изходните артерии. Пътните настилки в града са сухи и нормално проходими. \r\nТони МИХАЙЛОВ", "date": "2018.12.05", "title": "Пловдив: Пътните настилки в областта проходими при зимни условия и обработени срещу заледяване"}
{"url": "http://www.focus-news.net/news/2018/12/05/2598258/burgas-v-galeriya-georgi-baev-shte-bade-otkrita-izlozhba-na-savremenni-ikoni.html", "text": "В галерия „Георги Баев“ ще бъде открита изложба базар на съвременни български икони. Откриването ще се състои от 09.00 часа и всеки може да я посети безплатно. Това съобщиха от пресцентъра на  Община Бургас . В изложбата участват близо 20 иконописци от Бургас, София, Велико Търново, Русе и Благоевград. Те ще представят свои икони на св. Николай Чудотворец, св. Богородица, Иисус Христос, св. Георги, св. Троица и други. Всеки, който желае, може да закупи икона. Изложбата ще продължи до края на месец януари.  \r\nПредвидени са следните съпътстващи събития: 8 декември \r\nЛекция на тема „Почитанието към иконата. Зачатието на св. Анна“ от 10.00 часа. в Зала 2, ет. 1. Входът е свободен; 11 декември \r\nКоледен концерт на Арт център „Точно време“ с ръководител Жени Лалчева от 18.00 часа в Зала 2, ет. 1. Входът е свободен.", "date": "2018.12.05", "title": "Бургас: В галерия „Георги Баев“ ще бъде открита изложба на съвременни икони"}
{"url": "http://www.focus-news.net/news/2018/12/05/2598259/pazardzhik-okrazhniyat-sad-shte-gleda-deloto-sreshtu-mazh-obvinen-za-ukrivane-na-danatsi-za-nad-196-000-lv.html", "text": "Окръжният съд ще гледа делото срещу мъж, обвинен за укриване на данъци за над 196 000 лв., съобщиха от пресцентъра на  Съда . Делото е образувано по внесен от Окръжна прокуратура – Пазарджик обвинителен акт срещу мъж.  Подсъдимият е обвинен за това, че за периода 01 октомври 2011 – 14 февруари 2012 г. като собственик на търговско дружество е избегнал установяването и плащането на данъчни задължения в особено големи размери – над 196 000 лв. Началото на съдебното заседание е в 09.30 часа, съдия-докладчик е Кристина Пунтева.", "date": "2018.12.05", "title": "Пазарджик: Окръжният съд ще гледа делото срещу мъж, обвинен за укриване на данъци за над 196 000 лв."}
{"url": "http://www.focus-news.net/news/2018/12/05/2598261/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Пътните настилки са мокри, на места по високите части са заледени, но обработени. Няма въведени ограничения по проходите в областта. С повишаването на температурите през деня се повишава и опасността от падащи камъни по пътищата, затова водачите трябва да шофират с повишено внимание и съобразена скорост. През нощта не се получавани сигнали за инциденти в област Смолян. До 28 декември движението при км 64 на път II-86 Хвойна – Чепеларе ще се ограничава в интервал между 30 и 60 минути през светлата част на деня за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. Заради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272 движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.05", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/12/05/2598264/valeri-simeonov-nfsb-da-se-potarsi-otgovornost-ot-politsiyata-za-tova-che-prestapnikat-ot-s-butan-e-na-svoboda.html", "text": "Не бащината къща на бившия вицепремиер Валери Симеонов, а постройка до нея е била разбита. Това обясни пред бТВ лидерът на НФСБ Валери Симеонов във връзка с информация, че бащиния му дом в козлодуйското село Бутан е бил разбит и ограбен. \r\n„Взели са вино и телта от лозята, но просто не са съобразили, че са поставени камери вкъщи и бяха установени на втория ден и задържани. Единият отива да реже кабела на камерата и при рязането веднага се запечатва лицето му. Не съм притеснен, взел съм мерки”, поясни Симеонов. \r\nТой подчерта, че не иска хората да остават с впечатлението, че село Бутан е опасно за живеене, напротив – мястото било с установени традиции а престъпления почти нямало. \r\nСимеонов коментира и случая с 31-годишния мъж от селото, който извърши редица престъпления, в това число многократно изнасилване на възрастна жена и побой с лопата на друга.„Това са грозни факти от нашата действителност. За съжаление ние не можем да игнорираме по някакъв начин, да премахнем такива случи на криминално проявени индивиди. В случая мястото на такива индивиди е в затвора, а не на свобода и тук трябва да се извърши един преглед като се започне от цялата тази предистория на този човек, който явно е с такова криминално досие и може би ще трябва да се извадят и да се установят виновните на това, че този човек не е на топло”, добави лидерът на НФСБ. \r\nТой се обяви за по-строгото прилагане на законите в подобни случаи, за да не страдат невинни хора.", "date": "2018.12.05", "title": "Валери Симеонов, НФСБ: Да се потърси отговорност от полицията за това, че престъпникът от с. Бутан е на свобода"}
{"url": "http://www.focus-news.net/news/2018/12/05/2598263/plovdiv-v-grada-shte-se-provede-kragla-masa-na-tema-kanada-balgariya-seta-ikonomichesko-partnyorstvo-za-poveche-biznes-vazmozhnosti.html", "text": "Регионална кръгла маса на тема „Канада – България: СЕТА – Икономическо партньорство за повече бизнес възможности” ще се проведе в града. Това съобщиха за  Радио „Фокус“ – Пловдив  от Общината.  Официалното откриване на събитието ще се състои в 10.30 часа в Дома на културата „Борис Христов“. Основна цел на кръглата маса е да помогне на експортно ориентираните български индустрии да стъпят още по-стабилно на пазарите отвъд океана. Първата по рода си регионална българо-канадска кръгла маса е с участието на посланика на Канада Кевин Хамилтън, кмета на Пловдив Иван Тотев, заместник-кмета Стефан Стоянов, търговския аташе на Канада Брадуин Ниблок, изпълнителния директор на Българската агенция за инвестиции Стамен Янев, икономисти и представители на различни български индустрии.", "date": "2018.12.05", "title": "Пловдив: В града ще се проведе кръгла маса на тема „Канада – България: СЕТА – Икономическо партньорство за повече бизнес възможности”"}
{"url": "http://www.focus-news.net/news/2018/12/05/2598265/kyustendil-mokri-i-hlazgavi-sa-patnite-nastilki-v-oblastta-na-mesta-vali-slab-dazhd.html", "text": "Мокри и хлъзгави са пътните настилки в областта, на места вали слаб дъжд. Това съобщи за  Радио „Фокус” – Кюстендил  дежурният в Областно пътно управление – Кюстендил. Нормално се осъществява трафикът по автомагистрала „Струма”, по главен път Е-79, както и по направлението София – Кюстендил. Слаб е трафикът по посока ГКПП „Гюешево”. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 15 декември. \r\nВенцеслав ИЛЧЕВ", "date": "2018.12.05", "title": "Кюстендил: Мокри и хлъзгави са пътните настилки в областта, на места вали слаб дъжд"}
{"url": "http://www.focus-news.net/news/2018/12/05/2598266/faz-provedena-e-mezhdunarodna-operatsiya-sreshtu-italianskata-mafiya-ima-arestuvani.html", "text": "Следователи от ФРГ, Италия, Нидерландия и Белгия са провели мащабна операция срещу членове на калабрийската мафия Ндрангета, съобщава германският национален ежедневник  Die Frankfurter Allgemeine Zeitung . \r\nВ рамките на международната акция са извършени няколко ареста, обискирани са и редица обекти, свързани с предполагаемите членове на италианската мафиотска структура, поясниха от Федералната криминална служба във Висбаден. В Германия операцията е проведена на територията на провинциите Северен Рейн-Вестфалия и Бавария. \r\nДруги подробности не се съобщават. Тереза Герова", "date": "2018.12.05", "title": "FAZ: Проведена е международна операция срещу италианската мафия, има арестувани"}
{"url": "http://www.focus-news.net/news/2018/12/05/2598269/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната и на трите пункта. \r\nНели ГЕРГЬОВСКА", "date": "2018.12.05", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/12/05/2598267/pregled-na-osnovnite-temi-v-burgaskiya-pechat.html", "text": "„Бургазлии ще хапват ямболски шаран за Никулден“ е водещото заглавие в днешния брой на вестник  „Черноморски фар“ . „От 1.5 до 4 кг са подходящите за трапезата риби“ е подзаглавието на статията. Освен от региона на Ямбол, по-голяма част от сладководната риба, без която не може нито една трапеза на 6 декември, е получена и от язовир „Лъка“ до Каблешково, пояснява статията. „Обраха къщата на Валери Симеонов“ е друго заглавие от първата страница на вестника. Бащината къща на подалия оставка вицепремиер и лидер на НФСБ Валери Симеонов в козлодуйското село Бутан е била обрана. Инцидентът се е разиграл в късния следобед в събота, науча врачанският вестник „Конкурент“. Информацията беше потвърдена от местни хора, пояснява материалът. „Запечатаха хотел „Чиплаков“ в Бургас“ е заглавие от страниците на ежедневника. „Данъчните поискали нощувка за 50 лева, не получили касов бон“, „Собственикът на сградата твърди, че всичко е инсценировка, а поводът бил едно кафе“ са подзаглавията на статията. „Измениха присъдата на Киро Принца – ще лежи 4 години за убийство“ е друго заглавие от страниците на „Черноморски фар“. Кирил Христов, по-известен като Киро Принца, ще лежи само четири години за убийството на Никола Колев, извършено на 17 април 2016-а в Несебър, пише още вестникът. „Живко Табаков няма да влиза в групи“ е още едно заглавие от страниците на ежедневника. Независимият общински съветник Живко Табаков ще остане такъв до края на мандата, пояснява материалът.", "date": "2018.12.05", "title": "Преглед на основните теми в бургаския печат"}
{"url": "http://www.focus-news.net/news/2018/12/05/2598268/shumen-patnite-nastilki-v-oblastta-sa-obraboteni-i-prohodimi-pri-zimni-usloviya.html", "text": "Пътните настилки в областта са обработени и проходими при зимни условия. Това съобщи за  Радио „Фокус“ - Шумен  дежурният в Областното пътно управление. Видимостта е нормална. Времето е с променлива облачност. Върбишки проход е затворен за всички пътни превозни средства. Ришки проход е отворен без ограничения. Движението по пътя I-4 Търговище – о. п. „Белокопитово” от км 248 до км 250 се осъществява в една лента поради ремонтни дейности във връзка със строителството на АМ „Хемус”. Движението в участъка Секулово – Тодор Икономово от км 9 до км 16 остава ограничено за автомобили над 3,5 тона поради компрометирано състояние на мостово съоръжение. Въведен е обходен маршрут. В сила е забраната за движение на товарни автомобили над 10 тона по пътя Радко Димитриево – Друмево поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2018.12.05", "title": "Шумен: Пътните настилки в областта са обработени и проходими при зимни условия"}
{"url": "http://www.focus-news.net/news/2018/12/05/2598270/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-6-dekemvri.html", "text": "„Софийска вода” временно ще прекъсне водоснабдяването в някои части на столицата на 6 декември. Това съобщиха от пресцентъра на  дружеството . \r\nВъв връзка с монтаж на хидрофорна уредба до бл. 196 в жк. „Красно село“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на: бл. 196, бл. 197, бл. 198 (висока зона). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Завалска китка“ пред бл. 196. \r\nВъв връзка с монтаж на водомерен възел на ул. „Бистър поток“ в с. Владая се налага спиране на водоподаването от 12.00 до 14.00 часа на клиентите на „Софийска вода”, живеещи в района на: ул. „Бистър поток“, ул. „Акад. Петко Стайнов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Петко Стайнов“ ъгъла с ул. „Равнище“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.12.05", "title": "„Софийска вода” временно ще прекъсне водоснабдяването в някои части на столицата на 6 декември"}
{"url": "http://www.focus-news.net/news/2018/12/05/2598271/silistra-zaledeni-na-mesta-sa-patishtata-v-oblastta-nastilkite-sa-obraboteni.html", "text": "Заледени на места са пътищата в областта, настилките са обработени. Това съобщи за  Радио „Фокус“ - Шумен  дежурният в Областното пътно управление. 10 машини продължават да опесъчават пътищата. Движението се извършва нормално при зимни условия, без въведени забрани или ограничения. Видимостта е нормална. Духа слаб северен вятър. \r\nИвелина ИВАНОВА", "date": "2018.12.05", "title": "Силистра: Заледени на места са пътищата в областта, настилките са обработени"}
{"url": "http://www.focus-news.net/news/2018/12/05/2598273/pregled-na-osnovnite-temi-vav-velikotarnovskiya-pechat.html", "text": "„Център спасява от студа бездомници по джапанки“ е заглавие на първа страница на областния всекидневник  „Янтра ДНЕС” . Девет бездомници спасиха от студа само за последните няколко дена в Центъра за временно настаняване „Промяна“ кум Евангелската църква в Горна Оряховица. При капацитет от 37 места там са настанени 18 души, но броят на нуждаещите есе непрекъснато се променя. „За покрита сцена на Летния театър събират пари на Коледния бал на кмета“, пише още вестникът. Изграждането на покрита сцена на Летния театър във В. Търново е каузата, за която ще бъдат събрани средства по време на традиционния благотворителен коледен бал на кмета на старата столица Даниел Панов. „Хванаха 3 каруци с незаконна дървесина“ е новина от криминалната хроника. На страница 5 ще намерите материал за един от най-скъпите градове за живеене – Велико Търново. „Стелиян Добрев е носител на наградата „Трифон Иванов“ е новина от спортните страници.  \r\n„Първата жена ректор на Стопанска академия, съди образователното министерство за 36  470 лв.“ е заглавие от другия областен ежедневник  „Борба“ . Първата жена – ректор на Стопанската академия в Свищов, съди министерство на образованието за 36 470 лв. за претърпени имуществени вреди. Искът обаче е отхвърлен от Административния съд във В. Търново. „Никулденският шаран закова 6 лева във В. Търново, толстолобът е най-евтин – 3 лв.“ е друга тема от вестника. Шаранът за Никулден във Велико Търново в поскъпнал с 50 ст., спрямо миналата година. Търговците го обясняват с поскъпването на всички хранителни продукти. Въпреки повишението клиенти обаче не липсват. Още в ранни зори вчера се извиха опашки през рибните магазини. „Двама побойници заканвали се да колят „гяури“ в Леденик, се разминаха с условни присъди“ е новина от криминалната хроника. В областния ежедневник ще намерите и статия за търновка, която работи на 5 места, за да плаща следването си в Япония. На страниците на вестника има и материал за предстоящата кандидатстудентска кампания на ВТУ, която стартира.", "date": "2018.12.05", "title": "Преглед на основните теми във великотърновския печат"}
{"url": "http://www.focus-news.net/news/2018/12/05/2598254/kaloyan-pargov-bsp-sofiya-ostavkata-na-evgeni-krusev-e-zakasnyala.html", "text": "Оставката на Евгени Крусев е закъсняла. Това каза председателят на столичната организация на БСП и председател на групата общински съветници на БСП в Софийския общински съвет Калоян Паргов в предаването  „Здравей, България“  по  Нова телевизия . \r\n„Изненадан съм от изявлението на столичния кмет за отговорността на г-н Крусев като пряк възложител, защото той е част от екипа на Фандъкова, която го посочи преди 2 години за свои заместник и му възложи този тежък ресор, въпреки че всички знаехме, че този млад човек няма нужните компетенции и опит, за да поеме този тежък ресор“, каза той. \r\nСпоред него големият проблем са не само ремонтите, а най-вече контролът и качеството. „Защото очевидно софиянци са бесни. „Граф Игнатиев\" е голямо петно за Столична община като ремонт“, заяви Паргов. \r\n„Очаквам на сесията да каже г-жа Фандъкова дали ще поеме и ресора „Транспорт”, след като пое ресора „Сигурност”... Очаквам в четвъртък г-жа Фандъкова да каже „Да, излъгах се в качествата на този човек”, каза още лидерът на столичните социалисти.", "date": "2018.12.05", "title": "Калоян Паргов, БСП - София: Оставката на Евгени Крусев е закъсняла"}
{"url": "http://www.focus-news.net/news/2018/12/05/2598275/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Навсякъде в планините има мъгла и умерен до силен вятър, на места превалява и слаб сняг. Температурите са сравнително високи за сезона. Работят част от лифтовите съоръжения в Банско. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.12.05", "title": "ПСС: Лоши са условията за туризъм в планините"}
{"url": "http://www.focus-news.net/news/2018/12/05/2598274/dobrich-v-obshtina-kavarna-byaha-predstaveni-chetiri-ot-knigite-na-pisatelya-nidal-algafari.html", "text": "В заседателната зала на Община Каварна се състоя представянето на четири от книгите на писателя и режисьор Нидал Алгафари. Това е 441 среща с публика от цялата страна. Това съобщиха от пресцентъра на  Общината . Специален гост на събитието бе кметът Нина Ставрева.  \r\nКнигите със заглавия – „Боже, защо Господ лъже?“, „Аллах, милост нямаш ли?“, „Любиш ли ти Бога си!“ и „Орисани да избираме“ са художествени романи, създадени основно върху българските обичаи и традиции. Чрез живота на героите читателят има възможност да опознае обичаите „калушарство“ и „нестинарство“, ритуалите свързани с Еньов и Спасовден и други. Четейки редовете на книгите, хората ще може да усетят красотата и разнообразието на българските народни обичаи. С монаси, попове, дервиши, богомили, даалии, къзълбаши, нестинари и други да преоткрият места и личности, които разкриват силата на българския дух.  \r\nРоденият от смесен брак между българка и сириец писател Нидал Алгафари признава, че за написването на книгите си го провокирали уроците на дъщеря му. В книгите си той се е опитал да опише реалния образ на чорбаджията, на богатия човек от онова време, който въпреки определението „изедник“ е строил църкви, манастири, училища. Авторът ни пренася в един различен свят, в който само чрез проследяване на героите му и техните истории, ще можем да разберем повече за традициите, историята и любовта, и да разберем основното му послание – „Да се опитаме да бъдем по-добри!“", "date": "2018.12.05", "title": "Добрич: В Община Каварна бяха представени четири от книгите на писателя Нидал Алгафари"}
{"url": "http://www.focus-news.net/news/2018/12/05/2598277/razgrad-obrabotvat-se-zaledenite-uchastatsi-po-patishtata-v-rayona-na-isperih.html", "text": "Обработват се заледените участъци по пътищата в района на Исперих. Това съобщи за  Радио „Фокус“ - Шумен  дежурният в Областното пътно управление. Работят три машини. Движението на територията на област Разград се извършва нормално при зимни условия. Няма въведени временни ограничения или затворени пътни участъци. Видимостта е нормална, времето е без валежи. \r\nИвелина ИВАНОВА", "date": "2018.12.05", "title": "Разград: Обработват се заледените участъци по пътищата в района на Исперих"}
{"url": "http://www.focus-news.net/news/2018/12/05/2598276/veliko-tarnovo-chast-ot-svishtov-e-s-narusheno-vodopodavane-zaradi-avariya-po-vodoprovodnata-mrezha.html", "text": "Десетки свищовски улици и централен площад в града остават без вода до 17.00 часа. Това съобщиха за  Радио „Фокус“ – Велико Търново  от водоснабдителното дружество. Причината е възникнала авария по водопроводната мрежа. Тя засяга улиците „Димитър Хадживасилев“, „Димитър Г. Анев“, „Цанко Церковски“, „Кирил Д. Аврамов“, „Димитър А.Ценов“, „Генерал Киселов“, „Граф Игнатиев“, „Генерал Драгомиров“, „Пробив“, „Полк. Ем. Чакъров“, „Янко Мустаков“, „Христо Бръчков“, „Янтра“, „Одрин“, „Стефан Стамболов“ и площад „Алеко“. Ремонтните дейности вече стартираха и се очаква да приключат надвечер – около 17.00 часа. От дружеството се извиняват за причинените неудобства и уверяват, че при  възможност водата ще бъде пусната по-рано. \r\nМария НЕДЕВА", "date": "2018.12.05", "title": "Велико Търново: Част от Свищов е с нарушено водоподаване заради авария по водопроводната мрежа"}
{"url": "http://www.focus-news.net/news/2018/12/05/2598278/veliko-tarnovo-s-16-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 16 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 84 см, а температурата на водата 5.1 градуса. Предимно облачно ще се задържи времето над българския участък на Дунав днес. Възможни са слаби превалявания от дъжд, които ще спрат до вечерта. В часовете преди пладне ще има мъгли, които ще се разсеят с усилването на вятъра от северозапад следобед. Максимални температури ще са между 1° и 4°.", "date": "2018.12.05", "title": "Велико Търново: С 16 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/12/05/2598279/plovdiv-koleden-kontsert-na-petya-buyuklieva-shte-se-provede-v-asenovgrad.html", "text": "Коледен концерт на Петя Буюклиева ще се проведе в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Общината. Концертът „Коледна молитва” ще се състои в читалище „Родолюбие” от 18.00 часа. Входът за посетители е свободен. Петя Буюклиева и Милена Костова ще зарадват жителите и гостите на града със златните песни на Тончо Русев. Участие ще вземат музикалната школа към НЧ „Родолюбие”, вокална формация „Калина Малина”, вокален клас на Любомира Петрова при НЧ „Св. преп. П. Хилендарски” и вокален клас  на Веселина Пашалиева към Исторически музей. \r\nТони МИХАЙЛОВ", "date": "2018.12.05", "title": "Пловдив: Коледен концерт на Петя Буюклиева ще се проведе в Асеновград"}
{"url": "http://www.focus-news.net/news/2018/12/05/2598280/emsc-novo-zemetresenie-ot-67-e-registrirano-kray-nova-kaledoniya.html", "text": "Ново земетресение със сила от 6,7 по скалата на Рихтер е регистрирано край Нова Каледония в 17:43 часа местно време, показва справка на официалната интернет страница на  Европейския средиземноморски сеизмологичен център (EMSC) . \r\nЕпицентърът на труса е бил на 343 км източно от столицата Нумеа и на 196 км източно от град Тадине, с дълбочина от 10 км под земната кора. \r\nНе се привеждат данни за пострадали или материални щети. \r\nПо-рано в района бяха регистрирани две силни земетресения, съответно със сила от 6.0 и 7.5 по скалата на Рихтер. Издадено бе предупреждение за опасност от цунами. Тереза Герова", "date": "2018.12.05", "title": "EMSC: Ново земетресение от 6,7 е регистрирано край Нова Каледония"}
{"url": "http://www.focus-news.net/news/2018/12/05/2598260/ministar-biser-petkov-ochakvam-dvata-zakonoproekta-za-horata-s-uvrezhdaniya-da-badat-prieti-bez-iznenadi.html", "text": "Очаквам двата законопроекта за хората с увреждания да бъдат приети в пленарна зала без изненади. Това каза министърът на труда и социалната политика Бисер Петков в  Сутрешния блок  на  БНТ . Според него промените, касаещи хората с увреждания у нас, са тръгнали отзад напред, тъй като системата на медицинската експертиза все още не е докрай реформирана. Въпреки това цялостната оценка на министъра е положителна.  \r\n„Изпитвам удовлетворение, че тази съвместна работа, на която посветиха усилие не малко хора, и от страна на майките, и екипа на омбудсмана Мая Манолова, самият омбудсман, колегите от правителството, има своя положителен завършек. Давам си сметка, че това е само първата крачка и че работата трябва да продължи с още по-интензивни темпове, защото след приемане на законопроектите, следва приемането на подзаконовите актове, които произтичат от тези закони, за да може реално те да се прилагат“, заяви министър Петков. \r\nОчаква се палатките на протестиращите майки, ако всичко мине наред, да изчезнат от пред парламента. Обаче се оказва, че те ще бъдат пренасочени пред Здравното министерство. По думите на протестиращите всичко направено е една голяма крачка напред, но става проблемът с ТЕЛК-овите решения. \r\n„Стъпки за промяна в медицинската експертиза бяха направени с измененията в наредбата за медицинската експертиза, които бяха гласувани от българското правителство и които са в сила. Там се промени начинът на оценка. Имаше промени и по отношение на ТЕЛК-овите състави“, каза още министърът. Той обясни, че предложенията на майките са за една по-цялостна реформа в медицинската експертиза, която те ще отстояват като следваща стъпка за цялостна промяна. Законите за хората с увреждания и за личната помощ не уреждат ТЕЛК-овите решения. Според министъра реформата ще продължи и това, което са постигнали заедно през тази година, ще се затвърди и през следващата.", "date": "2018.12.05", "title": "Министър Бисер Петков: Очаквам двата законопроекта за хората с увреждания да бъдат приети без изненади"}
{"url": "http://www.focus-news.net/news/2018/12/05/2598281/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника  „Наблюдател” . На първата си страница вестникът цитира кметът на Община Кюстендил Петър Паунов, според когото предизвикателството за 2019 година ще бъдат сериозните инвеститори. Според него бюджетът за следващата година трябва да бъде отворен за повече инвестиции. По думите му бюджетът е с тенденция отново към повишаване на възможностите в областта на образованието, но трябва да се търси начин как да се подобрят инвестиционните темпове за да се задържат младите кадри в България. Според кмета Кюстендил е добил облик на модерен, съвременен град. \r\nНа първата си страница изданието съобщава, че област Кюстендил има готовност да се справи с настъпващия зимен сезон и с предприемането на действия при усложнена зимна обстановка. Добра е и координацията между институциите. С изпратен доклад до Министерство на вътрешните работи областният управител е посочил предприетите мерки във връзка с готовността на област Кюстендил за зимен сезон 2018 - 2019 г. Има създадена организация по планиране на защита при бедствия и готовност на съответните щабове на общинско и областно ниво за действие при усложнена зимна обстановка. \r\nНа челната си страница изданието информира, че родилното отделение в Кюстендил разполага вече с модерна ВИП стая. Стаята и банята са основно ремонтирани. Има 2 нови анатомични легла, нови матраци и детски легла, телевизор, мини бар. Подът има специално антибактериално покритие. \r\nВ рубриката „Репортери” изданието разказва за отбелязания в Кюстендил Международен ден на хората с увреждания, което се е случило в голямата зала на читалище „Братство”. В празничния концерт са участвали вокална група „Калпазани”, Фолклорна група към общинската организация на инвалидите – Кюстендил, МФГ „Демос” към Регионалната съюзна организация на слепите – Благоевград, Фолклорна група към Клуба на инвалидите от село Шишковци, ФГ „Румена войвода” към Съюза на офицерите и сержантите от запаса и резерва, читалище „Владимир Заимов” и др. Проявата е уважена от зам.-кмета на Община Кюстендил – Светослав Василев, който е поздравил всички присъстващи в залата. \r\nВ рубриката „Общество” вестникът разказва за това, че запасното войнство в Кюстендил е организирало тематична вечер в памет на генерал Владимир Заимов. Поводът за събитието е била 130-годишнината от рождението на българския генерал. Той е роден на 8 декември 1888 година в Кюстендил. Участвал е във войните за национално обединение.", "date": "2018.12.05", "title": "Преглед на основните теми в кюстендилския печат"}
{"url": "http://www.focus-news.net/news/2018/12/05/2598262/v-sofiya-se-organizira-protest-sreshtu-mrasniya-vazduh.html", "text": "В социалните мрежи се организира протест заради мръсния въздух в столицата под надслов „Дишай“. Началото му е обявено за 12.30 часа, а сборният пункт е пред сградата на Столична община. \r\nОрганизаторите искат Столична община официално да признае проблема, който всички софиянци регистрират. Те настояват за вземането на спешни мерки за решаването на проблема. Според тях в дните със замърсяване с фини прахови частици над допустимата норма, „зеленият билет“ трябва да е задължителен, а в тези с многократно превишаване - напълно безплатен. \r\nОсвен това искат при проблеми с чистотата на въздуха да се ограничава ползването на лични автомобили и да се спре раздаването на енергийни помощи, включващи твърдо гориво, както и да се възстанови и разшири официалната система от измервателни станции.", "date": "2018.12.05", "title": "В София се организира протест срещу мръсния въздух"}
{"url": "http://www.focus-news.net/news/2018/12/05/2598284/dobrich-na-ofitsialna-tseremoniya-byaha-vklyucheni-svetlinite-na-kolednata-elha-v-kavarna.html", "text": "На официална церемония бяха включени светлините на коледната елха в Каварна. Това съобщиха от пресцентъра на  Общината . Кметът Нина Ставрева отброи секундите до запалването на светлините заедно с присъстващите на площада. В празничната програма участваха градски духов оркестър към СУ „Ст. Караджа“ с гости от градски духов оркестър град Шабла с диригент Панко Добрев, детско-юношески хор „Морска звезда“ към СУ „Стефан Караджа“ с диригент Теофания Христова, ученици от ОУ „Йордан Йовков“ и СУ „Ст. Караджа“. С това бе поставено началото на поредица от събития, включени в коледния културен календар на Община Каварна.", "date": "2018.12.05", "title": "Добрич: На официална церемония бяха включени светлините на коледната елха в Каварна"}
{"url": "http://www.focus-news.net/news/2018/12/05/2598285/montana-slab-snyag-e-valyal-na-prohoda-petrohan-patyat-e-pochisten-i-obraboten.html", "text": "Слаб сняг е валял в сутрешните часове на прохода Петрохан. Това каза за  Радио „Фокус“ – Видин  дежурният служител в Областно пътно управление – Монтана. Пътят е почистен и обработен, трафикът през прохода се осъществява нормално. Мокри са пътните настилки в област Монтана. На места има заледени участъци, които са обработени с пясък. Предимно тежки автомобили се движат по главен път I-1 в посока за Дунав мост 2. \r\nАнна ЛОЗАНОВА", "date": "2018.12.05", "title": "Монтана: Слаб сняг е валял на прохода Петрохан, пътят е почистен и обработен"}
{"url": "http://www.focus-news.net/news/2018/12/05/2598282/pazardzhik-praznichna-liturgiya-se-otsluzhva-v-hramovete-v-grada-v-chest-na-hristiyanskiya-svetets-sava.html", "text": "Празнична литургия се отслужва в храмовете в града в чест на християнския светец Сава, предаде репортер на  Радио „Фокус“ – Пазарджик . Най-много миряни има в трите най-големи църкви в града „Св. Богородица“, „Света Петка“ и „Свети Георги“.  \r\nВ народните представи свети Сава е жена – светица, сестра на Варвара и Никола, покровителка на чумата. Обредните практики на св. Сава са сходни като тези за св. Варвара, защото двете сестри подготвят всичко за деня на брат им Никола. Сава е свързана и с плодовитостта, за това на този ден жените, които не можели да имат деца, изпълнявали ритуал заедно с най-старата жена в дома. На днешния ден се подготвя Никулденската трапеза. Имен ден имат носителите на имената  Сава, Савка, Владислав, Владислава, Слав, Слави, Славка, Славчо. \r\nАлбена ЖИЛЕКОВА", "date": "2018.12.05", "title": "Пазарджик: Празнична литургия се отслужва в храмовете в града в чест на християнския светец Сава"}
{"url": "http://www.focus-news.net/news/2018/12/05/2598287/targovishte-9-mashini-izvarshvat-dopalnitelna-obrabotka-sas-sol-po-usoynite-uchastatsi-v-oblastta.html", "text": "9 машини извършват допълнителна обработка със сол по усойните участъци в област Търговище. Това съобщи за  Радио „Фокус“ - Шумен  дежурният в Областното пътно управление. Пътищата от републиканската пътна мрежа са проходими, обработени и опесъчени. Настилките са преобладаващо вмокри. Видимостта е добра. Котленският проход е отворен. Опасност от падащи камъни има по пътя София - Варна, в района на прохода Боаза при село Пролаз. \r\nИвелина ИВАНОВА", "date": "2018.12.05", "title": "Търговище: 9 машини извършват допълнителна обработка със сол по усойните участъци в областта"}
{"url": "http://www.focus-news.net/news/2018/12/05/2598257/kathimerini-v-opit-da-ovladee-pozhara-ot-izyavlenieto-na-zaev-za-makedonsko-maltsinstvo-v-gartsiya-skopie-uveryava-v-angazhiranostta-si-kam-prespanskoto-sporazumenie.html", "text": "В опит да овладее „пожара“, предизвикан от министър-председателя на Македония (в източника – БЮРМ) Зоран Заев и изявлението му за „македонско малцинство“ в Гърция, Скопие увери в категоричната си обвързаност със сключеното през юни с Атина Преспанско споразумение, коментират в редакцията на водещия атински ежедневник  Kathimerini . \r\n„Ние сме твърдо ангажирани с пълното прилагане на споразумението от Преспа, всички наши действия и изявления се правят добросъвестно, за да го подкрепят\", се казва в изявление от Скопие. \r\nВ по-ранно изявление Заев подчерта, че договорът от Преспа ще позволи изучаването на македонски език в Гърция. Думите му предизвикаха гнева на гърците, а специалният посредник на ООН в спора за името Матю Нимиц се намеси с телефонен разговор с лидера на кабинета в Скопие в опит да разсее напрежението.  \r\nВ своето изявление Скопие подчерта, че „езиковите политики в двете страни не се определят от споразумението от Преспа\" и цитира член 4, параграф 3 от споразумението, който гласи, че Македония няма да се намесва в вътрешните работи на Гърция. \r\n„Като държава, която се стреми да се присъедини към ЕС, разбираме, че страните се грижат за собствените си граждани, а страните на Балканите не се намесват в съседните страни по даден въпрос\", се казва в текста. \r\n„Ние разбираме и уважаваме, че въпросът за езиците, които се преподават в Гърция, е въпрос на вътрешни работи и вътрешна политика\", става ясно още от текста, в който се уверява, че Заев е „напълно ангажиран с политически подход, който носи европейски ценности в балканския регион и подобрява добросъседските отношения. Съжаляваме, че коментарите му бяха разбрани по друг начин\".  \r\nСлед срещата на високо равнище на външните министри на НАТО в Брюксел във вторник генералният секретар на Алианса Йенс Столтенберг заяви, че „сме готови да приветстваме Бившата югославска република Македония като наш нов член под новото й име, Република Северна Македония, и наистина се надявам, че скоро това ще се случи\". \r\nВ края на срещата алтернативният външен министър на Гърция Георгиус Катругалос заяви, че е съгласен с македонския външен министър Никола Димитров, че трябва да се избягват „проблемни забележки\", които повдигат въпроси за истинския смисъл на споразумението от Преспа. \r\nОт своя страна, опозиционната „Нова Демокрация“ осъди забележките на Заев като „неприемливи\", заявявайки, че то поддържа живи „иредентистките претенции\" на Скопие. Тереза Герова", "date": "2018.12.05", "title": "Kathimerini: В опит да овладее „пожара“ от изявлението на Заев за „македонско малцинство“ в Гърция: Скопие уверява в ангажираността си към Преспанското споразумение"}
{"url": "http://www.focus-news.net/news/2018/12/05/2598290/sofiya-96-dushi-sa-noshtuvali-v-tsentara-za-krizisno-nastanyavane-na-bezdomni-hora.html", "text": "96 души са нощували в Центъра за кризисно настаняване на бездомни хора. Това съобщи за  Агенция „Фокус“  директорът на центъра Йорданка Темелкова. „Тази нощ нашата мобилна група беше извикана по сигнал за мъж на около 60 години в много тежко състояние, който не може да се движи. Нашият екип извика „Бърза помощ“ и те са прегледали човека, след което го докараха при нас. И бих искала да се направи една среща с представители на „Спешна помощ“ и този проблем на бъде решен категорично. Защото има хора от тези, които са на улицата, които имат нужда от лекар. Преди всичко те имат здравословен проблем и трябва да се лекуват и дали ще го доведат в центъра да пренощува, това няма да реши проблема му“, обясни Темелкова. Тя уточни, че днес от центъра ще потърсят болница, която да приеме мъжа и да го лекува. \r\nЦветилена СИМЕОНОВА", "date": "2018.12.05", "title": "София: 96 души са нощували в Центъра за кризисно настаняване на бездомни хора"}
{"url": "http://www.focus-news.net/news/2018/12/05/2598288/parlamentat-prie-ostavkata-na-ivaylo-moskovski-kato-deputat.html", "text": "Парламентът прие оставката на Ивайло Московски като депутат, предаде репортер на  Агенция „Фокус“ . „За“ гласуваха 146 народни представители, трима се въздържаха.  \r\nИвайло Московски е депозирал оставката си на 30 октомври, като не е посочил мотиви. Той се върна в парламента след като освободи поста министър на транспорта заради тежката катастрофа край Своге. Оставките си като министри подадоха и Николай Нанков и Валентин Радев. Нанков стана зам.-регионален министър, а Радев - народен представител. Очаква се Ивайло Московски да стане вицепрезидент на Черноморската банка за търговия и развитие. Кандидатурата му за поста беше представена от финансовия министър Владислав Горанов в началото на октомври. Кой е Ивайло Московски? Ивайло Московски е роден на 19 юли 1972 година в град Плевен, България. Завършва УНСС със специалност „публични финанси“, а след това и „финансов мениджмънт“ в Стопанската академия в Свищов. Между 1995 и 1996 г. е инспектор индустриален риск и промишлено застраховане в „София Инс“. През 1999 г. става председател на борда на директорите и член на управителния съвет на Текстилен комбинат „Монтана“ АД, където работи до 2002 г. През този период е и търговски директор на „Сата“ ООД и член на надзорния съвет на „Аналитик“ АД. От 2002 г. до 2003 г. е търговски директор на „Балтекс комерс“ ЕООД – търговско представителство за индустриално оборудване на фирми от Австрия и Германия. В периода 2003 до юли 2009 г. е управител на „БГ НИТ“ ЕООД – официално представителство на фирма STOLL – Германия за България. \r\nОт юли 2009 до май 2011 г. заема поста заместник–министър на транспорта, информационните технологии и съобщенията и ръководител на Управляващия орган на Оперативна програма „Транспорт“ в Министерството на транспорта, информационните технологии и съобщениятa. \r\nОт май 2011 до март 2013 г. е министър и ръководител на Управляващия орган на Оперативна програма „Транспорт“ в Министерството на транспорта, информационните технологии и съобщенията. В периода май 2013 до август 2014 г. е народен представител в 42-то Народно събрание и член на Комисията по транспорта, информационни технологии и съобщенията и на Комисията по енергетиката.  \r\nПрез ноември 2014 г. за втори път е назначен на поста министър и ръководител на Управляващия орган на Оперативна програма „Транспорт“ в Министерството на транспорта, информационните технологии и съобщенията. Владее английски, немски и руски език. \r\nБиляна ИВАНОВА", "date": "2018.12.05", "title": "Парламентът прие оставката на Ивайло Московски като депутат"}
{"url": "http://www.focus-news.net/news/2018/12/05/2598289/vladimir-toshev-gerb-vseki-den-ot-nastoyashteto-ni-e-dostatachen-povod-da-si-spomnim-koi-sme-znachimi-i-nepokoreni.html", "text": "Всеки ден от настоящето ни е достатъчен повод да си спомним откъде идваме, какви сме, кои сме - значими и непокорени. Това каза в декларация депутатът от ПГ на ГЕРБ Владимир Тошев по повод навършването на 130 години от смъртта на Антим I, предаде репортер на  Агенция „Фокус“ . „Когато един народ има 15 столетия история, всеки ден от неговия календар е белязан с поне едно значимо събитие. Такъв народ сме ние българите“, заяви той. „Себепознанието е нашата сила, когато сме в окото на поредната времева вихрушка, когато отново на изпитание са подложени изконните ни представи за добро, красиво и значимо“, обяви Владимир Тошев. „Антим е първият български екзарх, виден политик и общественик. Останал в историята най-вече като борец за независимостта на българската църква и за засилване на ролята ѝ като обединител на народа“, обясни депутатът. „Негови са думите: „Ще бъда блажен, ако с моята саможертва България възкръсне за нов, свободен живот“, каза още той.  \r\nБиляна ИВАНОВА", "date": "2018.12.05", "title": "Владимир Тошев, ГЕРБ: Всеки ден от настоящето ни е достатъчен повод да си спомним кои сме - значими и непокорени"}
{"url": "http://www.focus-news.net/news/2018/12/05/2598286/adelina-stefanova-hram-vavedenie-bogorodichno-blagoevgrad-ot-evreyski-ezik-saava-oznachava-ostaryal-a-ot-arabski-nevolya.html", "text": "От еврейски език „Саава“ означава остарял, а от арабски – неволя. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ в Благоевград. Тя отбеляза, че свети Сава е роден в Кападокия, Мала Азия, в знатно семейство. „На 18 години се отделил от родителите си и постъпил в манастир, където се образовал и получил монашески сан. След 12 години напуска манастира и се усамотява в пещера, където плел кошници, продавал ги на монасите и се молел на Бога. Починал на 94-годишна възраст през VI век. Когато светецът живял в пещерата на Палестинската пустиня, една нощ сънувал овдовялата си майка, че се намира в манастир край Йерусалим. След като се събудил, тръгнал да я търси и наистина тя била там. Скоро починала и му оставила богатство, с което построил няколко манастира, болници и две страноприемници“, допълни храмовият уредник. Аделина Стефанова посочи, че манастирът „Свети Сава“, който и до ден днешен се намира край Йерусалим, се е превърнал отдавна в средище на книжовна дейност и задължителна спирка на всички православни християни, които са тръгнали на посещение на Божи гроб. \r\nНатали СТЕФАНОВА", "date": "2018.12.05", "title": "Аделина Стефанова, храм „Въведение Богородично“ - Благоевград: От еврейски език „Саава“ означава остарял, а от арабски – неволя"}
{"url": "http://www.focus-news.net/news/2018/12/05/2598283/pravnata-komisiya-v-narodnoto-sabranie-shte-obsadi-promenite-v-izborniya-kodeks.html", "text": "Правната комисия в Народното събрание ще обсъди промените в Изборния кодекс. Това предвижда  дневния ред на комисията . Внесените от ГЕРБ и „Обединени патриоти“ промени предвиждат премахване на номерата пред имената на политическите партии и коалиции в интегралната бюлетина и отлагане на машинното и електронно гласуване. Комисията ще разгледа и предложението на БСП за намаляване на депутатските заплати.", "date": "2018.12.05", "title": "Правната комисия в Народното събрание ще обсъди промените в Изборния кодекс"}
{"url": "http://www.focus-news.net/news/2018/12/05/2598291/d-r-atanas-kambitov-kmet-na-blagoevgrad-neka-sv-nikolay-mirlikiyski-ni-zakrilya-i-dnite-ni-sa-izpalneni-s-harmoniya-i-blagodenstvie.html", "text": "Нека св. Николай Мирликийски ни закриля и дните ни са изпълнени с хармония и благоденствие. Това казва кметът на Благоевград д-р Атанас Камбитов в поздравителен адрес по повод Деня на св. Николай Мирликлийски, съобщиха от пресцентъра на  Общината . В поздравителния адрес на кмета Камбитов се посочва още:  \r\n„Уважаеми съграждани,  моряци, банкери, търговци, Отбелязваме големия християнски празник – Деня на св. Николай Мирликийски – Чудотворец. Нека светецът ни закриля! Нека дните ни са изпълнени с хармония и благоденствие! Нека бъдем сплотени и смирени! На всички  именници пожелавам късмет, воля и увереност във всяко ново начинание! Честит празник!“", "date": "2018.12.05", "title": "Д-р Атанас Камбитов, кмет на Благоевград: Нека св. Николай Мирликийски ни закриля и дните ни са изпълнени с хармония и благоденствие"}
{"url": "http://www.focus-news.net/news/2018/12/05/2598292/sofiya-mazh-e-pochinal-a-14-godishno-momche-e-tezhko-raneno-v-katastrofa-na-bul-tsarigradsko-shose.html", "text": "Мъж е починал, а 14-годишно момче е тежко ранено в катастрофа на бул. „Цариградско шосе“. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска \r\nВ 22.59 е получен сигнал в системата на 112 за катастрофа на бул. „Цариградско шосе“ при надлеза на алея „Яворов“. „Веднага изпращаме линейка, като първата пристига на място в 23.05 ч., а след две минути идва и втора. Пострадали при инцидента са баща и син, като бащата е починал на място. 14-годишното момче е с тежка съчетана травма – травма на ръката, главата и крака и е закаран в противошокова зала“, обясни Сунгарска. \r\nЦветилена СИМЕОНОВА", "date": "2018.12.05", "title": "София: Мъж е починал, а 14-годишно момче е тежко ранено в катастрофа на бул. „Цариградско шосе“"}
{"url": "http://www.focus-news.net/news/2018/12/05/2598294/pregled-na-osnovnite-temi-vav-varnenskiya-pechat.html", "text": "„Строят нови 3 пазара във Варна“, пише на първа страница на вестник  „Черно море“ . “Трудна година беше, но доста неща свършихме. Направихме нов паркинг. Рибната борса също основно беше отремонтирана, подменени хладилни, витрини, хладилници, климатици. И много други неща. Инфраструктурата по пазарите беше подобрена, има нови отводнявания“, каза специално за Медийна група „Черно море“ изпълнителният директор на общинското дружество „Пазари“ Недко Радев и допълни, че в тези дейности са инвестирани около 400 000 лв. „Безплатна ледена пързалка радва варненци за празниците“, пише още вестникът. Безплатна ледена пързалка за пета поредна година ще радва гражданите и гостите на Варна. Съоръжението е монтирано на площада в близост до паметника на загиналите в Сръбско-българската война. Ледената пързалка бе открита вчера  4 декември и ще е на разположение на варненци до 13 януари. „Събориха още 19 незаконни къщи в „Максуда“, пише втора страница на „Черно море“. Събарянето на незаконни постройки, изградени върху общинска земя във Варна, продължава, съобщи за Медийна група „Черно море“ кметът на район „Младост“ Христо Христов. Вчера между улица „Д-р И. Селименски“ и улица „Г. Пеячевич“ в „Максуда“ бяха сринати 19 къщи. „Грипът ни връхлита в края на януари“, съобщава трета страница вестникът. Пик на грипните заболявания се очаква в края на януари и началото на Февруари. Това съобщи в сутрешния блок на тв „Черно море“ с водещ Иван Барбов д-р Илиян Тодоров от клиниката по инфекциозни болести към УМБАЛ „Света Марина“ във Варна. „Пропадна претоварен болничен асансьор“, пише още вестникът. Пропадна претоварен болничен асансьор в старата сграда на МБАЛ „Света Анна“ във Варна. Инцидентът стана около 14.30 часа на 4 декември. 8 души се качват в асансьора при капацитет 5. Когато подемното устройство достига първия етаж, където са родилното и неонатологията, спира и пропада до мазето от височина 7 - 8 метра.", "date": "2018.12.05", "title": "Преглед на основните теми във варненския печат"}
{"url": "http://www.focus-news.net/news/2018/12/05/2598293/veliko-tarnovo-stotitsi-detsa-vzeha-uchastie-v-tseremoniyata-za-vklyuchvane-na-kolednata-ukrasa-v-grada.html", "text": "Стотици деца от Велико Търново, заедно с Дядо Коледа, Снежанка и джуджетата на белобрадия старец включиха коледната украса на града. Това съобщиха от пресцентъра на  Община Велико Търново . Над 1 200 коледни светлини и близо 200 фигури обагриха града, а в един миг светнаха елхата пред общината и украсените иглолистни дървета до паметника „Майка България“.  \r\nЗа доброто настроение на децата, техните родители и близки се погрижиха актьорите от куклен театър „ВЕСЕЛ“, които представиха спектакъла „Коледата е възможна“. Финал на празника бяха ефектните фойерверки, които озариха нощното небе над Велико Търново.  \r\nМалки и големи бяха поздравени от заместник-кмета на Велико Търново проф. Георги Камарашев.  \r\nС чудесните си изпълнения младите таланти от оркестъра на СУ „Емилиян Станев“ и студио „Румина“ зарадваха посетителите на Коледния базар в парк „Марно поле“. \r\nПрез настоящата година празничната украса на града е обновена с нови светещи фигури. Коледните светлини са монтирани както в центъра на Велико Търново, така също по основните булеварди и в кварталите.", "date": "2018.12.05", "title": "Велико Търново: Стотици деца взеха участие в церемонията за включване на коледната украса в града"}
{"url": "http://www.focus-news.net/news/2018/12/05/2598296/pazardzhik-zavarshi-parviyat-den-v-mezhdunarodniya-detski-futbolen-turnir-prof-d-r-lachezar-tsotsorkov-v-panagyurishte.html", "text": "Завърши първият ден от надпреварата за купата „Проф. Д-р Лъчезар Цоцорков“ за детски футбол, съобщиха от отдел „Комуникации“ на  „Асарел Медет“ АД . В зала „Арена Асарел“ в Панагюрище един срещу друг се изправиха всичките 10 отбора в първите 12 мача от група А и Б  по програмата. Днес ще се играят следващите 8 мача в групите, полуфинали и финал. Следва награждаването на малките футболисти, а турнирът ще бъде закрит с „мач на звездите“ на легендарни футболни ветерани от Италия и България, който ще се излъчва на живо. Резултатите от днешните срещи са:  ФК „Локомотив“ Пловдив – ФК „Черноморец“ Бургас (3:4), ФК „Олимпия“ София – ФК „Миньор“ Перник (3:7), ФК „Оборище“ Панагюрище – ФК „Лион“ Пловдив (5:3), ФК „Кронос“ Пловдив – ФК „Национал“ София (1:12), ФК „Черноморец“ Бургас – ФК „Оборище“ Панагюрище (14:3), ФК „Миньор“ Перник – ФК „Кронос“ Пловдив (4:4), ФК „Милан“ – ФК „Локомотив“ Пловдив (2:12), ФК „Ювентус“ – ФК „Олимпия“ София (4:1), ФК „Оборище“ Панагюрище – ФК „Милан“ (4:10), ФК „Кронос“ Пловдив – ФК „Ювентус“ (2:4), ФК „Лион“ Пловдив – ФК „Черноморец“ Бургас (2:4), ФК „Национал“ София – ФК „Миньор“ Перник (14:0). Малките гости от Италия, футболистите на ФК „Милан“ и ФК „Ювентус“, посетиха музея в Панагюрище и се запознаха с част от историческото наследство на България. Те разгледаха и изложбата на Панагюрското златно съкровище, най-голямата археологическа ценност на музея и града.", "date": "2018.12.05", "title": "Пазарджик: Завърши първият ден в Международния детски футболен турнир „Проф. Д-р Лъчезар Цоцорков“ в Панагюрище"}
{"url": "http://www.focus-news.net/news/2018/12/05/2598298/politico-evropa-ne-e-spechelila-voynata-sreshtu-terorizma.html", "text": "Затишието в последно време на джихадистките атаки в Европа може да доведе до погрешното заключение, че най-лошото е отминало. Но е твърде рано за обявяване на победа в борбата срещу тероризма, пише Петер Несер в статия за европейската редакция на  Politico . \r\nШокът от атаката срещу редакцията на сатиричното списание „Шарли Ебдо“ в Париж през 2015 г. разтърси Европа. По-късно през годината френската столица бе ударена отново от тероризма с атаки, които костваха живота на повече от 130 души. Последваха нападения в Брюксел, Берлин и Барселона и поредица от по-малки атаки в Лондон и Франция, в резултат на което загинаха десетки и се създаде атмосфера на страх.  \r\nНо от лятото на 2017 г. насам няма сериозни атаки и тероизмът излезе от заглавията в медиите и съответно от умовете на обикновените европейски граждани. Всъщност, джихадските атаки в Европа са намалели с малко над 60% от връхната си точка, което предполага, че Европа е преодоляла заплахата, вдъхновена от близкоизточната радикална групировка „Ислямска държава“.  \r\nЗа съжаление, това не е вярно. Често срещана грешка е измерването на терористичната заплаха от броя на извършените атаки. За да разберем мащаба и естеството на заплахата, трябва не само да изучаваме успешните атаки, но и да разгледаме и плановете, които са осуетени от усилията за борба с тероризма. \r\nДосега през 2018 г. в Европа е имало поне 12 добре документирани джихадски терористични заговори. Шест от тях доведоха до атаки. Има и 11 неясни случая, които все още са твърде слабо документирани за анализ. Това е намаление от около 50% на общия брой заговори в сравнение с миналата година. Но това не означава, че заплахата е намаляла. \r\nНе е ясно дали европейските усилия за борба с тероризма може да са отслабили възможностите на тези радикализирани мрежи. \r\nНаистина, намаляването на броя на атаките следва след драматичен пик от 2017 г., когато в Европа са регистрирани най-голям брой нападения за последните 25 г. В сравнение с всяка година преди 2015 г. броят на терористичните заговори в Европа все още е висок - въпреки огромните разходи на европейските правителства за отслабване на терористичната дейност. \r\nДействията на радикализираните нападатели през 2018 г. показват, че терористичната групировка „Ислямска държава“ продължава да се стреми да атакува враговете си в Европа по всякакъв възможен начин. Повечето извършители са свързани с организацията или са нейни активни поддръжници. Повечето от тях също така имат връзки с вътрешни екстремисти и чуждестранни бойци, и обикновено контактуват с членове на „Ислямска държава“ чрез приложенията за социални медии. \r\nТехните методи са в съответствие с тенденциите, които сме виждали след появата на терористичната групировка през 2014 г. Имаше атаки, водени от т.нар. вълци-единаци. Видяхме нападения, включващи използването на превозни средства. \r\nАрестуването на седем поддръжници на „Ислямска държава“ в Холандия, планирали атака по време на публично събитие с ръчни гранати, е ясен сигнал, атаките с мащаба на тези от ноември 2015 г. в Париж не бива да бъдат изключвани. Засилените европейски усилия за борба с тероризма може да са отслабили възможностите на радикализираните мрежи, но не са ги елиминарали напълно.  \r\nОсновна причина за джихадските атаки в Европа са военните интервенции, особено нахлуването в Ирак през 2003 г. Това може да доведе до заключението, че победата на международната коалиция срещу „Ислямска държава“ със сигурност ще мотивира допълнителни ответни действия. Възможно е в бъдеще да видим по-силни и по-добре организирани джихадистки мрежи. \r\nВключването на около 5000 европейски чуждестранни бойци във военните действия в Сирия може да постави основите за такава бъдеща мобилизация. Сега европейските екстремисти са по-добре свързани с чуждестранни групировки като „Ислямска държава“, отколкото преди, а боевете засилиха връзките между екстремисти от различни европейски страни. \r\nИсторията на джихадизма в Европа е история на приливи и отливи. \r\nМоже би най-важното е, че чуждестранните битки създадоха кадри, които могат да станат основатели на бъдещи терористични мрежи и клетки. Изследванията на европейския джихадизъм показват, че ветераните-джихадисти са изигравали решаваща роля в подбуждането на насилие. Те са оперирали чрез различни портали като движението Sharia4, създавали са подземни мрежи за подкрепа на джихада и са работили от килии за радикализиране на затворниците. \r\nЕвропейските затвори са пълни джихадисти. От 1 500 чуждестранни бойци, които са се завърнали, едва няколко стотици са били лишени от свобода. Някои от тях са замесени в терористични дейности, докато други са подкрепяли терористичните групировки по друх начин. Те получават относително кратки присъди и вероятно част от тях ще се завърнат към екстремистка сцена, която не е загубила своята привлекателност и в действителност изглежда се разраства. \r\nНеотдавнашен доклад показва, че ислямските екстремисти в Германия са около 25 000, като 2 240 от тях се смятат за джихадисти. Според ЕС във Великобритания има 25 000 ислямистки екстремисти, от които 3 000 се разглеждат като заплаха, а 500 са под постоянно наблюдение. Във Франция, където около 1 400 са се присъединили към бойните редици на джихадистите в Сирия и Ирак, ситуацията също е обезпокоителна. Повече от 20 000 души са под наблюдение за потенциална опасност от радикализиране, а 4000 от тях се считат за особено опасни и се следят отблизо от властите.  \r\nИсторията на джихадизма в Европа е история на приливи и отливи. Вълните на атаки биват последвани от спадове, тъй като държавите реагират с по-строги мерки, а само няколко години те отново избуяват, при това с още по-голяма сила. \r\nКато цяло джихадизмът в Европа се оказа забележително устойчив. Въпреки че новите и по-строги мерки за борба с тероризма в момента очевидно са отслабили способността на „Ислямска държава“, би било желателно да се обяви европейската война срещу терора. Петер Несер е старши изследовател в Норвежката научноизследователска група за изследвания в областта на тероризма в областта на отбраната. Той е автор на \"Ислямския тероризъм в Европа: История\" (C. Hurst & Co, 2015). Тереза Герова", "date": "2018.12.05", "title": "Politico: Европа не е спечелила войната срещу тероризма"}
{"url": "http://www.focus-news.net/news/2018/12/05/2598299/pazardzhik-zapochva-izplashtaneto-na-stipendii-na-darovitite-detsa-v-obshtina-panagyurishte.html", "text": "Започва изплащането на стипендии на даровитите деца в община Панагюрище, съобщи за  Радио „Фокус“ – Пазарджик  Радка Костуркова от Община Панагюрище. Тя обясни, че от днес до 19 декември 2018 година ще се изплащат стипендиите и еднократното финансово подпомагане на деца с изявени дарби от общината, които са кандидатствали и са одобрени от комисията, назначена със заповед на кмета. „Средствата ще се получават от родител или настойник срещу представен документ за самоличност, в сградата на Община Панагюрище, всеки работен ден от 14.00 до 17.00 часа“, уточни Костуркова. Тя допълни, че децата, които ще получат финансов стимул, имат награди от национални и международни състезания и форуми в областта на спорта и изкуствата. \r\nВаня НИКОЛОВА", "date": "2018.12.05", "title": "Пазарджик: Започва изплащането на стипендии на даровитите деца в община Панагюрище"}
{"url": "http://www.focus-news.net/news/2018/12/05/2598272/afis-56-ot-balgarite-smyatat-che-po-niska-tsena-na-toka-shte-spre-zamarsyavaneto-na-vazduha.html", "text": "56% от българите смятат, че по-ниска цена на тока ще спре замърсяването на въздуха. Това показват данните от национално представително проучване, осъществено от  Агенция „АФИС“ . Повече от една трета (36%) от жителите на страната усещат влошаване на качеството на въздуха в населеното място, в което живеят. Три пъти по-малко – 12%, констатират подобрение на чистотата на въздуха. За всеки втори няма особена промяна. \r\nЗамърсяването силно зависи от степента на урбанизация на конкретното населено място. Чистотата на въздуха се влошава далеч по-малко в селата (15%), докато този дял обхваща 48% от жителите на големите градове (57% в София) и 36% на малките. \r\nВъздушното замърсяване е по-силен дразнител за хората от по-високите подоходни групи. Например, тези с над 1000 лв. доход на член на домакинството констатират замърсяване в 64% от случаите. \r\nПомолени да посочат две мерки, които биха допринесли най-много за по-чист въздух в тяхното населено място, анкетираните най-често посочват  по-ниска цена на електричеството (56%), следвано от намаление на движението с коли (39%), спиране на дим от индустриално производство (23%), домашно отопление с газ (20%). Централното топлоснабдяване, газификацията и електрическото отопление намаляват нуждата от отопление с дърва и въглища. \r\nДругите отговори всъщност са свързани с изброените дотук – по-достъпният обществен транспорт е ефикасна алтернатива на личните автомобили. Вярно е и обратното – по-слабото движение на лични коли в градовете облекчава трафика и ускорява развитието на обществения транспорт. \r\nОтговорите силно зависят от конкретната ситуация в населено място. Специално в групата, при която преобладава оценката за по-силно замърсяване през последните години,  проблемът с колите силно се доближава до този с цената на електричеството (съответно 50 и 53%). Това подсказва, че най-силно действащият фактор през последните години е все по-силната доминация на личния автомобил над обществения транспорт.", "date": "2018.12.05", "title": "АФИС: 56% от българите смятат, че по-ниска цена на тока ще спре замърсяването на въздуха"}
{"url": "http://www.focus-news.net/news/2018/12/05/2598297/predsedatelyat-na-ns-tsveta-karayancheva-be-udostoena-s-otlichieto-zlatno-sartse-za-blagotvoritelnost-i-korporativna-sotsialna-otgovornost.html", "text": "Председателят на Народното събрание Цвета Караянчева бе удостоена с отличието „Златно сърце” по време на петото издание на едноименните годишни награди за благотворителност и корпоративна социална отговорност. Това съобщиха от пресцентъра на  Народното събрание . Събитието се организира от списание и клуб „Business Lady” и списание „Bulgaria Business Review”. Цвета Караянчева получи наградата си в категория „Патриотични дейности” по повод дейността на ръководения от нея Национален инициативен комитет за честване на 170-ата годишнина от рождението на Христо Ботев.  \r\nТова не е награда за престиж или реклама, а за добродетелността на всички, които се включиха в отбелязването на тази годишнина, подчерта председателят на парламента. Цвета Караянчева допълни, че следите на поета-революционер остават с неговата духовна мощ на герой, оратор и патриот. По думите й Христо Ботев е пътеводител на българския народ и историческата ни памет е най-голямото ни национално богатство.  \r\nПо време на церемонията председателят на Народното събрание връчи отличието „Златно сърце” на телекомуникационния оператор „Vivacom” за инвестиции в дигитализация на образованието. Награди връчиха още и народните представители Станислава Стоянова, Калин Поповски и доц. Милен Михов.", "date": "2018.12.05", "title": "Председателят на НС Цвета Караянчева бе удостоена с отличието „Златно сърце” за благотворителност и корпоративна социална отговорност"}
{"url": "http://www.focus-news.net/news/2018/12/05/2598300/vidin-tarzhestvenoto-otbelyazvane-na-nikulden-shte-zapochne-s-bozhestvena-sv-liturgiya-v-mitropolitskiya-hram-sv-nikolay-mirlikiyski-chudotvorets.html", "text": "Тържественото отбелязване на Никулден ще започне с Божествена св. Литургия в митрополитския храм „Св. Николай Мирликийски Чудотворец“ в 09.00 часа, предаде репортер на  Агенция „Фокус“ . Службата ще бъде оглавена от Негово високопреосвещенство Видински митрополит Даниил. В 10.30 часа ще бъде запален светилникът-кораб на св. Николай. В 10.45 часа литийно шествие ще се отправи към брега на река Дунав за традиционния празничен молебен, а след това ще бъде раздаден рибен курбан.   \r\nНикола ПЕТКОВ", "date": "2018.12.05", "title": "Видин: Тържественото отбелязване на Никулден ще започне с Божествена св. Литургия в митрополитския храм „Св. Николай Мирликийски Чудотворец“"}
{"url": "http://www.focus-news.net/news/2018/12/05/2598301/pregled-na-osnovnite-temi-v-shumenskiya-pechat.html", "text": "„Наградата „Артилерист на годината“ присъдиха на о.з. полк. Петко Гочков“ е водещото заглавие във вестник  „Шуменска заря“ . За четиринадесети път в шуменския факултет „Артилерия, ПВО и КИС“ на Националния военен университет „Васил Левски“ във Велико Търново, с усилията на военнослужещи, цивилни служители и свещенослужители от Варненската и Великопреславска митрополия бе честван Празникът на св. вмчк Варвара – покровителка на артилеристите в християнския свят. Водосвет за здраве и успехи на военнослужещите отслужи архиерейският наместник на Шумен отец Димитър. Наградата „Артилерист на годината“ и икона с лика на св. вмч. Варвара, с която беше отличен о.з. полк. Петко Гочков, получи синът му от началника на катедра „Артилерия“ подп. доц. д-р Станчо Станчев. „Изложба за щедрите българи“, пише изданието. До края на месец декември, във входното фоайе на шуменската Регионална библиотека „Стилиян Чилингиров”, може да бъде разгледана изложбата посветена на Деня на дарителя – 6 декември. Тя представя част от предметните дарения, постъпили през годините в библиотеката. Тях са лични вещи на писателя Стилиян Чилингиров – писалка, часовник, дарени от внуците му Ангел и Стилиян Папаличеви, портрет на Чилингиров, направен и дарен от Деян Евтимов, икона на Богородица с Младенеца, дарена от Ангел Радушев. Той също е родственик на големия интелектуалец. „Деца правиха коледни картички в Музея“, информира ежедневникът. Начално училище „Илия Р. Блъсков“ създадоха с много старание коледни картички от цветни хартии в организираното вчера творческо ателие в Регионалния исторически музей в областния център. „Хитрино отбелязаха Международния ден на хората с увреждания“ е тема от вътрешните страници в броя. Общинската организация на хора с увреждания в Хитрино с богата трапеза отбеляза Международния ден на хората с увреждания с надеждата за по-добра и с по-малко страдания живот. „Шуменска област е на трето място по колективно трудово договаряне“, съобщава всекидневникът. Анализът, който е направил Националният институт за помирение и арбитраж, отрежда трето място на област Шумен по отношение на колективното трудово договаряне /КТД/ на ниво общини и девето място по КТД на ниво предприятия. В девет общини има сключени Колективни трудови договори. В областта има сключени 129 колективни трудови договора. Данните бяха изнесени по време на Областния съвет по условия на труд, ръководен от заместник-областният управител на Шумен Ширин Вили.", "date": "2018.12.05", "title": "Преглед на основните теми в шуменския печат"}
{"url": "http://www.focus-news.net/news/2018/12/05/2598302/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo-patnite-nastilki-sa-mokri-i-hlazgavi.html", "text": "Без проблеми се осъществява преминаването на автомобили през ГКПП „Гюешево”, пътните настилки са мокри и хлъзгави. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.12.05", "title": "Кюстендил: Без проблеми се осъществява преминаването на автомобили през ГКПП „Гюешево”, пътните настилки са мокри и хлъзгави"}
{"url": "http://www.focus-news.net/news/2018/12/05/2598307/danka-lyurtova-zam-kmet-na-karlovo-priklyuchi-protsedurata-za-izbor-na-izpalnitel-za-rekonstruktsiyata-na-patya-karlovo-dabene-voynyagovo.html", "text": "Приключи процедурата за избор на изпълнител и за строителен надзор за реконструкцията на пътя Карлово – Дъбене – Войнягово. Това съобщи в предаването „Часът на Карлово” на  Радио „Фокус” – Пловдив  зам.-кметът на Карлово Данка Люртова. „В момента сме в процедура на изчакване на обжалването”, каза Люртова. „Силно се надяваме да няма такова”, добави тя. След като изтече срокът за обжалване ще бъде направена среща между всички участници в процеса на изграждането на пътя и с линеен график започва работата по него още през зимата. Според Люртова някои от строително-монтажните работи може да се работят и януари, и февруари. „Тежки бяха процедурите, тъй като всяко нещо трябваше да се съгласува с МЗХГ”, каза още Данка Люртова. „ Най-сетне извървяхме този дълъг път и вече сме на последната права”, добави тя. \r\nЗам.-кметът на Карлово Данка Люртова съобщи още, че през този месец ще бъде обявена и обществената поръчка за избор на изпълнител за подмяна на водопроводите в 9-те населени места, както и за строителния надзор, за да може догодина да се правят паралелно и пътя, и водопроводите. \r\nЦветана ТОНЧЕВА", "date": "2018.12.05", "title": "Данка Люртова, зам.-кмет на Карлово: Приключи процедурата за избор на изпълнител за реконструкцията на пътя Карлово – Дъбене – Войнягово"}
{"url": "http://www.focus-news.net/news/2018/12/05/2598305/kyustendil-informatsionna-kampaniya-po-povod-mezhdunarodniya-den-na-dobrovoletsa-shte-se-provede-v-grada.html", "text": "Информационна кампания по повод Международния ден на доброволеца ще се проведе в града. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. Кампанията ще започне от 10.00 часа. Ще бъдат разпространени листовки с информация за Международния ден на доброволеца, а от 11.00 часа в читалището ще бъде открита фотоизложба от дейността на доброволците Кристина Талевска – Царибродска и Владимир Стойчески и фотоси на доброволците Озан Билечен от Турция, Александра Дунимаглоска и Дарко Дамески от Македония, които са реализирали доброволческата си дейност в читалището през годините. За първи път Международният ден на доброволеца се чества през 1985 година по инициатива на ООН, когато световната организация приканва правителствата и неправителствените организации във всички страни да изкажат уважението и благодарността си към доброволците и да дадат по-голяма гласност на дейността им. \r\nВенцеслав ИЛЧЕВ", "date": "2018.12.05", "title": "Кюстендил: Информационна кампания по повод Международния ден на доброволеца ще се проведе в града"}
{"url": "http://www.focus-news.net/news/2018/12/05/2598303/dots-antoniy-galabov-politolog-evropeyskite-izbori-sa-nay-dobriyat-moment-za-tarsene-na-koordinatsiya-mezhdu-desnite-partii.html", "text": "Европейските избори са най-добрият момент за търсене на координация между десните партии. Това каза за сутрешния блок „Добро утро, България“ на  Радио „Фокус“  политологът доц. Антоний Гълъбов. “Това е национален избор с обща листа, в която сред 15-те кандидати биха могли да намерят място представители на много от десните формации. Чрез излизането с обща листа, тези формации могат да се покажат и да консолидират избирателите. Това е най-подходящият избор за подобен процес – нито парламентарен, нито президентски вот или местни избори биха могли да бъдат толкова удобни за търсенето на подобна линия на поведение. В момента, обаче не виждам готовност да се върви в тази посока”, обясни доц. Антоний Гълъбов. Той каза още, че предстоят най-критичните избори за ЕС. Тези избори са най-подходящият момент за излизане с обща листа и общ призив за българската позиция, допълни политологът.", "date": "2018.12.05", "title": "Доц. Антоний Гълъбов, политолог: Европейските избори са най-добрият момент за търсене на координация между десните партии"}
{"url": "http://www.focus-news.net/news/2018/12/05/2598310/veliko-tarnovo-tri-kashti-sa-postradali-pri-pozhari-v-oblastta-prez-izminaloto-denonoshtie-edin-ot-sluchaite-se-razsledva-ot-politsiyata-kato-umishlen-palezh.html", "text": "Три къщи са пострадали при пожари в областта през изминалото денонощие, един от случаите се разследва от полицията като умишлен палеж, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Първият сигнал е получен на тел. 112 малко преди 10.00 часа сутринта. Той е бил за пожар в къща, намираща се на улица „Кирил Маринов“ в Сухиндол. Изгорели са част от покрива, мебели и домакинско имущество. Сградата е спасена. Именно по този случай се води разследване от служители на Районно управление – Павликени. В хода на дейностите им е изяснено, че  същия ден 38-годишен мъж от Бяла черква, при възникнал битов скандал с обитателката на опожарената къща, се е заканил, че ще ѝ запали жилището. Мъжът е установен. Пред униформените той признал, че е хвърлил незагасена цигара в една от стаите. Започнато е досъдебно производство. Работата по изясняване на случая продължава. \r\nОстаналите сигнали за пожари са били за къщи в Полски Тръмбеш и село Беброво, Еленско. И при трите инцидента няма пострадали, но има нанесени сериозни материални щети. \r\nЛуиза ТРАНЧЕВА", "date": "2018.12.05", "title": "Велико Търново: Три къщи са пострадали при пожари в областта през изминалото денонощие, един от случаите се разследва от полицията като умишлен палеж"}
{"url": "http://www.focus-news.net/news/2018/12/05/2598308/kyustendil-zhivopisnata-kompozitsiya-golyam-sardechen-ikonostas-shte-bade-predstavena-v-hudozhestvena-galeriya-vladimir-dimitrov-maystora.html", "text": "Кюстендил: Живописната композиция „Голям сърдечен иконостас“ на художника Станислав Божанков – Станко ще бъде представена в Художествена галерия „Владимир Димитров – Майстора”. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Представянето ще бъде от 17.30 часа в една от залите на Художествена галерия „Владимир Димитров – Майстора” – Кюстендил.   \r\nСтанислав Божанков е роден през 1966 година в Кюстендил. Завършва графика в Академията за изящни изкуства в Краков, Полша. Работи в областта на живописта, рисунката и графиката. Участва в международни изложби, биеналета, триеналета. Носител е на международни награди и грантове. Негови творби са притежание на над 40 публични колекции и музеи в България и чужбина. \r\nВенцеслав ИЛЧЕВ", "date": "2018.12.05", "title": "Кюстендил: Живописната композиция „Голям сърдечен иконостас“ ще бъде представена в Художествена галерия „Владимир Димитров – Майстора”"}
{"url": "http://www.focus-news.net/news/2018/12/05/2598309/silistra-50-godishen-mazh-e-zaginal-pri-katastrofa-v-blizost-do-selo-okorsh.html", "text": "50-годишен мъж е загинал при пътнотранспортно произшествие на 4 декември около 19.10 часа в близост до село Окорш. Това съобщиха от  ОДМВР - Силистра . Мъжът шофирал лек автомобил „Сузуки“, но загубил управлението и колата се преобърнала. Вследствие на удара водачът, който бил сам в автомобила, по-късно починал. Причините за произшествието се изясняват, образувано е досъдебно производство.", "date": "2018.12.05", "title": "Силистра: 50-годишен мъж е загинал при катастрофа в близост до село Окорш"}
{"url": "http://www.focus-news.net/news/2018/12/05/2598312/kyustendil-prodalzhavat-deynostite-po-izpalnenie-na-proekta-za-integriran-gradski-transport-v-dupnitsa.html", "text": "Продължават дейностите по изпълнение на проекта за „Интегриран градски транспорт” в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му към момента се работи по планираната подмяна на канализационната мрежа на улиците, включени в проекта. От тази седмица започва подмяната на канализацията по улица „Венелин“ в града. Поради тази причина ще бъде затворен достъпът по нея от улица „Св. Иван Рилски“. „Тя е част от мащабния проект „Интегриран градски транспорт“, като Община Дупница договори допълнително безвъзмездно финансиране от държавата за подмяна на водопровод и канал. Ще бъдат поставени указателни табели за водачите на автомобили, за да използват обходните маршрути”, каза Христо Апостолов. По думите му до края на седмицата ще бъде поставена временна настилка от асфалт върху изкопните дейности, които са направени след подменения близо 1 километър водопровод. \r\nВенцеслав ИЛЧЕВ", "date": "2018.12.05", "title": "Кюстендил: Продължават дейностите по изпълнение на проекта за „Интегриран градски транспорт” в Дупница"}
{"url": "http://www.focus-news.net/news/2018/12/05/2598314/dobrich-detska-gradina-detelina-v-kavarna-shte-otbelezhi-30-godini-ot-sazdavaneto-si-na-7-dekemvri.html", "text": "На 7 декември от 16.00 часа в залата на хотел „Отдих“ Детска градина “Детелина” тържествено ще отбележи 30 години от създаването си. Това съобщиха от пресцентъра на  Община Каварна . Сградата е специално построена за детско заведение, а сега е напълно обновена с прекрасна фасада, помещения за занимания, игри и отдих на децата, модерен кухненски блок, напълно газифицирана и отговаряща на всички съвременни изисквания.  \r\nВ момента в нея се възпитават и обучават 125 деца, разпределени в пет групи, две от които са подготвителни за първи клас. Всички възпитаници са от ромски произход. С много любов и всеотдайност за тях се грижи висококвалифициран екип от педагози, обслужващ персонал, логопед и медицинска сестра – общо 21 човека..  \r\nКолективът на ДГ “Детелина” - град Каварна работи много успешно и с интерес към нови проекти, свързани с интеркултурното образование и интеграция на деца - билингви и деца със специални образователни потребности.", "date": "2018.12.05", "title": "Добрич: Детска градина „Детелина“ в Каварна ще отбележи 30 години от създаването си на 7 декември"}
{"url": "http://www.focus-news.net/news/2018/12/05/2598315/bchk-mezhdunarodniyat-den-na-dobrovoletsa-e-praznik-za-hilyadite-znayni-i-neznayni-chovetsi-nadskochili-sebe-si-v-stremezh-da-daryavat-dobro.html", "text": "Международният ден на доброволеца е празник за хилядите знайни и незнайни човеци, надскочили себе си в стремеж да даряват добро. Това се посочва в  поздравителен адрес  от председателя на БЧК Христо Григоров и генералния директор на организацията д-р София Стоименова по повод Международния ден на доброволеца. \r\n„За милиони хора по света Червеният кръст е символ на помощ, закрила и надежда. Човекът е способен да мисли, да обича, да чувства, да помага, да общува и да твори. Субектът най-често се оказват семейството, роднините, приятелите. Доброволецът е човек, който преминава тези установени „граници” на човечността. Той преди всичко дава. Не само на най-близките си хора, а преди всичко на тези, които имат нужда от помощ, подкрепа, надежда. Доброволецът не остава безучастен и вярва, че протегната ръка може да променя съдби и да докосва животи. Той дава своите дела, идеи, мечти, вдъхновение и закрила на слабите, самотните, възрастните, пострадалите от бедствия, заблудените в планината, борещите се за глътка въздух във водата, за децата и сираците, за пострадалите в зони на военни действия, за търсещите закрила мигранти и за милиони непознати по света, обединени от едно – зовът за помощ, викът за надежда”, се посочва в адреса. \r\nВ него се отбелязва, че Международното движение на Червения кръст и Червения полумесец се основава на една общочовешка идея – доброволното даряване на сили, време, труд, съпричастност и закрила за най-уязвимите.   \r\n„Ние сме доброволци, защото вярваме в едно по-добро бъдеще, вярваме в една човешка норма и справедливост, в чиято основа стои ценността на живота. И днес мнозина от нас рискуват живота си навсякъде по света, където има конфликти, бедствия и кризисни ситуации. Ние оказваме помощ, водени от основните принципи на Червенокръсткото движение – хуманност, безпристрастност, неутралност, независимост, доброволност, единство, универсалност”, се посочва в поздравителния адрес. \r\n„Скъпи доброволци, нашият празник е повод за гордост, повод за равносметка и вяра, че делата ни ще променят света!   \r\nБъдете живи и здрави, бъдете все така всеотдайни и силни, бъдете усмихнати и дарявайте обич и надежда! Вие сте бъдещето и вие носите светлината на доброто и хуманността. Честит празник! Бъдете все така с големи и топли сърца, устремени към доброто!”, заявяват Христо Григоров и София Стоименова.", "date": "2018.12.05", "title": "БЧК: Международният ден на доброволеца е празник за хилядите знайни и незнайни човеци, надскочили себе си в стремеж да даряват добро"}
{"url": "http://www.focus-news.net/news/2018/12/05/2598306/golyamo-kolichestvo-orazhie-e-zaloveno-pri-operatsiya-na-gdbop.html", "text": "Голямо количество оръжие е заловено при операция на ГДБОП, предаде репортер на  Агенция „Фокус“ . Подробности за резултатите от проведената операция ще оповестят заместникът на главния прокурор Иван Гешев, директорът на ГДБОП главен комисар Ивайло Спиридонов, и прокурорът от Специализирана прокуратура Евгения Станкова.", "date": "2018.12.05", "title": "Голямо количество оръжие е заловено при операция на ГДБОП"}
{"url": "http://www.focus-news.net/news/2018/12/05/2598316/sofiya-tsarkovnoto-nastoyatelstvo-pri-hram-uspenie-bogorodichno-v-novi-iskar-shte-prigotvyat-riben-kurban-na-6-dekemvri-po-sluchay-praznika-na-sveti-nikolay-chudotvorets.html", "text": "Църковното настоятелство при храм „Успение Богородично\" в Нови Искър ще приготвят рибен курбан по случай празника на свети Николай чудотворец, предаде репортер на  Агенция  „Фокус\" . Богослужението за празника ще започне на Никулден в 8.15 часа. От 9.00 часа е началото на светата Литургия. От 12.00 часа ще започне раздаване на празничния курбан.  \r\nНикола ПЕТКОВ", "date": "2018.12.05", "title": "София: Църковното настоятелство при храм \"Успение Богородично\" в Нови Искър ще приготвят рибен курбан на 6 декември по случай празника на свети Николай чудотворец"}
{"url": "http://www.focus-news.net/news/2018/12/05/2598318/stolichnata-organizatsiya-na-bchk-organizira-blagotvoritelna-izlozhba-na-koledni-kartichki.html", "text": "Столичната организация на БЧК и ПГИИ „Професор Николай Райнов\" организират благотворителна изложба на коледни картички. Това съобщиха от пресцентъра на  БЧК . Картичките са дарения от ученици от ПГИИ „Проф. Николай Райнов\" по проект „Коледата е за всички - заедно за хуманността\", стартирал през 2000 година. Откриването на изложбата ще се проведе на 07 декември 2018 г. от 10.00 часа в административната сграда на БЧК на бул. „Джеймс Баучер\" 76.", "date": "2018.12.05", "title": "Столичната организация на БЧК организира благотворителна изложба на коледни картички"}
{"url": "http://www.focus-news.net/news/2018/12/05/2598295/d-r-sofiya-angelova-pulmolog-pri-zavisheni-pokazateli-na-fini-prahovi-chastitsi-tryabva-da-se-nosyat-platno-opleteni-shalove-a-ne-meditsinski-maski.html", "text": "При завишени показатели на фини прахови частици, трябва да се носят плътно оплетени шалове, а не медицински маски. Това каза в интервю за  Агенция „Фокус“  д-р София Ангелова, пулмолог във връзка със завишените показатели на фини праховици частици в страната. По думите ѝ в период на завишени показатели за мръсен въздух, гражданите и особено уязвимите групи, трябва максимално да ограничат излизанията си. „Голяма част от тях са възрастни хора, които могат да си позволят ограничаване в излизанията си. Другата част, на които се налага да излизат навън, съветвам да използват плътно оплетени шалове, такива които са плътно завързани, обхващащи носа и устата. Те от една страна изпълняват ролята на климатик - да затоплят въздуха, а от друга, ролята на филтър - да задържа фините прахови частици. Обръщам се към тях и към всички хора, че медицинските маски не могат да извършат тази дейност и тази функция, защото те не са плътно завързани. Те не стоят плътно за лицето и по този начин пропускат фините прахови частици, а и от друга страна те много бързо се овлажняват, което позволява и улеснява полепването на частиците“, посочи още тя.  \r\nД-р Ангелова обясни, че децата и активните и пасивни пушачи също спадат към уязвимите към фините прахови частици хора. „По принцип децата имат къси дихателните пътища и в него много по-лесно прониква студеният въздух заедно с токсичните газове. Съветваме майките в този период от време да не извеждат децата си навън или да ограничат излизанията си максимално. Третата уязвима група, това са пушачите и пасивните такива, които са изложени на ежедневната експозиция на тютюневия дим. Под влияние на тютюневия дим науката доказва, че се парализира ресническият епител, т.е ресничките. Това е един инхалатор, който изчиства всичко, което ние вдишваме. Един защитен механизъм на белия дроб и който чрез площта, на която се намира върху ресничките, много бързо изчиства токсини полепнали по дихателните пътища. При пушачите обаче тези реснички са парализирани. Тогава много по-лесно проникват токсичните газове, вируси и бактерии, за това и боледуват по-често“,  коментира още пулмологът.  \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2018.12.05", "title": "Д-р София Ангелова, пулмолог: При завишени показатели на фини прахови частици, трябва да се носят плътно оплетени шалове, а не медицински маски"}
{"url": "http://www.focus-news.net/news/2018/12/05/2598320/blagoevgrad-v-odmvr-shte-se-provede-brifing-vav-vrazka-s-izpalnenieto-na-aktsiya-zima.html", "text": "В ОДМВР ще се проведе брифинг във връзка с изпълнението на акция „Зима“. Това съобщиха от  ОДМВР - Благоевград . Събитието ще се състои от 15.00 часа в кафе-сладкарницата на Областната дирекция.", "date": "2018.12.05", "title": "Благоевград: В ОДМВР ще се проведе брифинг във връзка с изпълнението на акция „Зима“"}
{"url": "http://www.focus-news.net/news/2018/12/05/2598313/die-presse-sasht-postaviha-rusiya-pred-ultimatum-za-razorazhavaneto-moskva-nyama-namereniya-da-otgovori-na-iskaniyata-im.html", "text": "САЩ дадоха на Русия срок от 60 дни, за да се откаже от разработването на ядрени оръжия със среден обсег, с което де факто Москва нарушава Договора за ликвидация на ракетите с малък и среден обсег (ДРСМО). Ако Москва не уважи опасенията Вашингтон, то САЩ ще прекратят споразумението, подписано през 1987 г. Руснаците обаче са категорични, че нямат „намерения да отговорят на исканията им“, отбелязва австрийският национален ежедневник  Die Presse . \r\nСАЩ са показали „максимално търпение\" по въпроса, предупреди държавният секретар Майк Помпео след консултации с колегите му от НАТО, проведени в Брюксел. Ако Русия продължава да нарушава договора няма смисъл САЩ да остават ангажирани с него, подчерта първият дипломат на Вашингтон.  \r\nНаскоро НАТО отправи за първи път обвинения срещу Русия за разработването на нови ракети, забранени от ДРСМО.  Впоследствие Алиансът призова Москва да „възстанови пълната си лоялност към договора“.  \r\nТози ход има за цел да даде на Русия последна възможност да прекрати пренебрегването на правилата на договора. В противен случай може да се стигне до разширяване на противоракетната отбрана в Европа. Ако Русия не склони, това би означавало, че САЩ биха могли да прекратят ДРСМО с политическата подкрепа от съюзниците си.  \r\nРуското външно министерство отхвърли твърденията на държавите от НАТО за нарушаване на договора. „Русия се придържа стриктно към условията на договора и това е добре известно на американската страна\", подчерта говорителят на МВнР на Руската федерация Мария Захарова. \r\nМосква няма намерение да отговори на това искане, заяви на свой ред председателят на Комисията по отбрана в Държавната Дума Владимир Шаманов. „Русия не е страна, към която може да се отправи ултиматум\", предупреди Шаманов.  Тереза Герова", "date": "2018.12.05", "title": "Die Presse: САЩ поставиха Русия пред ултиматум за разоръжаването, Москва „няма намерения да отговори на исканията им“"}
{"url": "http://www.focus-news.net/news/2018/12/05/2598317/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Терористичната заплаха за Европа, срещата на министрите на външните работи и отбраната на страните от НАТО, Брекзит и международна операция срещу италианската мафия са част от основните теми в европейските печатни издания. \r\n***  Следователи от ФРГ, Италия, Нидерландия и Белгия са провели мащабна операция срещу членове на калабрийската мафия Ндрангета, съобщава германският национален ежедневник  Die Frankfurter Allgemeine Zeitung . \r\nВ рамките на международната акция са извършени няколко ареста, обискирани са и редица обекти, свързани с предполагаемите членове на италианската мафиотска структура, поясниха от Федералната криминална служба във Висбаден. В Германия операцията е проведена на територията на провинциите Северен Рейн-Вестфалия и Бавария. \r\nДруги подробности не се съобщават. \r\n***  САЩ дадоха на Русия срок от 60 дни, за да се откаже от разработването на ядрени оръжия със среден обсег, с което де факто Москва нарушава Договора за ликвидация на ракетите с малък и среден обсег (ДРСМО). Ако Москва не уважи опасенията Вашингтон, то САЩ ще прекратят споразумението, подписано през 1987 г. Руснаците обаче са категорични, че нямат „намерения да отговорят на исканията им“, отбелязва австрийският национален ежедневник  Die Presse . \r\nСАЩ са показали „максимално търпение\" по въпроса, предупреди държавният секретар Майк Помпео след консултации с колегите му от НАТО, проведени в Брюксел. Ако Русия продължава да нарушава договора няма смисъл САЩ да остават ангажирани с него, подчерта първият дипломат на Вашингтон.  \r\nНаскоро НАТО отправи за първи път обвинения срещу Русия за разработването на нови ракети, забранени от ДРСМО.  Впоследствие Алиансът призова Москва да „възстанови пълната си лоялност към договора“.  \r\nТози ход има за цел да даде на Русия последна възможност да прекрати пренебрегването на правилата на договора. В противен случай може да се стигне до разширяване на противоракетната отбрана в Европа. Ако Русия не склони, това би означавало, че САЩ биха могли да прекратят ДРСМО с политическата подкрепа от съюзниците си.  \r\nРуското външно министерство отхвърли твърденията на държавите от НАТО за нарушаване на договора. „Русия се придържа стриктно към условията на договора и това е добре известно на американската страна\", подчерта говорителят на МВнР на Руската федерация Мария Захарова. \r\nМосква няма намерение да отговори на това искане, заяви на свой ред председателят на Комисията по отбрана в Държавната Дума Владимир Шаманов. „Русия не е страна, към която може да се отправи ултиматум\", предупреди Шаманов. \r\n***  Затишието в последно време на джихадистките атаки в Европа може да доведе до погрешното заключение, че най-лошото е отминало. Но е твърде рано за обявяване на победа в борбата срещу тероризма, пише Петер Несер в статия за европейската редакция на  Politico . \r\nШокът от атаката срещу редакцията на сатиричното списание „Шарли Ебдо“ в Париж през 2015 г. разтърси Европа. По-късно през годината френската столица бе ударена отново от тероризма с атаки, които костваха живота на повече от 130 души. Последваха нападения в Брюксел, Берлин и Барселона и поредица от по-малки атаки в Лондон и Франция, в резултат на което загинаха десетки и се създаде атмосфера на страх.  \r\nНо от лятото на 2017 г. насам няма сериозни атаки и тероизмът излезе от заглавията в медиите и съответно от умовете на обикновените европейски граждани. Всъщност, джихадските атаки в Европа са намалели с малко над 60% от връхната си точка, което предполага, че Европа е преодоляла заплахата, вдъхновена от близкоизточната радикална групировка „Ислямска държава“.  \r\nЗа съжаление, това не е вярно. Често срещана грешка е измерването на терористичната заплаха от броя на извършените атаки. За да разберем мащаба и естеството на заплахата, трябва не само да изучаваме успешните атаки, но и да разгледаме и плановете, които са осуетени от усилията за борба с тероризма. \r\nДосега през 2018 г. в Европа е имало поне 12 добре документирани джихадски терористични заговори. Шест от тях доведоха до атаки. Има и 11 неясни случая, които все още са твърде слабо документирани за анализ. Това е намаление от около 50% на общия брой заговори в сравнение с миналата година. Но това не означава, че заплахата е намаляла. \r\nНе е ясно дали европейските усилия за борба с тероризма може да са отслабили възможностите на тези радикализирани мрежи. \r\nНаистина, намаляването на броя на атаките следва след драматичен пик от 2017 г., когато в Европа са регистрирани най-голям брой нападения за последните 25 г. В сравнение с всяка година преди 2015 г. броят на терористичните заговори в Европа все още е висок - въпреки огромните разходи на европейските правителства за отслабване на терористичната дейност. \r\nДействията на радикализираните нападатели през 2018 г. показват, че терористичната групировка „Ислямска държава“ продължава да се стреми да атакува враговете си в Европа по всякакъв възможен начин. Повечето извършители са свързани с организацията или са нейни активни поддръжници. Повечето от тях също така имат връзки с вътрешни екстремисти и чуждестранни бойци, и обикновено контактуват с членове на „Ислямска държава“ чрез приложенията за социални медии. \r\nТехните методи са в съответствие с тенденциите, които сме виждали след появата на терористичната групировка през 2014 г. Имаше атаки, водени от т.нар. вълци-единаци. Видяхме нападения, включващи използването на превозни средства. \r\nАрестуването на седем поддръжници на „Ислямска държава“ в Холандия, планирали атака по време на публично събитие с ръчни гранати, е ясен сигнал, атаките с мащаба на тези от ноември 2015 г. в Париж не бива да бъдат изключвани. Засилените европейски усилия за борба с тероризма може да са отслабили възможностите на радикализираните мрежи, но не са ги елиминарали напълно.  \r\nОсновна причина за джихадските атаки в Европа са военните интервенции, особено нахлуването в Ирак през 2003 г. Това може да доведе до заключението, че победата на международната коалиция срещу „Ислямска държава“ със сигурност ще мотивира допълнителни ответни действия. Възможно е в бъдеще да видим по-силни и по-добре организирани джихадистки мрежи. \r\nВключването на около 5000 европейски чуждестранни бойци във военните действия в Сирия може да постави основите за такава бъдеща мобилизация. Сега европейските екстремисти са по-добре свързани с чуждестранни групировки като „Ислямска държава“, отколкото преди, а боевете засилиха връзките между екстремисти от различни европейски страни. \r\nИсторията на джихадизма в Европа е история на приливи и отливи. \r\nМоже би най-важното е, че чуждестранните битки създадоха кадри, които могат да станат основатели на бъдещи терористични мрежи и клетки. Изследванията на европейския джихадизъм показват, че ветераните-джихадисти са изигравали решаваща роля в подбуждането на насилие. Те са оперирали чрез различни портали като движението Sharia4, създавали са подземни мрежи за подкрепа на джихада и са работили от килии за радикализиране на затворниците. \r\nЕвропейските затвори са пълни джихадисти. От 1 500 чуждестранни бойци, които са се завърнали, едва няколко стотици са били лишени от свобода. Някои от тях са замесени в терористични дейности, докато други са подкрепяли терористичните групировки по друх начин. Те получават относително кратки присъди и вероятно част от тях ще се завърнат към екстремистка сцена, която не е загубила своята привлекателност и в действителност изглежда се разраства. \r\nНеотдавнашен доклад показва, че ислямските екстремисти в Германия са около 25 000, като 2 240 от тях се смятат за джихадисти. Според ЕС във Великобритания има 25 000 ислямистки екстремисти, от които 3 000 се разглеждат като заплаха, а 500 са под постоянно наблюдение. Във Франция, където около 1 400 са се присъединили към бойните редици на джихадистите в Сирия и Ирак, ситуацията също е обезпокоителна. Повече от 20 000 души са под наблюдение за потенциална опасност от радикализиране, а 4000 от тях се считат за особено опасни и се следят отблизо от властите.  \r\nИсторията на джихадизма в Европа е история на приливи и отливи. Вълните на атаки биват последвани от спадове, тъй като държавите реагират с по-строги мерки, а само няколко години те отново избуяват, при това с още по-голяма сила. \r\nКато цяло джихадизмът в Европа се оказа забележително устойчив. Въпреки че новите и по-строги мерки за борба с тероризма в момента очевидно са отслабили способността на „Ислямска държава“, би било желателно да се обяви европейската война срещу терора. \r\n*** Натискът за втори референдум направи решителни стъпки напред в Лондон и Брюксел само седмица преди гласуването, на което се очаква парламентът да отхвърли предложението за споразумение с ЕС на Тереза Мей, пише британският вестник  The Independent , който инициира кампанията за втори референдум в кампания, наречена „Последна дума“. \r\nВъв вторник депутатите направиха значителен ход в подкрепа на плана да дадат на Камарата на общините (долната камара на британския парламент) повече правомощия да реши какво се случва, ако предложената сделка от правителството бъде отхвърлена. \r\nНяколко часа по-рано в Брюксел Съдът на Европейските общности се произнесе, че Великобритания може едностранно да отмени член 50 и да прекрати Брекзит, ако желае. \r\nДвойното развитие дава възможност на депутатите да осигурят нов референдум и правна яснота, че те биха могли да спрат процеса  на Брекзит, ако на референдума обществеността реши да остане в ЕС. \r\nСлабостта на правителството отново бе подчертана, тъй като то загуби три последователни гласувания - включително едно безпрецедентно поражение, което доведе до това, че администрацията на премиера бе обвинена в  \"неуважение към парламента\", отказвайки да публикува целият обем от правни съвети към предложеното от нейния кабинет и одобрено от останалите страни-членки на ЕС споразумение за оттеглянето на Обединеното кралство от ЕС. \r\nВ началото на седмицата кампанията „Последна  дума“ представиха петиция с подписите на над 1,5 милиона души на \"Даунинг стрийт\", които настояват  британската общественост да има последната дума относно Брекзит чрез нов референдум. \r\n***", "date": "2018.12.05", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/12/05/2598319/predsedatelyat-na-pg-na-gerb-tsvetan-tsvetanov-razgovarya-s-bivshiya-direktor-po-operatsiite-na-agentsiyata-za-borba-s-narkotitsite-na-sasht-maykal-broun.html", "text": "Председателят на парламентарната група на ГЕРБ и заместник-председател на партията Цветан Цветанов се срещна с бившия директор по операциите на Агенцията за борба с наркотиците на САЩ (ДЕА) Майкъл Броун, който в момента работи в сферата на сигурността и прогностичния анализ. Срещата се проведе в началото на работното посещение на Цветанов в САЩ, където той ще участва в Интерпарламентарния форум по сигурността във Вашингтон по покана на конгресмена Робърт Питингер, съобщиха от пресцентъра на  ПП ГЕРБ . \r\nВ рамките на работната среща Цветан Цветанов и Майкъл Броун отчетоха доброто сътрудничество между българските и американските правоохранителни органи и по-специално отличното партньорството в сферата на противодействието на наркотрафика. И двете страни се обединиха около мнението, че откриването на представителство на ДЕА в България през 2012 г. е повишило капацитета на правоохранителното сътрудничество в региона. Множеството успешни операции срещу наркотрафика отбелязват възходящия тренд на двустранното сътрудничество. Броун и Цветанов се обединиха около извода, че двустранното сътрудничество между САЩ и България в борбата с наркотрафика, трансграничната престъпност, в т.ч. прането на пари и трафика на хора, са пример за отлично сътрудничество за много други държави. Цветан Цветанов отправи покана към Майкъл Броун да посети България в удобно за него време през 2019 г.", "date": "2018.12.05", "title": "Председателят на ПГ на ГЕРБ Цветан Цветанов разговаря с бившия директор по операциите на Агенцията за борба с наркотиците на САЩ Майкъл Броун"}
{"url": "http://www.focus-news.net/news/2018/12/05/2598321/kostadin-kostadinov-sds-otdelyanite-8-ot-bvp-za-zdraveopazvane-sa-nedostatachni.html", "text": "Отделяните 8% от БВП за здравеопазване са недостатъчни. Това каза в предаването „Вече 30 години-времето е наше“ на  Радио „Фокус“  Костадин Костадинов, член на НИС на СДС. По думите му широко разпространеното мнение, че парите за здраве са твърде много и не се разпределят добре, не отговаря на истината. „Ако вземем бюджета на Здравната каса, който е около 4,5 млрд., дори да прибавим още около 4 млрд., които по данните на Световната банка се плащат нерегламентирано, това е 8 % от БВП. Твърде малко, за която и да е щете здравна система в Европа, а да не споменавам световния лидер САЩ, където парите за здравеопазване са 17,7 %“, обясни той. Костадин Костадинов коментира още, че благодарение на реформите, които синята партия проведе, здравеопазването, което беше в зловещо състояние, днес е на европейско ниво. „Ние в Кюстендилска област нямахме нито един компютърен томограф. Лекуваше се със слушалка и апарат за кръвно. Днес здравеопазването в България е на европейско ниво. И все повече застигаме водещите европейски болници. А няма как да има европейско здравеопазване с малко пари“, каза още Костадинов.", "date": "2018.12.05", "title": "Костадин Костадинов, СДС: Отделяните 8% от БВП за здравеопазване са недостатъчни"}
{"url": "http://www.focus-news.net/news/2018/12/05/2598322/vratsa-tyaloto-na-59-godishen-mazh-e-otkrito-v-dvora-na-kashta-v-selo-ohoden.html", "text": "Тялото на 59-годишен мъж е открито в двора на къща в село Оходен, Сигналът е подаден на 04 декември 2018 г. в 12.35 часа в РУ - Враца. Съобщено за това, че около 12.10 часа в двора на къща в село Оходен, е намерен починал 59-годишен мъж, живущ на същия адрес. При извършеният оглед видими следи от насилие не са установени. Образувано е досъдебно производство.", "date": "2018.12.05", "title": "Враца: Тялото на 59-годишен мъж е открито в двора на къща в село Оходен"}
{"url": "http://www.focus-news.net/news/2018/12/05/2598311/parlamentat-sazdade-savet-koyto-da-nablyudava-prilaganeto-na-konventsiyata-za-pravata-na-horata-s-uvrezhdaniya.html", "text": "Парламентът прие окончателни промени в Закона за хората с увреждания, с които се създава Съвет за наблюдение, който да насърчава, защитава и наблюдава прилагането на Конвенцията за правата на хората с увреждания, предаде репортер на  Агенция „Фокус“ . Съветът ще се състои от 9 членове - двама ще се определят от омбудсмана, двама от председателя на Комисията за защита от дискриминация, четирима ще бъдат от организациите на и за хората с увреждания, един представител ще се определя от БАН. Мандатът на Съвета е 4 години и започва да тече от попълването на състава. Дейността му ще се администрира чрез омбудсмана и Комисията за защита от дискриминация. Съветът ще се представлява от председател и зам.-председател. Председателят ще се посочва или от омбудсмана, или от Комисията за защита от дискриминация, а зам.-председателят от организациите. Съветът трябва да заседава най-малко веднъж на 3 месеца. Членовете му няма да получават възнаграждение. Всяка година Съветът трябва да представя в Народното събрание доклад за дейността си. \r\nСъветът ще работи при принципите за защита и гарантиране на правата на хората с увреждания; независимост и публичност; сътрудничество и взаимодействие с държавните и местните органи и с гражданството общество.  \r\nБиляна ИВАНОВА", "date": "2018.12.05", "title": "Парламентът създаде Съвет, който да наблюдава прилагането на Конвенцията за правата на хората с увреждания"}
{"url": "http://www.focus-news.net/news/2018/12/05/2598326/pazardzhik-do-700-leva-dostigna-tsenata-na-sharana-v-grada-predi-nikulden.html", "text": "Традиционната за Никулден риба – шаранът, се предлага в търговската мрежа в Пазарджик на цени от 6.00 до 7.00 лева за килограм, предаде репортер на  Радио „Фокус“ – Пазарджик . Толстолобът остава с непроменени цени през последните години и в момента се търгува за 3.00 лева за килограм. Скумрията е на цени между 4.50 и 5.50 лева за килограм, като тя е най-търсената риба след шарана за предстоящия празник. Търговските вериги в града предлагат също ципура и лаврак, за които клиентите трябва да платят от 13 до 17.00 лева за килограм. Много търсена е пъстървата, отглеждана в стопанства в България, която тръгва от 7.50 и стига до над 10 лева за килограм. От по-скъпите риби се купува сьомга. При нея цените остават традиционно високи – от 25 до над 45 лева за килограм в зависимост от вида и мястото на улов. \r\nАлбена ЖИЛЕКОВА", "date": "2018.12.05", "title": "Пазарджик: До 7.00 лева достигна цената на шарана в града преди Никулден"}
{"url": "http://www.focus-news.net/news/2018/12/05/2598327/veliko-tarnovo-mladezhi-porugaha-myusyulmanski-grobishta-v-zlataritsa.html", "text": "Две момчета на 13 и 14 години от Златарица са счупили мраморни паметници в мюсюлманския гробищен парк на града. Това установиха служители на полицейското управление в Елена, съобщиха от  ОДМВР – Велико Търново . Двамата са известни на полицията и са направили самопризнания. Материалите по случая ще бъдат изпратени в Комисията за борба с противообществените прояви на малолетни и непълнолетни в гр. Златарица за налагане на възпитателни мерки.", "date": "2018.12.05", "title": "Велико Търново: Младежи поругаха мюсюлмански гробища в Златарица"}
{"url": "http://www.focus-news.net/news/2018/12/05/2598325/vidin-nivoto-na-dunav-v-nachaloto-na-balgarskiya-uchastak-na-rekata-pri-novo-selo-se-e-ponizhilo-s-19-sm-za-poslednoto-denonoshtie.html", "text": "Нивото на Дунав в началото на българския участък на реката при Ново село се е понижило с 19 см за последното денонощие и водният стоеж е 123 см, съобщиха от местната  Хидрометеорологична станция . Нивото на реката край Видин е 169 см, регистрираното понижение е от 13 см. Край Лом през последното денонощие е измерено повишение от 3 см и водният стоеж е 201 см. Нивото на реката край Оряхово е 87 см, там е регистрирано повишение за последното денонощие от 16 см. Температурата на водата край Ново село е 6.1 градуса, край Оряхово е 7.4 градуса.", "date": "2018.12.05", "title": "Видин: Нивото на Дунав в началото на българския участък на реката при Ново село се е понижило с 19 см за последното денонощие"}
{"url": "http://www.focus-news.net/news/2018/12/05/2598329/dobrich-77-godishna-zhena-e-stanala-zhertva-na-telefonna-izmama-sas-sumata-ot-4-000-leva.html", "text": "77-годишна жена е станала жертва на телефонна измама със сумата от 4 000 лева. Това съобщиха от  ОДМВР - Добрич . Сигналът за измамата е подаден на 4 декември около 10.35 часа. По данни на жената, на 30 ноември около 15.30 часа е била въведена в заблуждение по позната телефонна измама мним служител на МВР. Жената предава сумата от 4 000 лева на непознат мъж пред жилището си. По случая е образувано досъдебно производство.", "date": "2018.12.05", "title": "Добрич: 77-годишна жена е станала жертва на телефонна измама със сумата от 4 000 лева"}
{"url": "http://www.focus-news.net/news/2018/12/05/2598328/sport-uspeshen-start-za-adrian-andreev-na-orindzh-boul.html", "text": "Адриан Андреев стартира с победа на \"Ориндж Боул\", неофициално световно отборно първенство по тенис за таланти от 12 до 18 години, в Плантейшън, Съединените щати. Водачът в схемата на 18-годишните Андреев надделя над Крис Родеш (Люксембург) с 6:4, 7:6(9). \r\nВ надпреварата на двойки Андреев и Антон Матушевич (Великобритания) са поставени под номер 1 и започват тази нощ срещу Себастиан Гима (Румъния) и Джошуа Лападат (Канада). \r\nАнтъни Генов, \"щастлив губещ\" от квалификациите отпадна в първия кръг след поражение от шестия поставен Йонас Форейтек (Чехия) с 2:6, 3:6. Генов замени в основната схема своя сънародник Симон-Антони Иванов, който се оплака от здравословен проблем.  \r\nДругите двама българи Генов и Иванов за заявени като дует и в първия кръг трябва да играят срещу холандците Деней Весерман и Лодевайк Вестстраде, номер 8 в схемата. \r\nВенцислав ДРАГОМАНОВ", "date": "2018.12.05", "title": "Спорт: Успешен старт за Адриан Андреев на Ориндж боул"}
{"url": "http://www.focus-news.net/news/2018/12/05/2598335/varna-remontni-deynosti-se-izvarshvat-po-patya-varna-dobrich-preminavaneto-se-osashtestvyava-v-edna-lenta.html", "text": "Ремонти текат по пътя Варна – Добрич, в участъка между селата Новаково и Стожер. Преминаването там се осъществява в една лента, предаде репортер на  Радио „Фокус“ – Варна . По автомагистрала „Черно море“ към Бургас движението се осъществява двупосочно в едно платно поради частични ремонтни дейности на асфалтовата настилка. Същата организация е въведена и по пътя Старо Оряхово – Гроздьово. До км 17 движението се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Трафикът в участъка Кранево – Варна при км 83 е ограничен за моторни превозни средства над 10 тона. Обходният маршрут е през направлението Кичево – Оброчище. Преминаването през три участъка от пътя Златни пясъци – Варна се осъществява в едното платно поради ремонтни дейности по асфалтовата настилка. По информация на Агенция „Пътна инфраструктура“ преминаването по автомагистрала ,,Хемус” в участъка между пътен възел „Невша“ и пътен възел „Млада Гвардия в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничено е слизането към Невша и Белоградец, а трафикът се пренасочва през село Млада Гвардия. Ограничение е в сила и при качването на магистралата в посока София от пътен възел „Невша“. Моторните превозни средства се пренасочват по пътя Русе – Варна като могат да се качат на магистралата на пътен възел ,,Каспичан”. \r\nДиана СТОЕВА", "date": "2018.12.05", "title": "Варна: Ремонтни дейности се извършват по пътя Варна – Добрич, преминаването се осъществява в една лента"}
{"url": "http://www.focus-news.net/news/2018/12/05/2598323/parlamentat-reshi-natsionalniyat-savet-za-horata-s-uvrezhdaniya-da-se-rakovodi-ot-vitsepremier.html", "text": "Парламентът прие окончателни промени в Закона за хората с увреждания, предаде репортер на  Агенция „Фокус“ . През закона се създава Национален съвет за хората с увреждания към Министерски съвет. Председател на Националния съвет ще бъде вицепремиер. Между двете четения текстът е променен, в предишния му вариант председател трябваше да бъде ресорен вицепремиер. Имаше и предложение Националният съвет да се ръководи от социалния министър.  \r\nВ Националния съвет ще участват представители, определени от Министерски съвет, представители на национално представените организации на и за хората с увреждания, на работниците и служителите, на работодателите и на Националното сдружение на общините. Членовете на Националния съвет няма да получават възнаграждения за участието си в него. \r\nПо закона ще бъдат определени координатори по правата на хората с увреждания, които ще участват в разработването на политики и програми. Областните управители ще създадат областни съвети за провеждане на политиката за правата на хората с увреждания. Членовете им също няма да получават възнаграждение.  \r\nНовият закон цели да защитава и гарантира правата на хората с увреждания, да създаде условия за социалното им приобщаване. Основните принципи на закона са личен избор и независимост на хората с увреждания и семействата им, равнопоставеност и недискриминация. Средствата, които ще се отпускат на хората с увреждания са за: медицинска, трудова и психологическа рехабилитация; образование и професионално обучение; достъпност; социални услуги; лична помощ. \r\nДепутатите решиха държавната политика за правата на хората с увреждания да се осъществява в сътрудничество с национално представените организации.  \r\nБиляна ИВАНОВА", "date": "2018.12.05", "title": "Парламентът реши Националният съвет за хората с увреждания да се ръководи от вицепремиер"}
{"url": "http://www.focus-news.net/news/2018/12/05/2598336/smolyan-opasni-darveta-sa-premahnati-ot-dvora-na-101-vi-alpiyski-polk.html", "text": "Опасни дървета са премахнати от двора на 101-ви Алпийски полк в Смолян, съобщиха от  ОДМВР – Смолян . На 04 декември 2018 г. в 12.50 часа на тел.112 е получен сигнал за наличие на опасни дървета в двора на 101-ви Алпийски полк. Предполагаемата причина е свлачище. Екип  на РС ПБЗН - Смолян е отстранил четири опасни дървета с помощта на моторни триони.", "date": "2018.12.05", "title": "Смолян: Опасни дървета са премахнати от двора на 101-ви Алпийски полк"}
{"url": "http://www.focus-news.net/news/2018/12/05/2598330/smolyan-nad-500-zhiteli-na-obshtinata-praznuvat-imen-den-v-denya-na-sveti-sava.html", "text": "Над 500 жители на община Смолян празнуват имен ден в деня, в който православната църква почита на свети Сава Освещени. Това съобщи за  Радио „Фокус“ – Смолян  Мария Топова от служба ГРАО в местната администрация. 24 са мъжете, носещи името Сава, а дамите наречени Савка, са 5. Славка и Славчо са кръстени съответно 108 и 124 жители на Смолян и околните села. Владислав и Владислава се казват общо 58 души. Десислава е името на 189 жени, а Десислав на 4 мъже. На днешния празник имен ден имат и всички с производни на тези имена, каза още Топова. \r\nНели ГЕРГЬОВСКА", "date": "2018.12.05", "title": "Смолян: Над 500 жители на общината празнуват имен ден в деня на свети Сава"}
{"url": "http://www.focus-news.net/news/2018/12/05/2598337/chez-elektro-i-chez-razpredelenie-poluchiha-otlichiya-za-lideri-v-sektora-i-polozhitelni-biznes-praktiki.html", "text": "ЧЕЗ Електро България и ЧЕЗ Разпределение България получиха за трети път отличия за лидери в сектора и добри бизнес практики. На официална церемония, проведена на 4 декември 2018 г. в София, двете компании бяха отличени с приза „True Leaders“, връчван от  ICAP България. Това съобщиха от пресцентъра на  ЧЕЗ . \r\nЧрез наградата „True Leaders“ се отдава признание на всички компании, лидери в своя сектор, отговарящи едновременно на няколко измерими и обективни критерии: да са сред 300-те най-печеливши компании по EBITDA за 2017 г., да са увеличили броя на своя персонал, да имат висока кредитна оценка и да са лидер в своя сектор. \r\nПризовете лично получиха изпълнителният директор на ЧЕЗ Електро България Димчо Станев и изпълнителният директор на ЧЕЗ Разпределение България Петър Холаковски, в присъствието на представители на висшия мениджмънт на водещи български и международни компании.  \r\n„Призът, с който ни удостояват тази вечер, ни мотивира още повече да приемем уверено новите предизвикателства и да продължим работата си за реализиране на устойчив успех и стабилност в условията на динамично развиващия се енергиен бизнес“, каза изпълнителният директор на ЧЕЗ Електро Димчо Станев. \r\n„За нас е важно, че тази награда отличава компаниите по абсолютно обективни критерии. ЧЕЗ Разпределение положи големи усилия през 2017 г., като инвестирахме в мрежата над 130 млн. лв. През тази година отново изпълняваме мащабна инвестиционна програма. Радвам се, че положените от нас усилия дават резултат“, каза при получаването на приза Петър Холаковски, изпълнителен директор на ЧЕЗ Разпределение България. \r\nICAP Bulgaria е част от ICAP Group - най-голямата Група за бизнес информационни услуги в Югоизточна Европа и една от малкото компании, одобрени от Европейската служба по ценни книжа и борси – ESMA, като „Агенция за кредитен рейтинг“ и за шеста поредна година отличава водещите компании в България с наградите „True Leaders“.", "date": "2018.12.05", "title": "ЧЕЗ Електро и ЧЕЗ Разпределение получиха отличия за лидери в сектора и положителни бизнес практики"}
{"url": "http://www.focus-news.net/news/2018/12/05/2598339/premierat-boyko-borisov-edna-chast-ot-otkritite-ot-gdbop-i-spetsializiranata-prokuratura-orazhiya-sme-si-ya-platili-kato-kontrolirana-dostavka.html", "text": "Една част от откритите от ГДБОП и Специализираната прокуратура оръжия сме си я платили като контролирана доставка. Това каза министър-председателят Бойко Борисов преди днешното правителствено заседание във връзка с голямо количество оръжие, открито при съвместна операция на Специализираната прокуратура и ГДБОП, предаде репортер на  Агенция „Фокус“ . \r\n„Толкова много оръжия хванахме, колкото специалните бригади нямат. И като качество - такива заглушители специално правени като за специалните части и баретите. От онзи ден арестувани. Една рота автомати, пистолети, гранатомети – бяха изброили 40 хил. патрона. Една част сме си я платили като контролирана доставка“, заяви Борисов. \r\nЦветилена СИМЕОНОВА", "date": "2018.12.05", "title": "Премиерът Бойко Борисов: Една част от откритите от ГДБОП и Специализираната прокуратура оръжия сме си я платили като контролирана доставка"}
{"url": "http://www.focus-news.net/news/2018/12/05/2598331/koha-ditore-kosovska-fondatsiya-predlozhi-kompromisna-platforma-za-dialoga-s-belgrad.html", "text": "Прищинският ежедневник  Koha Ditore  съобщава, че Косовската фондация за отворено общество (КФОС) е стартирала инициатива за подпомагане на управляващите и опозиционните партии да постигнат консенсус по платформата за последната фаза на преговорите със Сърбия. Фондацията е избрала публициста Ветон Сурои да ръководи малка група от гражданското общество, която ще се присъедини към представители на политическите партии, за да изготви критериите за съвместната платформа за преговори. Като част от тази инициатива изпълнителният директор на КФОС Луан Шлаку и Сурой Са провели срещна с председателя на парламента в Прищина Кадри Весели и с премиера Рамуш Харадинай. Предстоят и срещи с представители на управляващи и опозиция, включително с лидера на движението „Самоопределение“ Албин Курти. Надеждите са до края на годината предложената платформа да получи подкрепата на всички политически партии. Тереза Герова", "date": "2018.12.05", "title": "Koha Ditore: Косовска фондация предложи компромисна платформа за диалога с Белград"}
{"url": "http://www.focus-news.net/news/2018/12/05/2598332/glavniyat-prokuror-sotir-tsatsarov-sled-podpis-ot-ministara-na-pravosadieto-se-ochakva-ekstradiraneto-na-dimitar-zhelyazkov-u-nas.html", "text": "Решение на съда в Истанбул за екстрадиция има, в момента решението при министъра на правосъдието в Турция. След неговия подпис и предварително съгласуване с турските  външно и вътрешно министерство се очаква екстрадирането у нас. Това каза главният прокурор Сотир Цацаров пред журналисти във връзка с екстрадицията на Димитър Желязков - Митьо Очите от Турция, предаде репортер на  Агенция „Фокус“ . Цацаров обясни, че в Р Турция екстрадиционната процедура не е такава, каквато е у нас - има съдебна фаза и административна фаза. Административната фаза е свързана с решения на изпълнителната власт т.е. политическо решение, което да препотвърди или да не препотвърди решението на съдебната власт, докато у нас е достатъчно само влязло в сила съдебно решение. \r\n„Всички срокове, както и процедурата се определят от турската държава. За нас са важни гаранциите, че турската държава ще изпълни изцяло международните си задължение“, каза още главният прокурор.", "date": "2018.12.05", "title": "Главният прокурор Сотир Цацаров: След подпис от министъра на правосъдието се очаква екстрадирането на Димитър Желязков у нас"}
{"url": "http://www.focus-news.net/news/2018/12/05/2598338/prokuror-ivan-geshev-desetki-avtomati-sa-bili-iznasyani-ot-zavoda-v-kazanlak.html", "text": "Десетки автомати са били изнасяни от завода в Казанлък. Това каза на брифинг заместникът на главния прокурор Иван Гешев, предаде репортер на  Агенция „Фокус“ . „Става въпрос за 3 досъдебни производства, които са се случили благодарение на добрата оперативна работа на ГДБОП и придобитата своевременно качествена оперативна информация. Резултатът от съвместната работа, виждате пред себе си. Преди 3 години някои от вас си спомнят случая с над 50 автомата „Узи“. Хората, които бяха привлечени са с влезли в сила присъди, освен организаторът, който е с присъда за 3 години лишаване от свобода. На адреса му не беше констатирано оръжие и беше добре обезопасен, но беше ясно, че складът е използван за целта, за която колегите имаха информация“, заяви Гешев. По думите му миналата събота лицето е било задържано при влизане в гараж на територията в София. „Бяха намерени десетки автомати „Scorpion“. Беше намерен и 8 кг черен барут. Има десетки спусъци за РПГ. Част от автоматите са обезопасени. Налице са и десетки хиляди патрони. Вчера беше проведена друга съвместна операция с ГДБОП, пак с десетки автомати, свързани с изнасяне от завода в Казанлък“, допълни той и уточни, че тази група е свързана с друга, която произвежда неистински документи за самоличност. „Намерени са на израелски паспорти, канадски, италиански и всякакви други. Вчерашните двете реализации – още се работят, има задържани за 24 часа, но няма привлечени към наказателна отговорност. Собственикът на търговското предприятие е задържан под стража в понеделник от Специализирания наказателен съд. Собственикът на склада беше задържан и по първото дело, той отново е в ареста. Не съм информиран как изглежда килията му“, каза още Иван Гешев.  \r\nПрокурорът от Специализирана прокуратура Евгения Станкова допълни, че по първото досъдебно производство на 30 ноември е задържано лицето в момента на излизане от подземния гараж, управлявайки лекия автомобил. „Извършени са в условия на неотложност претърсвания и изземвания. Цяла нощ в гаража разследващите са извършвали претърсвания и изземвания, което е приключило в ранните часове на 1 декември“, добави тя. По думите ѝ лицето е привлечено като обвиняем за държане на огнестрелно оръжие, взривни вещества и боеприпаси в големи количества и той е с мярка задържане под стража.", "date": "2018.12.05", "title": "Прокурор Иван Гешев: Десетки автомати са били изнасяни от завода в Казанлък"}
{"url": "http://www.focus-news.net/news/2018/12/05/2598324/glavniyat-prokuror-sotir-tsatsarov-vrashtaneto-na-sem-banevi-shte-bade-osashtestveno-na-6-dekemvri.html", "text": "Връщането на сем. Баневи ще бъде осъществено на 6 декември. Това каза пред журналисти главният прокурор Сотир Цацаров, предаде репортер на  Агенция „Фокус“ . Това, което ще предприемат колегите от Специализираната прокуратура е незабавни действия - ново актуализирано обвинение, задържане за 72 часа и незабавно искане за постоянно задържане, заяви Цацаров. „Полетният график е утвърден и е работа на ГД „Охрана“ към Министерство на правосъдието. За нас е важно самото пристигане и организацията, която е свързана с по-нататъшните действия по разследването“, добави Цацаров.", "date": "2018.12.05", "title": "Главният прокурор Сотир Цацаров: Връщането на сем. Баневи ще бъде осъществено на 6 декември"}
{"url": "http://www.focus-news.net/news/2018/12/05/2598334/prokuror-ivan-geshev-sashtestveni-problemi-v-borbata-s-organiziranata-prestapnost-v-balgariya-nyama.html", "text": "Съществени проблеми в борбата с организираната престъпност в България няма. Това каза на брифинг заместникът на главния прокурор Иван Гешев, предаде репортер на  Агенция „Фокус“ . „Това, което виждате, онагледява защо показателят организираната престъпност се счита за закрита е ежегодните доклади на ЕК по механизма за сътрудничество и проверка. Съществени проблеми в борбата с организираната престъпност в България няма. Работят хиляди и десетки хиляди човека. Трябва да уважаваме труда на тези хора“, заяви Гешев.", "date": "2018.12.05", "title": "Прокурор Иван Гешев: Съществени проблеми в борбата с организираната престъпност в България няма"}
{"url": "http://www.focus-news.net/news/2018/12/05/2598340/blagoevgrad-16-000-lv-sa-otkradnati-ot-chasten-imot-v-petrich.html", "text": "16 000 лв. са откраднати от частен имот в Петрич. Това съобщиха от пресцентъра на  Благоевград . Сигналът за кражбата е подаден на 04 декември 2018 г. в РУ - Петрич. Съобщено е за това, че за времето от 19.20 часа до 23.20 часа на 04 декември 2018 г., кражба на сумата от около 16 000 лв. от частен дом в град Петрич. Образувано е досъдебно производство. Работата по случая продължава.", "date": "2018.12.05", "title": "Благоевград: 16 000 лв. са откраднати от частен имот в Петрич"}
{"url": "http://www.focus-news.net/news/2018/12/05/2598344/predsedatelyat-na-us-na-api-inzh-svetoslav-glosov-shte-otkrie-rehabilitiraniya-12-kilometrov-ot-pat-ii-35-pleven-lovech-na-6-dekemvri.html", "text": "На 6 декември председателят на Управителния съвет на Агенция „Пътна инфраструктура“ инж. Светослав Глосов ще открие рехабилитирания близо 12-километров участък от път II-35 Плевен – Ловеч. Това съобщиха от пресцентъра на  Агенция „Пътна инфраструктура“ . Откриването ще се състои от 15.00 часа при кръстовището за село Брестовец при км 13+800 на път II-35 Плевен – Ловеч. Отсечката е в лот 7 на Оперативна програма „Региони в растеж“ 2014-2020 г., която се съфинансира чрез Европейския фонд за регионално развитие и националния бюджет. Второкласният път осигурява най-кратката връзка между Плевен и Ловеч и е основна пътна комуникация към фериботния комплекс „Никопол - Турну Мъгуреле“ на река Дунав. \r\nИзпълнител на строително-монтажните работи на лот 7 е „Автомагистрали Хемус“ АД. Стойността на договора е 6 427 766,89 лв. с ДДС. Строителният надзор е осъществен от „Пътинвест-инженеринг“ АД. Техният договор е за 196 881,6 лв. с ДДС. Авторският надзор е от „ВИА ПЛАН“ ЕООД по договор за 17 880 лв. с ДДС. \r\nОбщата стойност на проекта BG16RFOP001-7.001-0011 „Лот 7 Път II-35 Плевен - Ловеч от км 13+600 до км 25+384, с обща дължина 11,78 км, област Плевен”, е 6 769 696,49 лв. с ДДС. Финансирането от Европейския съюз е 5 743 956,17 лв. с ДДС, националното съфинансиране е 1 013 639,33 лв. с ДДС, а собственият принос е 12 100,99 лв. с ДДС.", "date": "2018.12.05", "title": "Председателят на УС на АПИ инж. Светослав Глосов ще открие рехабилитирания 12-километров от път II-35 Плевен – Ловеч на 6 декември"}
{"url": "http://www.focus-news.net/news/2018/12/05/2598342/blagoevgrad-100-gumi-za-tovarni-avtomobili-sa-otkradnati-ot-skladovo-pomeshtenie-v-mestnostta-kavako-kray-selo-kulata.html", "text": "100 гуми за товарни автомобили са откраднати от складово помещение в местността Кавако край село Кулата. Това съобщиха от пресцентъра на  Благоевград . Кражбата е извършена за времето от 18.00 часа на 29 ноември 2018 г. до 09.00 часа на 04 декември 2018 г. от складово помещение в сграда на главен път Е-79 в местността Кавако, землище на село Кулата, община Петрич. Противозаконно са отнети около 100 бр. гуми за товарни автомобили. Стойността на нанесената щета е в процес на установяване. По случая е образувано досъдебно производство.", "date": "2018.12.05", "title": "Благоевград: 100 гуми за товарни автомобили са откраднати от складово помещение в местността Кавако край село Кулата"}
{"url": "http://www.focus-news.net/news/2018/12/05/2598341/plovdiv-chetiri-sela-ot-oblastta-sa-s-narusheno-vodopodavane-zaradi-avarii-i-montazhni-deynosti.html", "text": "Четири села от областта са с нарушено водоподаване заради аварии и монтажни дейности по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са населените места Красново, Красновски бани, Върбен и Шишманци. Очаква се нормалното водоподаване към абонатите да бъде възстановено до края на работния ден. Без вода за неопределен период от време са и жителите на град Брезово, заради авария на водопровод. \r\nС нарушено водоподаване днес са също живущите в района на ул. „Райко Даскалов“ в град Раковски, ул. „Пролет“ в град Карлово, също домакинствата в района на улиците „Шипка“ и „Ягода“ в град Пловдив. \r\nТони МИХАЙЛОВ", "date": "2018.12.05", "title": "Пловдив: Четири села от областта са с нарушено водоподаване заради аварии и монтажни дейности"}
{"url": "http://www.focus-news.net/news/2018/12/05/2598345/dnevni-avaz-bosna-arestuvan-e-bivsh-komandir-na-armiyata-na-bosna-i-hertsegovina-po-obvineniya-vav-voenno-prestaplenie.html", "text": "В Сараево е арестуван генерал Рамиз Дрекович, бивш командир на 4-ти и 5-ти корпус на армията на Босна и Херцеговина, съобщава електронното издание на водещия вестник в страната  Dnevni Avaz . \r\nДрекович е арестуван от служители на Държавната агенция за разследване и защита (СИПА) на Босна и Херцеговина по заповед на прокуратурата  и по подозрение за извършване на военно престъпление. Информацията за ареста на Дрекович, извършен в апартамента му в Сараево, бе потвърдена от адвокатите му Мирсад Църноврашанин и Кадрийа Колич.  \r\nОт Дрекович ще бъде търсена отговорност за извършване на военни престъпления в района на Калиновик (Република Сръбска) през 1995 г. от корпусите под негово командване.  В резултат от тях е загинало едно дете, а петима души са били ранени.  \r\nРамиз Дрекович е роден на 10 май 1956 г. във Весенич, община Тунин. След завършване на гимназията той се записва във военна академия в Баня Лука, която завършва през 1980 г., след което започва кариерата си в армията.  \r\nСлед командването на 4-ти корпус изпълнява и задълженията на началник на дирекция „Политически въпроси\" на Генералния щаб на армията на РБиХ. След войната и формирането на армията на ФБиХ той е заместник-командващ на на ГЩ и отговаря за обучението на войниците. На петата годишнина от формирането на армията на РБиХ, на 15 април 1997 г., той е повишена до ранг на дивизионен генерал. \r\nВ периода след войната Дрекович е пенсиониран. Като такъв той е съветник на бившия кабинет на премиера на Неджад Бранкович. Последният му ангажимент е на съветник на федералния министър на военните ветерани и ветераните от войната Салке Букваревич. Тереза Герова", "date": "2018.12.05", "title": "Dnevni Avaz (Босна): Арестуван е бивш командир на армията на Босна и Херцеговина по обвинения във военно престъпление"}
{"url": "http://www.focus-news.net/news/2018/12/05/2598346/prokuror-ivan-geshev-shte-vazlozhim-proverka-na-tseliya-zavod-arsenal-v-kazanlak.html", "text": "Ще възложим проверка на целия завод „Арсенал” в Казанлък. Това каза на брифинг заместникът на главния прокурор Иван Гешев, предаде репортер на  Агенция „Фокус“ . „Продължаваме да работим как е изнасяно оръжието от завода „Арсенал”-Казанлък. Имало е вътрешен начин. Оръжието категорично е излязло по нелегален начин от завода”, заяви Гешев. По думите му източникът на проблема е изнасянето. „Задържани са 7 човека. Доколкото ми е известно, има бивши служители”, каза още Иван Гешев.", "date": "2018.12.05", "title": "Прокурор Иван Гешев: Ще възложим проверка на целия завод „Арсенал” в Казанлък"}
{"url": "http://www.focus-news.net/news/2018/12/05/2598333/parlamentat-vavede-individualna-otsenka-na-potrebnostite-na-horata-s-uvrezhdaniya.html", "text": "Парламентът прие окончателни промени в Закона за хората с увреждания, предаде репортер на  Агенция „Фокус“ .  Според закона хората с увреждания имат право на индивидуална оценка на потребностите, която е комплексна. Оценката ще изследва функционалните затруднения на човека с увреждане, свързани със здравословното му състояние и наличието на бариери при изпълнение на ежедневните и други дейности.  \r\nПарламентът реши индивидуалната оценка да се изготвя по настоящ адрес от специализиран отдел в дирекциите „Социално подпомагане“. Оценката ще се изготвя по искане на човека с увреждане или упълномощено от него лице; родителя (осиновителя), настойника или попечителя; член на семейството, при когото е настанено дете с увреждане; ръководител на специализирана институция, в която е настанено детето; директора на Дирекция „Социално подпомагане“. Хората с увреждания ще подават заявление-декларация, формуляр за самооценка за затрудненията им в домашни условия и извън тях, медицински документи или експертно решение на ТЕЛК или НЕЛК. Документите ще могат да се подават лично в дирекциите „Социално подпомагане“ или по електронен път. \r\nБиляна ИВАНОВА", "date": "2018.12.05", "title": "Парламентът въведе индивидуална оценка на потребностите на хората с увреждания"}
{"url": "http://www.focus-news.net/news/2018/12/05/2598343/glavniyat-prokuror-sotir-tsatsarov-ima-stsenariy-desislava-ivancheva-da-bade-predstavena-za-zhertva-na-pravosadieto.html", "text": "Има сценарий Десислава Иванчева да бъде представена за жертва на правосъдието. Това стана ясно от думите на главния прокурор Сотир Цацаров пред журналисти във връзка с делото срещу бившият кмет на столичния район „Младост“ Десислава Иванчева, предаде репортер на  Агенция „Фокус“ . „Такъв беше сценарият на всички, които трябва да покажат, че става въпрос за жертва на правосъдието, за репресии и за всичко друго“, заяви Ццаров и добави, че не говори за политически партии.  \r\n„Иванчева не трябва да бъде поставена в условия, които са по-тежки от тези, за който и да е друг арестант, но тя не трябва да има привилегии, които са дори сантиметър по-големи от тези на всеки друг арестант“, коментира главният прокурор. \r\nЦацаров обясни, че срещата при министър Цачева за състоянието на арестите е била отменена, защото той и министърът на вътрешните работи Младен Маринов са имали далеч по-важни задачи.", "date": "2018.12.05", "title": "Главният прокурор Сотир Цацаров: Има сценарий Десислава Иванчева да бъде представена за жертва на правосъдието"}
{"url": "http://www.focus-news.net/news/2018/12/05/2598348/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Арестът на бившия директор на Управлението за сигурност и контраразузнаване (УБК) в Македония  Владимир Атанасовски, изявлението на Зоран Заев за „македонско малцинство“ в Гърция, липсата на компромис между управляващи и опозиция в Прищина за диалога с Белград и ареста на бивш генерал на армията на Босна и Херцеговина, обвинен във военно престъпление, са част от основните теми, върху които акцентират балканските печатни издания.  \r\n***  В опит да овладее „пожара“, предизвикан от министър-председателя на Македония (в източника – БЮРМ) Зоран Заев и изявлението му за „македонско малцинство“ в Гърция, Скопие увери в категоричната си обвързаност със сключеното през юни с Атина Преспанско споразумение, коментират в редакцията на водещия атински ежедневник  Kathimerini . \r\n„Ние сме твърдо ангажирани с пълното прилагане на споразумението от Преспа, всички наши действия и изявления се правят добросъвестно, за да го подкрепят\", се казва в изявление от Скопие. \r\nВ по-ранно изявление Заев подчерта, че договорът от Преспа ще позволи изучаването на македонски език в Гърция. Думите му предизвикаха гнева на гърците, а специалният посредник на ООН в спора за името Матю Нимиц се намеси с телефонен разговор с лидера на кабинета в Скопие в опит да разсее напрежението.  \r\nВ своето изявление Скопие подчерта, че „езиковите политики в двете страни не се определят от споразумението от Преспа\" и цитира член 4, параграф 3 от споразумението, който гласи, че Македония няма да се намесва в вътрешните работи на Гърция. \r\n„Като държава, която се стреми да се присъедини към ЕС, разбираме, че страните се грижат за собствените си граждани, а страните на Балканите не се намесват в съседните страни по даден въпрос\", се казва в текста. \r\n„Ние разбираме и уважаваме, че въпросът за езиците, които се преподават в Гърция, е въпрос на вътрешни работи и вътрешна политика\", става ясно още от текста, в който се уверява, че Заев е „напълно ангажиран с политически подход, който носи европейски ценности в балканския регион и подобрява добросъседските отношения. Съжаляваме, че коментарите му бяха разбрани по друг начин\".  \r\nСлед срещата на високо равнище на външните министри на НАТО в Брюксел във вторник генералният секретар на Алианса Йенс Столтенберг заяви, че „сме готови да приветстваме Бившата югославска република Македония като наш нов член под новото й име, Република Северна Македония, и наистина се надявам, че скоро това ще се случи\". \r\nВ края на срещата алтернативният външен министър на Гърция Георгиус Катругалос заяви, че е съгласен с македонския външен министър Никола Димитров, че трябва да се избягват „проблемни забележки\", които повдигат въпроси за истинския смисъл на споразумението от Преспа. \r\nОт своя страна, опозиционната „Нова Демокрация“ осъди забележките на Заев като „неприемливи\", заявявайки, че то поддържа живи „иредентистките претенции\" на Скопие. \r\n*** Бившият директор на Управлението за сигурност и контраразузнаване (УБК) в Македония  Владимир Атанасовски  е задържан за 30 дни от съдията по предварителното производство, пише скопското издание  “Независен“ . \r\nКъсно във вторник  вечер той е бил задържан в затвора в Шуто Оризари. \r\nПрокурорът поиска задържане на Атанасовски, след като трима от обвиняемите в нападението в парламента на 27 април съобщиха, че заедно с други служители на УБК е организирал нахлуването в Събранието. Прокурорът поиска задържането му на три основания - опасност от бягство, влияние върху свидетелите и опасност от повторение на деянието. \r\nПрокуратурата го преследва за престъпна асоциация и за враждебна дейност и обяви разширяването на разследването в тази посока. \r\nАдвокатът на заподозрения твърди, че прокуратурата не трябва да се доверява на хора, които са застрашени от доживотен затвор. \r\nСпоред показанията на обвиняемия Михаил Младеновски, по време на миналогодишните събития в парламента на 27 април Атанасовски организирал насилствено проникване в парламента, както и осигурил автомобил пред парламента, от който определени лица са вземали оръжие. \r\n***  Прищинският ежедневник  Koha Ditore  съобщава, че Косовската фондация за отворено общество (КФОС) е стартирала инициатива за подпомагане на управляващите и опозиционните партии да постигнат консенсус по платформата за последната фаза на преговорите със Сърбия. Фондацията е избрала публициста Ветон Сурои да ръководи малка група от гражданското общество, която ще се присъедини към представители на политическите партии, за да изготви критериите за съвместната платформа за преговори. Като част от тази инициатива изпълнителният директор на КФОС Луан Шлаку и Сурой Са провели срещна с председателя на парламента в Прищина Кадри Весели и с премиера Рамуш Харадинай. Предстоят и срещи с представители на управляващи и опозиция, включително с лидера на движението „Самоопределение“ Албин Курти. Надеждите са до края на годината предложената платформа да получи подкрепата на всички политически партии. \r\n***  В Сараево е арестуван генерал Рамиз Дрекович, бивш командир на 4-ти и 5-ти корпус на армията на Босна и Херцеговина, съобщава електронното издание на водещия вестник в страната  Dnevni Avaz . \r\nДрекович е арестуван от служители на Държавната агенция за разследване и защита (СИПА) на Босна и Херцеговина по заповед на прокуратурата  и по подозрение за извършване на военно престъпление. Информацията за ареста на Дрекович, извършен в апартамента му в Сараево, бе потвърдена от адвокатите му Мирсад Църноврашанин и Кадрийа Колич.  \r\nОт Дрекович ще бъде търсена отговорност за извършване на военни престъпления в района на Калиновик (Република Сръбска) през 1995 г. от корпусите под негово командване.  В резултат от тях е загинало едно дете, а петима души са били ранени.  \r\nРамиз Дрекович е роден на 10 май 1956 г. във Весенич, община Тунин. След завършване на гимназията той се записва във военна академия в Баня Лука, която завършва през 1980 г., след което започва кариерата си в армията.  \r\nСлед командването на 4-ти корпус изпълнява и задълженията на началник на дирекция „Политически въпроси\" на Генералния щаб на армията на РБиХ. След войната и формирането на армията на ФБиХ той е заместник-командващ на на ГЩ и отговаря за обучението на войниците. На петата годишнина от формирането на армията на РБиХ, на 15 април 1997 г., той е повишена до ранг на дивизионен генерал. \r\nВ периода след войната Дрекович е пенсиониран. Като такъв той е съветник на бившия кабинет на премиера на Неджад Бранкович. Последният му ангажимент е на съветник на федералния министър на военните ветерани и ветераните от войната Салке Букваревич. \r\n***", "date": "2018.12.05", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/12/05/2598354/haskovo-na-ofitsialna-tseremoniya-shte-badat-vklyucheni-svetlinite-na-kolednata-elha-v-topolovgrad-na-6-dekemvri.html", "text": "На официална церемония ще бъдат включени светлините на коледната елха в Тополовград на 6 декември. Това съобщиха от пресцентъра на  Общината . Коледно-новогодишна програма на Община Тополовград започва на християнския празник Никулден на 6 декември от 17.00 часа. По традиция преди запалването светлините на коледното дърво деца от художествено-творческите състави на местното читалище ще играят, пеят и рецитират. След светлинните илюминации малките граждани на Тополовград ще гледат „Келчо и царската дъщеря” - постановка на Драматичен театър „Невена Коканова“ – Ямбол. \r\nПразничните прояви в града започват в 12.00 часа на обяд с церемония за откриване паметник на легендарния хайдутин Кара Кольо, новото творение на тополовградския творец Христо Дюлгеров. \r\nВ програмата и тази година са предвидени коледни благотворителни мероприятия, изложби на сурвачки, театрални представления, концерти, посещение на Дядо Коледа по домовете и други.", "date": "2018.12.05", "title": "Хасково: На официална церемония ще бъдат включени светлините на коледната елха в Тополовград на 6 декември"}
{"url": "http://www.focus-news.net/news/2018/12/05/2598350/milka-hristova-bsp-kade-izchezna-kurazhat-na-d-r-chobanov-da-zashtiti-pozitsiyata-si-za-tsentralnata-mineralna-banya-pred-grazhdanite.html", "text": "Чудя се къде изчезна куражът на заместник-кмета по култура, образование, спорт и превенция на зависимости доц. д-р Тодор Чобанов и на общинските съветници от ГЕРБ да защитят позицията си за Централна минерална баня пред гражданите. Това каза заместник-председателят на Столичния общински съвет от БСП Милка Христова след общественото обсъждане на Проекта \"Адаптация на Централна минерална баня за музей \"Българският ХХ век\", съобщиха от пресцентъра на  БСП - София . Зала \"Информационен център\" в сградата на банята, част от която е превърната вече в Регионален исторически музей, се оказа тясна за гражданите, дошли да изразят несъгласието си с Доклада на д-р Тодор Чобанов за превръщане на и на северното крило на банята в музей, а басейните й в концертни  зали. \r\n\"Гражданите все повече се активизират и вярвам, че ГЕРБ ще получи адекватна оценка за работата си след по-малко от година, ако продължи да не се съобразява с мнението им\", коментира Милка Христова. \"Дори този Доклад да бъде приет на сесията на СОС в четвъртък, със сигурност решението ще бъде отменено от следващия състав на СОС. Убедена съм, защото хората го искат\", каза още тя. \r\nОбщественото обсъждане беше свикано принудително и по спешност, благодарение на инициативата на БСП по темата, смята Милка Христова. Социалистите в СОС се противопоставиха категорично на идеята за преустройство и на северното крило на Централна баня в музей още при представянето ѝ. Няколко дни по-късно общинските съветници от групата на БСП излязоха с официална позиция срещу подобно преустройство, като заявиха, че минералната вода е безценно природно богатство и при наличието на създадена инфраструктура за нейното използване, каквато е минералната баня, басейните ѝ да се превърнат в “зали за културни събития” е театър на абсурдите, като настояха да бъде чуто мнението на гражданите по въпроса. \r\n\"Обявата на сайта на Столична община за общественото обсъждане беше придружена с няколко документа, които не само, че не обосновават идеята на вносителите на Доклада, а точно обратното - опровергават я като самоцелна и необмислена\", коментира Милка Христова. \"А самото обсъждане във вторник протече по начин, по който организаторите, сигурна съм, изобщо не са очаквали. Имаше голям интерес от страна на гражданите, като огромната част от присъстващите бяха категорични, че банята трябва да си, като се осигури ползването на минералната вода за балнео и рекриационни цели. Според гражданите, управляващите в СО тръгват по най-лесния за тях път за усвояване на средства, който определено е грешен. След това, което чух и реакцията на хората, която видях, ако ГЕРБ имат сетива за настроенията и нагласите на обществеността, би следвало да преосмислят идеята си\", посочи тя. \r\nСпоред Милка Христова, управляващите трябва да променят и решенията си за минералните бани в \"Овча купел\" и \"Горна баня\". \"Впечатли ме позицията на представителите на туристическите агенции и на гражданските сдружения работещи за запазване на минералните извори и използването им за балнео и СПА-услуги. Те бяха категорични, че адекватното използване на минералните извори не само в София, но и в цяла България, трябва да бъде основен приоритет\", добави тя. \"От гледна точка на култура, туризъм и здраве София би имала огромна полза от  ефективното развиване на минералните си извори. Никой няма право да унищожи идентичността на града просто, за да усвои едни пари. По тази причина София ще загуби самобитността на най-ценните обекти, с които разполага, в т.ч. и природни дадености\", добави Христова. \r\nЗаместник-председателят на СОС от БСП посочи също, че с внесения Доклад за Централна баня за пореден път мнозинството от ГЕРБ в Столична община показва абсолютно пренебрежение на решенията на самия Общинския съвет. \"Същите тези съветници от ГЕРБ само преди година гласуваха единодушно програмата на главния архитект на София Здравко Здравков за запазване и използване на минералните извори в града\", припомни Милка Христова. \"В нея черно на бяло е записано, че в северното крило на Централна минерална баня ще се изгради спа и балнео център, като се запазват и минералните бани в \"Овча купел\" и \"Горна баня\". Година по-късно позициите на гласувалите тогава, сега са диаметрално противоположни, като в Овча купел ще се изгражда „център за изследване на минералната вода”,  в Горна Баня „център по музеология”, а северното крило на централната баня ще се превърне в музей. Решението за запазване на минералните бани от преди година е в сила. Ако СОС сега приеме новия Доклад на зам.-кмета Чобанов, кое решение ще изпълнява Столична община?! Защото по смисъла на закона и двете решения имат еднаква сила\", каза още тя.", "date": "2018.12.05", "title": "Милка Христова, БСП: Къде изчезна куражът на д-р Чобанов да защити позицията си за Централната минерална баня пред гражданите"}
{"url": "http://www.focus-news.net/news/2018/12/05/2598352/kmetat-na-smolyan-nikolay-melemov-kam-dobrovoltsite-vie-pokazahte-che-vsyaka-kriza-mozhe-da-bade-preodolyana-ako-se-obedinim-i-rabotim-zaedno.html", "text": "Вие показахте, че всяка криза може да бъде преодоляна, ако се обединим и работим заедно. Това каза кметът на Смолян Николай Мелемов в поздравителен адрес по повод 5 декември – Международния ден на доброволеца, съобщиха от пресцентъра на  Община Смолян . В поздравлението се казва още: „Уважаеми доброволци, приемете моите най-сърдечни поздрави по повод Международния ден на доброволеца. За нашия град е чест, че едно от първите регистрирани в България доброволни формирования е това към Община Смолян. Вие показахте, че всяка криза може да бъде преодоляна, ако се обединим и работим заедно. Ако всеки е готов да жертва собствените си интереси и удобство, ако можем да загърбим различията и противоречията ни. Природните бедствия доказаха, че и гражданите, и институциите имат нужда от доброволците и могат напълно да разчитат на тях в кризисни ситуации. Вие помагахте на болни хора, които се нуждаеха от спешна медицинска помощ, доставяхте стоки от първа необходимост на бедстващите, изграждахте диги, отстранявахте и паднали дървета, за да станат пътищата проходими. На вас и на всички ваши близки, пожелавам здраве и благоденствие, енергия и воля за продължаване на това благородно ваше дело – доброволчеството. Действията ви са достоен пример и вдъхновение за всички наши съграждани. Честит празник!“", "date": "2018.12.05", "title": "Кметът на Смолян Николай Мелемов към доброволците: Вие показахте, че всяка криза може да бъде преодоляна, ако се обединим и работим заедно"}
{"url": "http://www.focus-news.net/news/2018/12/05/2598355/nikolay-nikolov-bsp-zasneh-travestiti-i-politsai-da-si-babryat-priyatelski-na-bul-hristo-botev.html", "text": "Заснех травестити и полицаи да си бъбрят приятелски на бул. \"Христо Ботев\", а комисар Антон Златанов от СДВР убеждаваше Комисията по обществен ред и сигурност, че от месеци вече ги нямало на въпросното място. Това коментира общинският съветник от БСП Николай Николов, съобщиха от пресцентъра на  БСП - София . Той все още чака обещаната от кмета Йорданка Фандъкова среща на представители на Комисията по обществен ред и сигурност към СОС, на която той е член, и СДВР. Такава му беше обещана в отговор на зададен въпрос във връзка с инициирана от него подписка срещу травеститите и хамалите на бул. \"Христо Ботев\" и площад \"Македония\". Тогава над 1000 граждани поставиха подписите си, възмутени от постоянното им присъствие в центъра на София и очевидното беззаконие. \r\nДокато бъде организирана срещата между Столична община и СДВР Николай Николов обеща да заснема травеститите всяка вечер в продължение на седмица и да поства снимките в социалните мрежи. \r\n\"Още през първата нощ акцията ми даде нужния снимков материал, който потвърди безпомощността на институциите\", коментира Николай Николов. \"В петък, 30 ноември, към 23,30 часа на бул. \"Христо Ботев\" се появиха двама травестита. 15 минути по-късно при тях спря полицейска кола и след кратък разговор между травеститите и представителите на полицията, патрулната кола си тръгна. Травеститите останаха като се разделиха на двата ъгъла на булеварда, където да предлагат услугите си - пред централния вход на Министерство на земеделието и на ъгъла на бул. \"Христо Ботев\" и ул. \"Позитано\". Травеститите изчезваха отвреме навреме по тъмните улички и след известно време се появяваха, придружавани от мъже, не спираха да заговарят всеки минаващ гражданин, а единият от тях реши да се облекчи върху Министерството на земеделието. Видимо от снимките е присъствието на проституиращи и СДВР знае за тях, което опровергава твърдението на г-н Антон Златанов. Той ми беше казал в Комисията по обществен ред и сигурност, че от месеци нямало травестити на това място. Очевидно е и бездействието на полицията, чиито представители дойдоха, видяха ги, поговориха си с тях и си тръгнаха, оставяйки ги да извършват услугите си и да притесняват гражданите\", посочи той. \r\nОбщинският съветник от БСП попита какво трябва да се случи, за да бъдат предприети мерки срещу беззаконието в центъра на София. \"Очевидно е какво вършат тези хора, направил съм над 150 снимки още първата вечер, които съм готов да предоставя и на СО, и на СДВР, има гражданско недоволство, изразено в над 1000 подписа, поставял съм въпроса и в Комисията по обществен ред и сигурност, и в залата на Столичен общински съвет, където лично кметът Фандъкова пое ангажимент да търсим заедно със СДВР решение. Ангажимент, който не изпълни и така предаде хората, които се подписаха. За мен с бездействията си СДВР и Йорданка Фандъкова казват на гражданите сами да се оправят, както могат. И това, че биват притеснявани, а понякога и бити и ограбвани си е техен проблем\", коментира Николай Николов. \"Тази безпомощност или нежелание на управляващите да се борят с беззаконието, а може би и двете, правят София най-несигурната столица в Европейския съюз\", заяви той.", "date": "2018.12.05", "title": "Николай Николов, БСП: Заснех травестити и полицаи да си бъбрят приятелски на бул. \"Христо Ботев\""}
{"url": "http://www.focus-news.net/news/2018/12/05/2598353/dots-antoniy-galabov-politolog-prozoretsat-za-predizvikvane-na-predsrochni-parlamentarni-izbori-e-zatvoren.html", "text": "Прозорецът за предизвикване на предсрочни парламентарни избори е затворен. Това каза за сутрешния блок „Добро утро, България“ на  Радио „Фокус“  политологът доц. Антоний Гълъбов. „Дизайнът на ГЕРБ е на партия, която е силно консолидирана около лидера си. ГЕРБ винаги са се явявали самостоятелно на избори, самият процес на подготовка на изборите винаги е протичал в рамките на самата партия и в това отношение няма проблем. Проблемът по-скоро е в това, че в предизборната кампания за eвропейските избори, ГЕРБ са изправени пред агресивна и разностранна атака към управлението, която е видима на всички равнища. Големият въпрос, от който до голяма степен ще зависят и изборните резултати, е колко ефективно ГЕРБ ще успява да управлява създалата се множествена криза“, обясни доц. Антоний Гълъбов. Той каза още, че намаляването на шансовете за провеждане на предсрочни избори ще предизвика радикални призиви и бурни прояви на недоволство от управлението, отколкото реална политическа криза. Това създава напрежение и обезсилва управляващите, обясни той. ГЕРБ ще разреши проблемите си, ако успее да формулира нови и ясни управленски приоритети и консолидира мнозинството, обобщи политологът.", "date": "2018.12.05", "title": "Доц. Антоний Гълъбов, политолог: Прозорецът за предизвикване на предсрочни парламентарни избори е затворен"}
{"url": "http://www.focus-news.net/news/2018/12/05/2598347/predsedatelyat-na-pg-na-gerb-tsvetan-tsvetanov-se-sreshtna-daniel-friyd-ot-rakovodstvoto-na-atlanticheskiya-savet-na-sasht.html", "text": "Председателят на Парламентарната група на ГЕРБ и заместник-председател на партията Цветан Цветанов проведе работна среща с посланик Даниел Фрийд. Това съобщиха от пресцентъра на  ПП ГЕРБ . Той е член на ръководството на Атлантическия съвет - водещ американски мозъчен тръст в областта на външната политика. Също така Фрийд е бил помощник държавен секретар на САЩ в администрациите на президентите Джордж Буш и Барак Обама. От години Цветанов и Фрийд развиват успешно сътрудничество в областта на задълбочаването на двустранните отношения между България и САЩ.  \r\nПо време на разговора двамата обсъдиха въпроси от двустранен интерес най-вече в областта на регионалната сигурност. Цветанов представи резултатите от Българското председателство на Съвета на Европейския съюз през първата половина на 2018 г., като постави акцент върху европейската перспектива пред Западните Балкани. Двамата се обединиха около мнението, че европейската интеграция на страните от региона има решаващо значение за сигурността и стабилността на Балканите. Председателят на ПГ на ГЕРБ запозна посланик Даниел Фрийд с вътрешнополитическата обстановка в страната ни и процесите, които се наблюдават в навечерието на изборите за Европейски парламент през месец май 2019 г. Специално внимание беше обърнато на дезинформацията и фалшивите новини, които успешно се използват от несистемните партии в Европа, както и от извъневропейски сили, имащи интерес от разединен и слаб Европейски съюз. Двете страни обсъдиха възможността през пролетта на 2019 г. в България да се проведе научна конференция, на която американски и европейски експерти да обсъдят ролята на дезинформацията в политическия дневен ред на държавите от Европа.", "date": "2018.12.05", "title": "Председателят на ПГ на ГЕРБ Цветан Цветанов се срещна Даниел Фрийд от ръководството на Атлантическия съвет на САЩ"}
{"url": "http://www.focus-news.net/news/2018/12/05/2598358/veliko-tarnovo-obezvrezhdat-izlezli-ot-upotreba-pestitsidi-v-svishtovskoto-selo-vardim.html", "text": "Обезвреждат излезли от употреба пестициди  и препарати за растителна защита в свищовското село Вардим. Те се съхраняват в запечатан от години склад. Дейностите по унищожаването им са част от проект „Екологосъобразно обезвреждане на излезли от употреба пестициди и други препарати за растителна защита с изтекъл срок на годност“. Това съобщиха за  Радио „Фокус“ – Велико Търново  от Община Свищов. След отварянето на склада, в присъствието на петчленна комисия, помещението бе предадено на избрания изпълнител. Според договора той трябва да опакова опасните препарати и да ги транспортира за окончателно обезвреждане и унищожаване в Швейцария в 29-дневен срок. След това мястото ще бъде почистено. Кметът на село Вардим Сенка Добрева изрази удовлетворение от решаването на дългогодишния  проблем. Тя уточни, че складът е създавал неудобства на жителите на селото с неприятни миризми, притеснения е имало и от просмукване в подпочвените води. Закриването му е била една от основните задачи за изпълнение след встъпването ѝ в длъжност. \r\nЛуиза ТРАНЧЕВА", "date": "2018.12.05", "title": "Велико Търново: Обезвреждат излезли от употреба пестициди в свищовското село Вардим"}
{"url": "http://www.focus-news.net/news/2018/12/05/2598356/predsedatelyat-na-us-na-api-inzh-svetoslav-glosov-shte-otkrie-rehabilitiranite-21-km-ot-pat-ii-49-targovishte-razgrad-na-6-dekemvri.html", "text": "На 6 декември председателят на Управителния съвет на Агенция „Пътна инфраструктура“ инж. Светослав Глосов ще открие рехабилитираните 21 км от път II-49 Търговище – Разград. Това съобщиха от пресцентъра на  Агенция „Пътна инфраструктура“ . Откриването на обекта ще бъде на 6 декември в 11.00 часа при кръговото кръстовище на път II-49 Търговище - Разград и път II-51 Бяла - Попово - Лозница, в близост до село Трапище. Участъкът е в лот 13 на Оперативна програма „Региони в растеж“ 2014-2020 г., която се съфинансира чрез Европейския фонд за регионално развитие и националния бюджет. На събитието са поканени да присъстват народните представители от региона, областните управители на Разград и Търговище, кметовете на населените места и др. \r\nИзпълнител на строително-монтажните работи на лот 13 е „Пътинженерингстрой-Т“ ЕАД. Стойността на договора е 14 730 557,56 лв. с ДДС. Строителният надзор е осъществен от „Пътинвест-инженеринг” АД. Техният договор е за 360 423,60 лв. с ДДС. Авторският надзор е на „Трансконсулт - 22“ ООД. Договорът им е за 9 949,50 лв. с ДДС. \r\nОбщата стойност на проекта BG16RFOP001-7.001-0012 Лот 13 ,,Път II-49 Търговище - Разград от км 9+800 до км 11+832,85 и от км 11+942,87 до км 30+658,87, с обща дължина 20,749 км, област Разград“ е 15 526 036,84 лв. с ДДС. Съфинансирането от Европейския съюз е 85% - 13 125 731,31 лв. с ДДС. Националното съфинансиране е 15% - 2 316 305,53 лв. с ДДС, а собственият принос е 84 000 лв. с ДДС.", "date": "2018.12.05", "title": "Председателят на УС на АПИ инж. Светослав Глосов ще открие рехабилитираните 21 км от път II-49 Търговище - Разград на 6 декември"}
{"url": "http://www.focus-news.net/news/2018/12/05/2598359/dimitar-margaritov-kzp-potrebitelite-da-pazaruvat-samo-v-registrirani-targovski-obekti-za-praznika-nikulden.html", "text": "Потребителите да пазаруват само в регистрирани търговски обекти за празника Никулден. Това каза в интервю за сутрешния блок „Добро утро, България“ на  Радио „Фокус“ , Димитър Маргаритов, председател на Комисията за защита на потребителите (КЗП). Той добави, че трябва да се следи стриктно и за етикетите при закупуване на риба, защото продуктът е специфичен и може да последват сериозни здравословни проблеми, ако се попадне на некачествен продукт. Димитър Маргаритов каза още, че са започнали проверки по търговските обекти, с цел безопасността на потребителите около празниците.„Потребителите трябва да пазаруват от места, където тези продукти са правилно съхранявани и където са обявени коректно цените, защото така трудно би могло да се играе с така наречените намаления, проценти и промоции. Рибата е стока, която се пуска за много кратък период от време в продажба и хората не трябва да се подвеждат по някакви проценти, анонсиращи намаление на стоката“, поясни Димитър Маргаритов. Той каза още, че предвид предстоящия празник 8-ми декември, студентите могат да сигнализират за нарушения в предлаганите услуги в хотелите или заведенията. Председателят на КЗП посъветва студентите, ако в хода на студентския празник са налице нередности – първо да се обърнат към съответния търговец: хотелиерът или ресторантьорът за съдействие, ако те откажат да помогнат, комисията има готовност да съдейства и при необходимост да наложи съответните санкции.", "date": "2018.12.05", "title": "Димитър Маргаритов, КЗП: Потребителите да пазаруват само в регистрирани търговски обекти за празника Никулден"}
{"url": "http://www.focus-news.net/news/2018/12/05/2598360/varna-mazh-poluchi-3-godini-zatvor-s-4-godishen-izpitatelen-srok-za-predizvikvane-na-katastrofa-pri-koyato-e-zaginal-edin-chovek.html", "text": "Мъж получи 3 години затвор с 4-годишен изпитателен срок за предизвикване на катастрофа, при която е загинал един човек. Това съобщиха от пресцентъра на  Апелативна прокуратура - Варна . 55-годишният подсъдим Стефан Д., който беше предаден на съд с обвинителен акт на Окръжната прокуратура във Варна за причиняване смъртта на словашки гражданин и средни телесни повреди на спътника му при пътен инцидент в аварийната лента на автомагистрала „Хемус“, получи осъдителна присъда. Състав на Варненския окръжен съд го осъди на 3 години лишаване от свобода с 4-годишен изпитателен срок и го лиши от право да управлява МПС за 3 години. Присъдата бе постановена при условията на съкратено съдебно следствие и 55-годишният водач на камион-влекач бе признат за виновен за престъпление по член 343, ал. 4, във връзка с ал. 3, буква „б“ от НК.  \r\nНа 3 август 2017 г. дошлите на почивка в България словашки граждани спрели за кратко в аварийната лента на автомагистралата. Видимостта била отлична, а времето – горещо.  \r\nПодсъдимият пътувал от пристанище Варна за Каолиново, за да извърши втори курс с доставка на стоки от завода. 55-годишният Стефан Д. бил уморен, тъй като предишната вечер му се наложило да спи в камиона, за да бъде натоварен сутринта. След като доставил стоката на пристанището във Варна, той поел отново за Каолиново.  \r\nЛипсата на интензивно движение  и натрупаната умора притъпили реакциите на шофьора. Много късно той забелязал спрялата шкода в аварийната лента. Последвал удар в лекия автомобил. Заради разликата във височините на МПС-та товарният камион притиснал задната част на колата, счупил конзолата на теглича, който оставил диря на асфалта. Лекият автомобил се завъртял около вертикалната си ос, напуснал пътя и се ударил в ската, а след това се завъртял и около хоризонталната си ос. Едва тогава Стефан Д. предприел спиране на управлявания от него камион.  \r\nПострадалите словашки граждани били настанени за лечение в болницата „Света Анна“ във Варна. Час по-късно по-възрастният Ян Л. починал в шоковата зала. Спътникът му Станислав К.  получил няколко средни телесни повреди – счупени ребра, хемоторакс, контузия на гръдния кош и др. Съдебномедицинската експертиза, назначена по случая, посочила, че смъртта на Ян е вследствие на тежка комбинирана гръдна травма с разкъсване на аортата и белите дробове, контузия на сърцето и други тежки увреждания на жизненоважни органи.    \r\nНито починалият водач на лекия автомобил, нито шофьорът на камиона са употребили алкохол. От приложена справка по делото става ясно, че  подсъдимият има издадени 3 наказателни постановления и е глобяван два пъти с фиш за нарушения по Закона за движение по пътищата. \r\nПрисъдата на Варненския окръжен съд подлежи на обжалване пред Апелативния съд.", "date": "2018.12.05", "title": "Варна: Мъж получи 3 години затвор с 4-годишен изпитателен срок за предизвикване на катастрофа, при която е загинал един човек"}
{"url": "http://www.focus-news.net/news/2018/12/05/2598365/dobrich-ribniyat-pazar-v-grada-predlaga-raznoobrazie-v-navecherieto-na-nikulden-tsenite-sa-bez-promyana-ot-predhodni-godini.html", "text": "Рибният пазар в града предлага разнообразие в навечерието на Никулден, цените са без промяна от предходни години, предаде кореспондент на  Радио „Фокус” – Варна . Най-търсената и предпочитана риба за празника е шаранът. Предлага се както в специализираните рибни магазини, така и във веригите хипермаркети. Килограмът е 6.00 лв. С цена около 6.00 лв. са също бялата риба, толстолобът и хекът. Малко по-скъпи са розовата треска – 8.00 лв. за килограм, филе от толстолоб – 9.00 лв., пъстърва – 9.50 лв. Търговците предлагат и по-скъпи видове като лаврак, ципура, сьомгова пъстърва, сьомга от развъдници, филе от бяла риба. Цената се движи в широки граници – от 14.00 лв. до над 25.00 лв. По щандовете не липсват и други морски дарове, филета от пушена риба – скумрия и паламуд, замразени миди и скариди, хайвер. Оживлението вече е обхванало магазините, като търговците очакват пикът да е вечерта и утре.  \r\nЖулиета НИКОЛОВА", "date": "2018.12.05", "title": "Добрич: Рибният пазар в града предлага разнообразие в навечерието на Никулден, цените са без промяна от предходни години"}
{"url": "http://www.focus-news.net/news/2018/12/05/2598351/glavniyat-prokuror-sotir-tsatsarov-razsledvaneto-sreshtu-evgeni-krusev-e-za-dlazhnostno-prestaplenie-svarzano-s-narushenie-na-zakona-za-obshtestvenite-porachki.html", "text": "Разследването срещу Евгени Крусев е за длъжностно престъпление, свързано с нарушение на Закона за обществените поръчки. Това каза пред журналисти главният прокурор Сотир Цацаров във връзка с подалия оставка зам.-кмет на София Евгени Крусев, предаде репортер на  Агенция „Фокус“ . „Конкретно е свързано с обществената поръчка за шумо и виброизолиращи подложки. Става дума за нарушение на Закона за обществените поръчки и отговорността ще бъде за длъжностно престъпление”, заяви Цацаров. \r\n„Действително призовка е връчена - към момента, в който обвинението е предявено, ще има пълна информация за какво става дума“, добави той.", "date": "2018.12.05", "title": "Главният прокурор Сотир Цацаров: Разследването срещу Евгени Крусев е за длъжностно престъпление, свързано с нарушение на Закона за обществените поръчки"}
{"url": "http://www.focus-news.net/news/2018/12/05/2598364/plovdiv-apelativniyat-sad-namali-5-godishnata-efektivna-prisada-na-mazh-obvinen-za-prichinyavane-na-katastrofa-pri-e-ima-zaginal-edin-chovek.html", "text": "Апелативният съд намали с една година петгодишната ефективна присъда на 41-годишния Г.Б. Това съобщиха от пресцентъра на  Съда . Той е признат за виновен от Старозагорския окръжен съд в извършване по непредпазливост на катастрофа със смъртен случай. На 30 октомври 2015 г. край Стара Загора подсъдимият управлявал без да притежава необходимата правоспособност колата си „БМВ“, с която се блъснал в лек автомобил „Опел Астра“, управляван от 76-годишния Г.Д. от село Гурково. Опелът пресякла пътя му, за да свие по черен път, а подсъдимият вместо да спре, отклонил БМВ-то наляво и не могъл да избегне удара. От сблъсъка водачът на Астрата останал заклещен в купето. На следващия ден починал в болница от нараняванията  си. \r\nАпелативните магистрати приемат, че в катастрофата има съпричиняване от страна на пострадалия, тъй като той отнел предимството на подсъдимия, което също е грубо нарушение на правилника за движение по пътищата. От друга страна съдиите са отчели, че спрямо Г.Б. има издадени 11 наказателни постановления, с които освен другите допуснати нарушения е установено, че управлява автомобил, без необходимото свидетелство за това. \r\nРешението подлежи на протест и обжалване пред Върховния касационен съд.", "date": "2018.12.05", "title": "Пловдив: Апелативният съд намали 5-годишната ефективна присъда на мъж, обвинен за причиняване на катастрофа, при е има загинал един човек"}
{"url": "http://www.focus-news.net/news/2018/12/05/2598366/kanal-5-makedoniya-vmro-dpmne-obyavi-nov-protest.html", "text": "В обедните часове на сряда опозиционната ВМРО-ДПМНЕ организира пореден протест срещу политиката на управляващата в Скопие коалиция, предава македонската телевизия  „Канал 5“. \r\nКакто и предходният протест, така и този ще започне от площад „ВМРО“ в македонската столица. Лидерът на опозицията Християн Мицковски ще призове правителството да си подаде оставка и да обяви предсрочни избори. Така председателят на ВМРО-ДПМНЕ отново призова гражданите на югозападната съседка да се включат в „революцията“, извършвана с методите на Махатма Ганди, коментира телевизията. Тереза Герова", "date": "2018.12.05", "title": "„Канал 5“ (Македония): ВМРО-ДПМНЕ обяви нов протест"}
{"url": "http://www.focus-news.net/news/2018/12/05/2598368/burgas-svetlinite-na-kolednata-elha-shte-badat-zapaleni-po-vreme-na-vecherniya-nikuldenski-kontsert-na-6-dekemvri.html", "text": "Светлините на коледната елха в Бургас ще бъдат запалени по време на вечерния Никулденски концерт на пл. „Тройката“ на 6 декември. Това съобщиха от  Община Бургас . Концертът ще започне в 17.30 часа, а водещи ще бъдат безспорните любимци на публиката - Тони Димитрова и Калин Сърменов. \r\nИстинско музикално пиршество са подготвили диригентите Цанислав Пенков с камерния щрайх оркестър и Атанас Камиларов с бургаския духов оркестър. \r\nИ какво е бургаски концерт без любимите бургаски песни и неповторимите „Фортисимо“ с ръководител Милена Добрева. А ръководителят на ансамбъл „Странджа“ Марио Егов е подготвил изненада, която едва ли друг път сте виждали. Хор „Родна песен\", балетна формация и тромпетен ансамбъл при НУМСИ „Проф. Панчо Владигеров“-Бургас ще направят празничната никулденска нощ още по-вълнуваща и незабравима. \r\nНа голямата сцена ще се качи и любимецът на публиката Орлин Павлов. Атмосферата на празничния 6 декември ще продължат да нажежават музикантите от култовата банда P.I.F., които ще изпълнят своите незабравими хитове. \r\nКоледната елха на Бургас ще грейне в 18.00 часа. По традиция светлините ще бъдат запалени от кмета на Община Бургас Димитър Николов и изявили се със своите успехи бургазлии през годината.", "date": "2018.12.05", "title": "Бургас: Светлините на коледната елха ще бъдат запалени  по време на вечерния Никулденски концерт на 6 декември"}
{"url": "http://www.focus-news.net/news/2018/12/05/2598362/tass-mvnr-na-rusiya-razpolaga-s-informatsiya-za-zasilvane-na-voennoto-prisastvie-na-ukrayna-v-donbas.html", "text": "Говорителят на Министерството на външните работи на Руската федерация Мария Захарова обяви, че постъпва информация за засилване на военното присъствие на Украйна в Донбас, предава  TACC . \r\n„В името на запазването на властта управляващите в Киев са готови на всичко за разпалването на нов блицкриг в югоизточната част на страната. За съжаление, през последните дни, все повече и повече започва да се появява информация за активни подготовки за евентуални насилствени действия от страна на Въоръжените сили на Украйна в Донбас. Зад шумната информационна завеса, когато режимът в Киев се опитва да насочи вниманието на света към собствената си провокация в Керченския пролив, който определя като агресивни действия на Русия, в региона (на Донбас) се прехвърлят съществени офанзивни компоненти“, предупреди Захарова.  \r\nДипломатът отбеляза, че за да подготви нова провокация в Донбас, Киев се опитва да се възползва от въвеждането на военното положение в някои части на страната. Съгласно думите й, военна техника се съсредоточава по цялата линия на съпрокосновение; към Мариупол са прехвърлени танкови подразделения. Забелязани са и специалисти от частни военни комапнии, които са обучавали сътрудници на украинските спецчасти за провеждането на настъпателни операции.  \r\n„Военното положение е камуфлаж, щит, зад който (президентът на Украйна Петро) Порошенко се опитва да скрие намерението си да организира поредна провокация в Донбас. Всичко това отново ще се представи като очевидно свидетелство за т.нар. руска агресия“, отбеляза Захарова. Тереза Герова", "date": "2018.12.05", "title": "ТАСС: МВнР на Русия разполага с информация за засилване на военното присъствие на Украйна в Донбас"}
{"url": "http://www.focus-news.net/news/2018/12/05/2598367/blagoevgrad-shestvie-shte-postavi-nachaloto-na-tseremoniyata-po-zapalvaneto-na-kolednite-svetlini-v-grada.html", "text": "Броени часове остават до началото на тържествената програма за запалването на коледните светлини в Благоевград. Това съобщиха от пресцентъра на  Общината . В 18.30 часа кметът на Община Благоевград д-р Атанас Камбитов, заедно с децата на Благоевград, Дядо Коледа и Снежанка, ще запалят символично хилядите светлини на елхата на площад „Георги Измирлиев“. По традиция, церемонията по запалването на светлините ще започне с шествие, което ще тръгне в 18.15 часа от Съдебната палата. Празничното шествие, ще стигне до площад „Георги Измирлиев“, където на специално построена сцена, жители и гости ще посрещнат водещата Мария Силвестър, която ще се погрижи за доброто настроение на благоевградчани.  Децата на Благоевград ще зарадват присъстващите с познати и любими изпълнения до пристигането на самия Дядо Коледа.  \r\n  Много изненади и празнични предизвикателства очакват публиката, а организаторите от Община Благоевград обещават и тази година да бъде магично. Със символичното запалване светлините на града, се поставя началото и на богатия от събития Коледен фестивал, който тази година се преминава под мотото „Следвай звездата, озари пътя!“.", "date": "2018.12.05", "title": "Благоевград: Шествие ще постави началото на церемонията по запалването на коледните светлини в града"}
{"url": "http://www.focus-news.net/news/2018/12/05/2598371/burgas-66-godishen-velosipedist-e-blasnat-ot-lek-avtomobil-na-patya-sungurlare-selo-slavyantsi.html", "text": "66-годишен велосипедист е блъснат от лек автомобил на пътя Сунгурларе – село Славянци. Това съобщиха от  ОДМВР - Бургас . Инцидентът е станал на 03 декември т.г. около 09.40 часа. Водачът на лек автомобил \"Фолксваген Пасат\", движещ се с несъобразена с пътните условия скорост на прав участък от пътя, застига попътно движещи се велосипедисти и при наличие на насрещно движещи се автомобили, не успял да спре или да ги изпревари, като блъснал 66-годишния С.Й. от с. Славянци, който получил натъртване на таза, без опасност за живота. След настъпване на ПТП водачът на автомобила напуснал местопроизшествието, без да уведоми контролните органи.", "date": "2018.12.05", "title": "Бургас: 66-годишен велосипедист е блъснат от лек автомобил на пътя Сунгурларе – село Славянци"}
{"url": "http://www.focus-news.net/news/2018/12/05/2598373/danka-lyurtova-zam-kmet-na-karlovo-priklyuchi-rabotata-po-obrazovatelnata-infrastruktura-v-investitsionnata-programa-na-obshtinata.html", "text": "Приключи работата по образователната инфраструктура в Инвестиционната програма на Община Карлово. Това каза в предаването „Часът на Карлово” на  Радио „Фокус” – Пловдив  зам.-кметът на Карлово Данка Люртова. По думите ѝ в тази инфраструктура са вложени 7 174  46 лева. „Един от най-мащабните, най-сложен и много отговорен обект, за който приехме предизвикателството да направим и игрище за тенис на корт на покрива, е този в СУ „Васил Левски”, посочи Люртова. По думите ѝ това е единственото училище с игрище за тенис на корт на покрива. Обуктът е бил труден за изпълнение и заради факта, че не се е работило на нов терен, а върху стар терен с използването на  нови технологии. Трудността е произлизала и от факта, че е трябвало да се носи отговорност и за учениците в училището, докато се работи по обекта. \r\nВ проекта е било предвидено разширение на физкултурния салон, ремонтиране на съществуващото игрище в двора и поставяне на нова настилка. В училището е изградено и мултифункционално игрище за волейбол, футбол, баскетбол, прибиращи се трибуни, санитарни възли и съблекалня. До игрището за тенис на корт на покрива се стига с панорамен асансьор. Предвиден е и достъп за хора с увреждания, видеонаблюдение, климатизация, топлоизолация и пожароизвестяване. \r\n„Новоизградената база ще бъде ползвана от спортните клубове на територията на общината и от всички граждани”, каза още Данка Люртова. От общината се надяват хората да умеят да пазят новите придобивки. \r\nЗам.-кметът добави, че по проекта на общината „Мерки за повишаване качеството на средата на обучение в общински училища и детски градини в Карлово и филиали“ бяха изградени още нова спортна зала и нови три спортни площадки в СУ „Васил Левски“, нов тенис корт в ОУ „Св. св. Кирил и Методий“, многофункционални спортни площадки в ОУ „Райно Попович“ и СУ „Васил Левски“, нов корпус и нови детски площадки в ДГ „Ана Козинарова“, филиал с. Розино, извършена е реконструкция и модернизация на плувен басейн в СУ „Христо Проданов“, реконструкция и модернизация на детските площадки и прилежащи терени във всички детски градини на територията на град Карлово и кв. Сушица. \r\nЦветана ТОНЧЕВА", "date": "2018.12.05", "title": "Данка Люртова, зам.-кмет на Карлово: Приключи работата по образователната инфраструктура в Инвестиционната програма на Общината"}
{"url": "http://www.focus-news.net/news/2018/12/05/2598369/d-r-boyka-radeva-bchk-petrich-kogato-blagotvoritelnite-kampanii-sa-kam-opredeleno-litse-horata-se-vklyuchvat-po-aktivno.html", "text": "Когато благотворителните кампании са към определено лице, хората се включват по-активно, отколкото при обявена стандартна кампания. Това каза за  Радио „Фокус“ - Пирин  д-р Бойка Радева, председател на Български червен кръст - Петрич. Тя отбеляза, че ще отбележат Деня на доброволеца, който е днес, на 7 декември със среща на Областния съвет доброволци. По думите ѝ на срещата ще обменят опит и ще начертаят плановете си за 2019 година. „Заедно със Сдружение „Заедно можем повече“ инициирахме една акция за събиране на капачки за подпомагане на нашето неонатологично отделение. Освен това направихме акция за набиране на помощи за момчето, което пострада при катастрофата в Петрич, за закупуване на протеза, която ще струва наистина много пари. В тази акция ще се включат повече хора, защото тази сума е непосилна и за родителите, и за организациите, които са се включили. Освен това участвахме в благотворителен концерт за набиране на средства за едно момиче, което се нуждае от средства за лечение в чужбина“, посочи д-р Радева. Тя добави, че в момента в голяма търговска верига са поставени кошници, в които се събират продукти и ще събират такива известно време за коледните празници за подпомагане на хора в неравностойно положение. \r\nНатали СТЕФАНОВА", "date": "2018.12.05", "title": "Д-р Бойка Радева, БЧК - Петрич: Когато благотворителните кампании са към определено лице, хората се включват по-активно"}
{"url": "http://www.focus-news.net/news/2018/12/05/2598372/dogovori-za-228-mln-leva-sa-sklyucheni-v-yugoiztochen-rayon-po-op-regioni-v-rastezh-2014-2020.html", "text": "Бенефициенти от Югоизточен район са сключили общо 70 договора на стойност 228 млн.лева по Оперативна програма „Региони в растеж“ 2014-2020. Това съобщиха от  Областна администрация – Сливен . \r\nВ процес на изпълнение са 39 договора, а на отчитане – 31 договора. Данните бяха съобщени на заседание на Регионалния съвет за развитие на Югоизточен район /ЮИР/, което се проведе в областната администрация в Ямбол. \r\nВ заседанието участваха зам. областният управител на Сливен Камен Костов, представители на областните и общинските администрации, на работодателски организации в четирите области от ЮИР Ямбол, Бургас, Стара Загора и Сливен. Сред точките в дневния ред бе представяне на напредъка в изпълнението на секторни оперативни програми. \r\nОт 1 януари 2019 г. председателството на Регионалния съвет за развитие и Регионалния координационен комитет на ЮИР, на ротационен принцип, за срок от шест месеца поема областният управител на Сливен Чавдар Божурски. Символичният плакет на председателството бе предаден от областния управител на област Ямбол Димитър Иванов.", "date": "2018.12.05", "title": "Договори за 228 млн. лева са сключени в Югоизточен район по ОП „Региони в растеж“ 2014-2020"}
{"url": "http://www.focus-news.net/news/2018/12/05/2598374/stolichniyat-obshtinski-savet-tarsi-nachin-za-reshavane-na-problema-sas-zakupuvane-na-kvoti-za-vaglerodni-emisii.html", "text": "Столична община ще търси подкрепата на държавата в решаването на въпроса с въглеродните емисии, като за целта ще бъде предложено да се сформира работна група с представители на „Топлофикация София“ ЕАД, Столичния общински съвет, Столичната община, Министерството на eнергетиката и Министерството на околната среда и водите. Това предложение беше обсъдено от Постоянната комисия по инженерна инфраструктура и енергийно планиране на общинския  съвет, съобщиха от  СОС . \r\nВ последните години европейският пазар на квоти отбеляза ръст на цените над 300%, до нива от близо 25 евро/т. Това се дължи най-вече на очакванията, свързани с механизма за пазарна стабилност, който стартира през януари 2019 г. Рязкото повишение на цените създава сериозни проблеми на „Топлофикация София” ЕАД при закупуването на изискуемите количества въглеродни емисии. \r\nЦелта на работната група ще бъде да потърси начин за прехвърляне на наличните неизползвани редуцирани емисии от втория период, които да бъдат включени в Европейската схема за търговия с емисии по време на третия период. Една от най-важните задачи на работната група ще е да намери механизъм, по който тези квоти да не бъдат изгубени, а да останат валидни за използване в Европейската схема за търговия с емисии.  \r\nДруга основна задача пред работната група ще бъде намирането на възможности, чрез които националните компании, продаващи парникови емисии, да ги търгуват с други български дружества. В допълнение ще се търси начин за увеличаване размера на безплатните квоти на „Топлофикация София” ЕАД. \r\nСъщевременно, Топлофикация София ЕАД полага усилия чрез иновативни решения да намали обема на въглеродните емисии. Става дума за проекти - вече реализирани или в процес на изпълнение, които ще спестят 71 800 тона въглеродно емисии на стойност близо 1,4 млн. евро на годишна база.", "date": "2018.12.05", "title": "Столичният общински съвет търси начин за решаване на проблема със закупуване на квоти за въглеродни емисии"}
{"url": "http://www.focus-news.net/news/2018/12/05/2598375/smolyan-dva-pati-nad-normata-e-bilo-nalichieto-na-fini-prahovi-chastitsi-vav-vazduha-v-grada-na-4-dekemvri.html", "text": "С 2.34 пъти над средно дневната норма от 50.0 µg/m3 е било наличието на фини прахови частици във въздуха в Смолян на 4 декември. Това съобщиха за  Радио „Фокус“ – Смолян  от Регионалната инспекция по околната среда и водите – Смолян. В понеделник превишението бе с 1.93 пъти над нормата, а данните за събота и неделя показват съответно 2.03 и 1.86 над нормата. \r\nОсновен източник на фините прахови частици в атмосферния въздух са битовото изгаряне на твърдо гориво, както и автомобилният транспорт в съчетание с неблагоприятните климатични условия през последните дни. В Смолян и региона домакинствата се отопляват предимно на дърва и това е сред основните причини за високите нива на частиците във въздуха в студените зимни дни. \r\nНели ГЕРГЬОВСКА", "date": "2018.12.05", "title": "Смолян: Два пъти над нормата е било наличието на фини прахови частици във въздуха в града на 4 декември"}
{"url": "http://www.focus-news.net/news/2018/12/05/2598376/vechernye-novosti-sarbiya-tsru-izprashta-natovaren-s-orazhiya-korab-za-kosovskata-armiya.html", "text": "По данни на водещото белградско издание  „Вечернье Новости“  Централното разузнавателно бюро (ЦРУ) на САЩ е изпратило кораб, натоварен с оръжия, за нуждите на бъдещата армия на Косово.  \r\nСъгласно представената информация, корабът вече е на път през Атлантическия океан с крайна дестинация пристанището Драч в Албания, където специалният товар ще бъде транспортиран до база на Косовските сили за сигурност (КСС). \r\n„Вечернье Новости“ твърди, че оръжията са изпратени в рамките на постигната договореност за изпълнението на „мрачен сценарий“ Прищина да поеме контрола над северната част на Косово. В допълнение, разкрива изданието, в бившата сръбска провинция обучават служители за използването на оръжията, изпратени от САЩ.  \r\nПрипомня се, че правителството в Прищина възнамерява до 14 декември да обяви създаването на армия на Косово, в нарушение на всички международни споразумения. Тереза Герова", "date": "2018.12.05", "title": "„Вечернье Новости“ (Сърбия): ЦРУ изпраща натоварен с оръжия кораб за косовската армия"}
{"url": "http://www.focus-news.net/news/2018/12/05/2598363/prokuror-evgeniya-stankova-sedem-litsa-sa-zadarzhani-za-iznasyane-na-orazhiya-ot-zavod-arsenal-v-kazanlak.html", "text": "Седем лица са задържани за изнасяне на оръжия от завод „Арсенал“ в Казанлък. Това стана ясно от думите на прокурорът от Специализирана прокуратура Евгения Станкова по време на брифинг по повод поредна успешна съвместна операция на ГДБОП и Специализираната прокуратура, предаде репортер на  Агенция „Фокус“ . Тя обясни, че работата по случая е започнала по оперативна информация, че от септември 2017 г. е налице престъпна група, която се занимава с придобиването, съхраняването и разпространението на огнестрелно оръжие, боеприпаси и взривни вещества. „Претърсени са 9 адреса, задържани с мярка за 24 часа са седем лица, като вчера в рамките на сделката, при която са задържани лицата, в тях са намерени 10 автомата „Калашников“ и пистолети. Всички веществени доказателства са 17 автомата „Калашников“, 15 пистолета и 12 цеви за огнестрелно оръжие“, добави прокурор Станкова.", "date": "2018.12.05", "title": "Прокурор Евгения Станкова: Седем лица са задържани за изнасяне на оръжия от завод „Арсенал“ в Казанлък"}
{"url": "http://www.focus-news.net/news/2018/12/05/2598377/", "text": "Близо 30 г. от началото на Прехода, необходимо е да се намери вдъхновяваща кауза, която да обедини българските десни избиратели. Това каза в предаването „Вече 30 години-времето е наше“ на  Радио „Фокус“  Христо Панчугов, асистент в департамент „Политически науки“ на НБУ. По думите му десницата в лицето на СДС е важно да убеди избирателя, че може ясно да дефинира пътя на България. „Синята партия мина през доста трансформации, особено през последните няколко години, откровени лутания в политическата система в България. Партията има особено силна нужда да се опита да дефинира нова вдъхновяваща кауза пред своите избиратели и въобще пред българската десница, тъй като в последните години цялостно десницата се провали точно в тази задача – някак си да убеди българските десни избиратели и българската демократична общност, че тя знае пътя напред. Да ги убеди, че може да дефинира бъдещето на България. 30 г. от началото на прехода, особено е нужно да се намери вдъхновяваща кауза, която да обедини българските десни избиратели, която да даде реална алтернатива на политическото статукво в момента“, коментира той. Панчугов добави, че истинският проблем на българското общество са нефункциониращите политически партии, които не произвеждат политическо съдържание, партии които не създават политически елит, който да е отговорен, който да може да носи отговорност, който да може да дефинира големи политически цели и който всъщност да създава качествен политически дебат.", "date": "2018.12.05", "title": "Христо Панчугов, НБУ: Близо 30 г. от началото на Прехода, необходимо е да се намери вдъхновяваща кауза, която да обедини българските десни избиратели"}
{"url": "http://www.focus-news.net/news/2018/12/05/2598370/gl-komisar-ivaylo-spiridonov-gdbop-otkrita-e-pechatnitsa-za-falshivi-dokumenti-petima-dushi-sa-zadarzhani.html", "text": "Открита е печатница за фалшиви документи, петима души са задържани. Това каза на брифинг директорът на ГДБОП главен комисар Ивайло Спиридонов, предаде репортер на  Агенция „Фокус” . „Тези реализации са резултат от усилията на Специализираната прокуратура и ГДБОП по противодействие на тероризма. Това са огнестрелни оръжия, които биха достигнали до всяка една точка на планетата, а най-близката точка е вътрешността на Европа”, заяви Спиридонов. \r\nПо думите му първата реализация в София с голямо количество оръжия е в резултат на оперативната работа на колегите от отдел „Контратероризъм”. „Общото количество на автоматите „Калашников” са 65, 37 „Scorpion\", 43 пистолета от различни марки, 8 кг черен барут. Два сандъка със запалки за гранати. На една такава запалка мощността е 3 конски сили. 487 цеви, 2 пушки помпи, 14 дръжки със спусък РПГ. Патроните, които са иззети, на пръв поглед са около 50 000. Възможно е да излязат и 100 000”, допълни той. \r\nСпиридонов посочи, че по другата реализация в Казанлък, оперативната информация е придобита през месец септември 2017 г., а досъдебното производство е образувано септември 2018 г. „Беше задържано и лице, което е свързващо звено с група за фалшификации на документи. Той играеше посредник при договорките за огнестрелни оръжия. Забавихме реализацията по фалшивите документи, за да изчакаме по-добър момент по линия на огнестрелните оръжия. Общо по време на работата по групата в Казанлък са иззети 17 автомата „Калашников” със заглушители и 15 пистолета със заглушители. По време на реализацията по фалшивите документи са задържани 5 лица, като 3 от тях са чужди граждани, двама са българи. Намерена е и печатницата, където се печатат документите. Намерени са израелски, унгарски, иралиански фалшиви документи за самоличност, естонско разрешително за пребиваване чужденец, канадски визи, подправени документи на арабски и ирански език”, обясни Спиридонов.  \r\nЗаместникът на главния прокурор Иван Гешев допълни, че двама от задържаните чужденци са ирански граждани.  \r\nСпиридонов обясни още, че оръжията, които са излизали от завода в Казанлък са чисто нови.", "date": "2018.12.05", "title": "Гл. комисар Ивайло Спиридонов, ГДБОП: Открита е печатница за фалшиви документи, петима души са задържани"}
{"url": "http://www.focus-news.net/news/2018/12/05/2598378/pazardzhik-yubileynata-izlozhba-100-kadara-ot-100-godini-futbol-v-pazardzhik-shte-bade-predstavena-v-regionalniya-istoricheski-muzey.html", "text": "Юбилейната изложба „100 кадъра от 100 години футбол в Пазарджик” се открива в Регионалния исторически музей, съобщиха за  Радио „Фокус“ – Пазарджик  от културната институция. За първи път посетителите ще имат възможност да видят уникални непоказвани досега кадри от миналото на футбола в нашия град. Изложбата е част от инициативите по честване на един век футбол в Пазарджик и е подкрепена от Община Пазарджик и ФК „Хебър“. За случая са подбрани общо 100 ценни кадъра от различни периоди, които показват интересни моменти и факти от вековната футболна история. В изложбата фигурират снимки от фонда на музея, както и от държавния архив в Пазарджик, които също са основни организатори на инициативата, снимки от ветерани, бивши и настоящи футболисти и част от колекцията на главния редактор на сайта hebarfc.com Александър Алексиев. Организаторите са подготвили още изненади за всички, които посетят изложбата, а тя ще продължи до 20-и януари 2019 г. Откриването е днес от 17.00 часа.", "date": "2018.12.05", "title": "Пазарджик: Юбилейната изложба „100 кадъра от 100 години футбол в Пазарджик” ще бъде представена в Регионалния исторически музей"}
{"url": "http://www.focus-news.net/news/2018/12/05/2598380/predsedatelyat-na-pg-na-gerb-tsvetan-tsvetanov-se-sreshtna-s-direktora-na-ofisa-po-tsentralnoevropeyski-vaprosi-v-darzhavniya-departament-na-sasht-daniel-loutan.html", "text": "Председателят на парламентарната група на ГЕРБ и заместник-председател на партията Цветан Цветанов се срещна с директора на Офиса по Централноевропейски въпроси в Държавния департамент на САЩ Даниел Лоутън. Това съобщиха от пресцентъра на  ПП ГЕРБ . По време на разговора Лоутън изрази благодарност към България за надеждното партньорство и сътрудничество. Беше специално изтъкнато, че израз на отличното сътрудничество между двете държави са скорошните срещи между министър-председателят Бойко Борисов и държавния секретар Майк Помпео през месец септември в Ню Йорк и срещата в началото на ноември във Вашингтон между Помпео и българския външен министър Екатерина Захариева. Американската страна изказа поздравления и за успешното приключване на Българското председателство на Съвета на ЕС през първата половина на 2018 г. Цветан Цветанов и Даниел Лоутън се обединиха около мнението, че извеждането като приоритет на нашето Председателство на европейска перспектива пред Западните Балкани е фактор с решаваща важност за региона. По този начин се дава ясна перспектива пред тези държави за тяхното европейско бъдеще. Радостен е фактът, че Западните Балкани са разглеждани приоритетно и по време на сегашното Австрийско председателство, а и по време на предстоящото през първата половина на 2019 г. Румънско председателство. \r\nПо време на разговора беше обърнато специално внимание и на въпроси, касаещи енергийната сигурност. Американската страна подчерта важността на интерконекторната връзка между България и Гърция, като реална възможност за диверсификация на снабдяването с газ за региона. От своя страна Цветан Цветанов представи идеята за газовия хъб \"Балкан\" и възможностите, които съоръжението дава за диверсификацията на доставките. \r\nДвете страни обсъдиха и модернизацията на българската армия, най-вече в сферата на предстоящото закупуване на нови изтребители за българската авиация. Цветанов информира, че в момента тече процедура по уточняване на офертите с тримата участници в търга - Ф-16, Грипен и Юрофайтър. Решението ще бъде на българския парламент, като най-вероятно ще бъде взето през първата половина на 2019 г. \r\nПо време на разговора беше обсъдена и парламентарната работа по новият Закон за вероизповеданията и някои от текстовете,  които будят тревога у чуждестранните църкви. Цветан Цветанов гарантира,  че религиозните права на гражданите са гарантирани от Конституцията на Република България и никой няма намерение да нарушава тези права. Между първо и второ четене на закона е имало широка дискусия по темата, в т.ч. и с представители на обществени и религиозни организации и всички дискусионни моменти са били изчистени и преодолени. В предстоящия за приемане закон няма текстове, които могат да будят тревога в насока накърняване на религиозните права и свободи, подчерта Цветанов. \r\nДнес Цветан Цветанов ще участва в официалната траурна церемония в Националната катедрала на Вашингтон по повод смъртта на 41-ия президент на САЩ Джордж Х. У. Буш. Очаква се на церемонията да присъстват повечето бивши президенти на Съединените щати, както и настоящият президент Доналд Тръмп.", "date": "2018.12.05", "title": "Председателят на ПГ на ГЕРБ Цветан Цветанов се срещна с директора на Офиса по Централноевропейски въпроси в Държавния департамент на САЩ Даниел Лоутън"}
{"url": "http://www.focus-news.net/news/2018/12/05/2598379/shumen-detsa-izrabotvaha-koledni-kartichki-v-regionalniya-istoricheski-muzey.html", "text": "Деца изработваха коледни картички в Регионалния исторически музей, предаде репортер на  Радио “Фокус” - Шумен . В творческото ателие, чийто домакин беше Регионалният исторически музей,  участваха второкласници от НУ “И. Р. Блъсков”, водени от учителката Станка Захариева. Децата изработиха свои коледни картички, като рисуваха, апликираха, оцветяваха. Преди практическата работа, малките гости разгледаха част от богатата колекция празнични картички, която се съхранява в музея. В специална витрина бяха изложени образци от началото на 20-ти век - 1092 - 1930 година. Част от тях са внесени от Германия, пазени в албума на шуменската фамилия Вайсман. От Северина Васкова децата научиха, че първа коледна картичка е била изпратена преди повече от 170 години. “Децата останаха впечатлени от това, което видяха и научиха в музея. Всяко от тях може с лекота да изпрати електронно анимирано поздравително съобщение през интернет, но с удоволствие се включиха в творческото ателие и изработиха хартиена коледна картичка със собственоръчно написано пожелание. И ценното, което научиха е, че макар и поздравителните картички да се променят през годините, хората си пожелават и очакват едни и същи неща- Весела Коледа, Щастлива Нова Година, здраве, късмет, успехи”, каза Станка Захариева. \r\nИвелина ИВАНОВА", "date": "2018.12.05", "title": "Шумен: Деца изработваха коледни картички в Регионалния исторически музей"}
{"url": "http://www.focus-news.net/news/2018/12/05/2598381/mvr-dvama-dushi-sa-zaginali-a-19-dushi-sa-raneni-pri-katastrofi-v-stranata-prez-izminaloto-denonoshtie.html", "text": "Двама души са загинали, а 19 души са ранени при 16 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 6 тежки и 41 леки пътни инцидента, при които има един загинал и 10 ранени. От началото на годината са станали 6270 инциденти на пътя, при които са загинали 572 души, а 7944 са пострадали.  \r\nДанните за 2018 г. са динамични и не се считат за окончателни. При сравнение с реалните данни за загиналите (625) през същия период на 2017 г. се отчитат 53 (петдесет и трима) по-малко загинали участници в движението по пътищата през 2018 г.", "date": "2018.12.05", "title": "МВР: Двама души са загинали, а 19 души са ранени при катастрофи в страната през изминалото денонощие"}
{"url": "http://www.focus-news.net/news/2018/12/05/2598383/dots-antoniy-galabov-politolog-balgarskata-krayna-desnitsa-vsashtnost-e-krayna-levitsa.html", "text": "Българската крайна десница всъщност е крайна левица. Това каза за сутрешния блок „Добро утро, България“ на  Радио „Фокус“  политологът доц. Антоний Гълъбов. “Все още няма тежки формации, които обикновено се определят като крайнодесни. Те винаги са тясно свързани с армията и църквата. Добре е това, че в България крайна десница в истинския смисъл на думата не възниква. В същото време има крaйнолеви политически формации, част от които, твърдейки, че са патриотични, всъщност защитават интересите на чужда държава в България. Те са много по-опасни от крайните десници”, обясни доц. Антоний Гълъбов. Той каза още, че нуждата от нови лица е лайтмотив на политиката в държавата от 25 години. Има следи за политически инженеринг, търси се възможност отново да бъде сглобено нещо набързо, което да бъде хвърлено в публичното пространство. Съчетанието между европейски и местни избори не е подходящо за подобен политически инженеринг, обясни той. Въпреки това  ще се появят нови формации, които ще се насочат към социално-популистка проблематика, допълни политологът.", "date": "2018.12.05", "title": "Доц. Антоний Гълъбов, политолог: Българската крайна десница всъщност е крайна левица"}
{"url": "http://www.focus-news.net/news/2018/12/05/2598361/na-detsata-i-uchenitsite-s-uvrezhdaniya-shte-se-predostavya-podkrepa-za-razvitie-v-sistemata-na-obrazovanieto.html", "text": "Парламентът прие окончателни промени в Закона за хората с увреждания, с които на децата и учениците с увреждания, включително и на тези със специални образователни потребности, ще се предоставя подкрепа за личностно развитие в системата на предучилищното и училищното образование, предаде репортер на  Агенция „Фокус“ . Подкрепата ще се предоставя спрямо индивидуална оценка на всяко дете или ученик. \r\nПо закона висшите училища трябва да осигуряват специални приспособления, учебни материали, допълнителна преподавателска помощ на хората с увреждания, както и подготовка на специалисти за работа с тях. \r\nХората с увреждания ще имат право на медицинска, социална, трудова и психологическа рехабилитация. Медицинската рехабилитация ще включва диагностика, кинезитерапия, ерготерапия, поддържаща медикаментозна терапия. \r\nБиляна ИВАНОВА", "date": "2018.12.05", "title": "На децата и учениците с увреждания ще се предоставя подкрепа за развитие в системата на образованието"}
{"url": "http://www.focus-news.net/news/2018/12/05/2598382/kyustendil-po-6-mesetsa-zatvor-poluchiha-chetirimata-mazhe-koito-otkradnaha-pari-ot-bankomat-v-grad-sapareva-banya.html", "text": "По 6 месеца затвор получиха четиримата мъже, които откраднаха пари от банкомат в град Сапарева баня. Това съобщиха от пресцентъра на  Апелативна прокуратура - София . На 04 декември 2018 г. съдът е одобрил споразумение, сключено между Районна прокуратура – Дупница и защитата на четиримата подсъдими, извършили в съучастие кражба на парични средства от банкомат в град Сапарева баня.  \r\nОколо 03.20 часа на 09 ноември 2017 г. лицата с инициали Т.Б., К.М. и К.Й., при предварителен сговор, отнели касета с пари в размер на 8 700 лева. Мъжете направили и опит да се отнемат други касети, съдържащи 17 400 лева, но той останал недовършен, поради намеса на полицейски служители от РУ МВР - Дупница.  \r\nЧетвъртият подсъдим - Г.О., участвал в престъпното деяние като помагач. Управлявайки лек автомобил „Фолксваген“, той осигурявал безпрепятствено придвижване на друга кола, с която било извършено престъплението.  \r\nКражбата била реализирана чрез взривяване на вратата на АТМ устройство на банка ДСК. В резултат, освен банкомата били унищожени и други чужди движими вещи – фасадна витрина с врата, окачен таван, тапети, осветителни тела. Общата стойност на щетата възлиза на 21 280.58 лева.  \r\nЗа извършване на престъплението било използвано чуждо моторно превозно средство – лек автомобил „БМВ Х5“, което по-рано било противозаконно отнето в кв. „Овча Купел“ в гр. София от собственика му. Крадците сложили на колата регистрационна табела, издадена за друго превозно средство. Подсъдимите причинили на чуждия автомобил повреди на стойност 2 900 лева - на предна броня, предно окачване, заден мост, лява гума и джанта.  \r\nЧетиримата подсъдими са се признали за виновни за извършените от тях престъпления. На всеки от тях е определено наказание от по шест месеца „Лишаване от свобода“ при първоначален „общ“ режим на изтърпяване. Имуществените вреди от престъплението са възстановени.", "date": "2018.12.05", "title": "Кюстендил: По 6 месеца затвор получиха четиримата мъже, които откраднаха пари от банкомат в град Сапарева баня"}
{"url": "http://www.focus-news.net/news/2018/12/05/2598385/montana-dve-telefonni-izmami-sa-registrirani-na-teritoriyata-na-oblastta-v-ramkite-na-edno-denonoshtie.html", "text": "Две телефонни измами са регистрирани на територията на област Монтана за един ден, съобщиха от  ОДМВР - Монтана . Вчера около 13.15 часа в РУ - Вършец е получен сигнал от 79-годишна жителка на град Вършец, която заявила, че между 09.00 часа и 13.00 часа е станала жертва на телефонна измама. Местопроизшествието е посетено от служители на РУ - Вършец, които установили, че непознат мъж отправил към възрастната жена заплахи на домашния ѝ телефон, след което прекъснал връзката. След около 10 минути отново на домашния телефон позвънил непознат, който се представил за полицейски инспектор и поискал от жената номера на мобилния ѝ телефон, на който по-късно се обадил и ѝ дал указания къде да остави наличните си пари, за да помогне за залавянето на мъжа, заплашвал я преди него. Жената оставила сумата от около 1 200 лв. и се прибрала в дома си. След известно време се усъмнила, че обаждащият се е бил служител на полицията. Погледнала през прозореца и видяла, че оставените от нея пари ги няма. По случая е образувано досъдебно производство  в РУ - Вършец. \r\nСъщият ден  около 10.00 часа неизвестен извършител заблудил по телефона 79-годишна жителка на областния град и ѝ отнел 1 700 лв. Непознатият се представил за служител на полицията и я убедил да остави парите си в плик на външната врата, за да помогне за залавяне на телефонни измамници. По случая е образувано досъдебно производство  в РУ Монтана.", "date": "2018.12.05", "title": "Монтана: Две телефонни измами са регистрирани на територията на областта в рамките на едно денонощие"}
{"url": "http://www.focus-news.net/news/2018/12/05/2598384/ek-ekspert-ot-evropeyskata-komisiya-idva-v-balgariya-za-uchastie-v-diskusiya-za-ikonomicheskite-reformi.html", "text": "На 6 декември (четвъртък) от 9:30 ч. в София Хотел Балкан ще се проведе дискусия на тема „Макроикономическата картина в България в края на 2018 г.“ с участието на г-жа Керстин Йорна, заместник-генерален директор на Генерална дирекция „Икономически и финансови въпроси“ в Европейската комисия. Събитието е част от програмата на Българския икономически форум – „Предприемачество и растеж“, който се организира в партньорство с Представителството на Европейската комисия в България, съобщават от  Отдел \"Преса и медии\"  \r\nПредставителство на ЕК в България . \r\nГ-жа Йорна ще представи актуални данни от Есенния европейски семестър. Тя ще акцентира върху предизвикателствата пред България, свързани с макроикономическите и структурни реформи, които предстоят. Ще бъде засегната и темата за задълбочаването на паричния съюз и какво би означавало това за България.  \r\nЗа участие в дискусията са поканени водещи икономисти, представители на бизнес асоциации, работодателски организации, както и на публичните институции.", "date": "2018.12.05", "title": "EK: Експерт от Европейската комисия идва в България за участие в дискусия за икономическите реформи"}
{"url": "http://www.focus-news.net/news/2018/12/05/2598387/pazardzhik-na-ofitsialna-tseremoniya-shte-badat-vklyucheni-svetlinite-na-kolednata-elha-v-belovo.html", "text": "На официална церемония ще бъдат включени светлините на коледната елха в Белово. Това каза за  Радио „Фокус“ – Пазарджик  Катя Ванчева, директор на ЦПЛР - Белово. Тя обясни, че дървото е високо около 14 метра и е доставено от Горското стопанство в града. „В 17.00 часа на площад „Освобождение“ в Белово ще грейнат светлините на елхата, а след това ще започне празничната програма. В нея ще вземат участие ДГ „Щурче“ – гр. Белово и ЦПЛР – Детски комплекс – гр. Белово“, коментира Ванчева. Тя допълни, че площадът вече е украсен, а след запалването на светлините на елхата са предвидени и празнични илюминации. \r\nВаня НИКОЛОВА", "date": "2018.12.05", "title": "Пазарджик: На официална церемония ще бъдат включени светлините на коледната елха в Белово"}
{"url": "http://www.focus-news.net/news/2018/12/05/2598389/iliya-raev-bchk-varna-vsyaka-godina-dobrovoltsite-v-oblastta-se-uvelichavat.html", "text": "Всяка година доброволците във Варна и областта се увеличават. Това каза в интервю за  Радио „Фокус” – Варна  Илия Раев, председател на Областната организация на БЧК във Варна, по повод 5 декември – Международния ден на доброволеца. „Всяка година има ръст на доброволците. Може би това се дължи на личното чувство на гражданите, които разбират, че има много големи проблеми в обществото, например по-голям глад отпреди няколко години. В тази връзка хиляди доброволци във Варна и България раздават хранителни помощи с тонове. Това са 100 000 пакета хранителни продукти, които се раздават от доброволците, за да се задоволят потребностите на тези, които имат необходимост. Всичко това минава през ръцете на тези хора. Те помагат и при наводнения и други бедствия.  Над 1 500 души се включиха и работиха в помощ на кв. „Аспарухово“ при наводнението през 2014 година“, добави Илия Раев. По думите му доброволци от градските дружества на БЧК във Варна посещават домовете на стари хора, които нямат възможност да се грижат за себе си и им помагат. „Български червен кръст се явява като една структура, която помага на хората. Това е доброволчеството –  без да получаваш пари, да помагаш на хора в нужда“, заяви Илия Раев. \r\nМеждународният ден на доброволеца се чества за първи път през 1985 година по инициатива на ООН, когато световната организация приканва правителствата и неправителствените организации във всички страни да изкажат уважението и благодарността си към доброволците и да дадат по-голяма гласност на дейността им. На този ден обществото отдава своята почит към хората, които с безвъзмездния си труд помагат за подобряване на живота на уязвимите и нуждаещите се от помощ, с което допринасят светът да се превърне в по-мирно и безопасно място. \r\nМарияна ВАЛЕНТИНОВА", "date": "2018.12.05", "title": "Илия Раев, БЧК – Варна: Всяка година доброволците в областта се увеличават"}
{"url": "http://www.focus-news.net/news/2018/12/05/2598388/dots-antoniy-galabov-politolog-obshtestvenoto-obsazhdane-na-dokumenta-viziya-za-balgariya-ne-kompensira-ochevidnata-slabost-na-opozitsiyata.html", "text": "Общественото обсъждане на документа „Визия за България“ не компенсира очевидната слабост на опозицията. Това каза за сутрешния блок „Добро утро, България“ на  Радио „Фокус“  политологът доц. Антоний Гълъбов. Той обясни, че колкото по-слаба като ефикасност е опозицията, толкова по-радикално е политическото й поведение. „Избирателите на социалистическата партия са повече ангажирани и по-скоро разтревожени от това, което се случва в самата партия, не толкова около този документ, който поне по моя оценка е един сравнително среден като качество политически документ, който няма дори характера на стратегическа програма на БСП. Не е управленска програма, не е предизборна програма, това е документ, който стои някъде между онези документи, които би трябвало да има една партия, но след като има всичко останало“, коментира доц. Гълъбов. Той сравни поведението на БСП с това на ПП „Атака“ от 2005 година. Според него участието на опозицията в политическия процес е изключително слабо в момента. Избирателите на социалистическата партия ще започнат да се делят по няколко линии – първата е БСП да продължи да говори като националпопулистка партия, другата е да продължи да се отдалечава от семейството на Европейските социалистически и социалдемократически партии или ще се опита да се върне към траекторията на развитие на модерна европейска социалистическа партия, обобщи доц. Антоний Гълъбов.", "date": "2018.12.05", "title": "Доц. Антоний Гълъбов, политолог: Общественото обсъждане на документа „Визия за България“ не компенсира очевидната слабост на опозицията"}
{"url": "http://www.focus-news.net/news/2018/12/05/2598392/dobrich-komisiyata-za-izbor-na-predlozhenie-za-turistichesko-logo-na-grada-shte-provede-zasedanie-predi-kolednite-praznitsi.html", "text": "Предстои Комисията за избор на предложение за туристическо лого на града да проведе заседание. Това съобщи Петър Енев, директор на Дирекция „Икономическо развитие и европейски фондове“ (ИРЕФ) в Община град Добрич, предаде кореспондент на  Радио „Фокус” – Варна . Заседанието е било отложено поради заболяване на член на Комисията, на председателя доц. д-р Соня Алексиева и поради отсъствието на проф. Пламен Братанов. Очаква се до коледните празници да бъде проведено заседание. Петър Енев припомни, че на втория конкурс за предложени над 14 модела за туристическо лого на Добрич. На първия конкурс не бе избрано предложение.  \r\nЖулиета НИКОЛОВА", "date": "2018.12.05", "title": "Добрич: Комисията за избор на предложение за туристическо лого на града ще проведе заседание преди коледните празници"}
{"url": "http://www.focus-news.net/news/2018/12/05/2598391/zam-ministar-nikolay-nankov-vecher-spya-spokoyno-nyamam-nikakvi-narusheniya-v-razrez-sas-zakona-ili-s-morala.html", "text": "Вечер спя спокойно - нямам абсолютно никакви нарушения в разрез със закона или с морала. Това написа зам.-министърът на регионалното развитие и благоустройството Николай Нанков в профила си в социалната мрежа  „Фейсбук“  във връзка с появилата се информация, че живее в чуждо жилище, без да плаща пари. „Защото винаги съм бил на страната на истината, както и защото съм откровен по природа, без всякакво притеснение реших да не мълча, а да дам информация по въпросите, които от известно време витаят в публичното пространство. \r\nВсъщност всички отговори са отдавна в съответните регистри и нито един от тях не ме е притеснявал и не ме притеснява. \r\nНадлежно съм декларирал свързаност с физическото лице, с което преди 9 години сме били съдружници, както и това е упоменато в декларациите при проучванията, правени ми във връзка с достъп до класифицирана информация. Въпреки че бизнесът на бившата ми съдружничка няма връзка с проекти, управлявани от МРРБ“, заявява Нанков. \r\nТой посочва, че няма общ бизнес с Тодорка Сотирова или нейни близки, но признава, че член на семейство му, а след това и той самият е имал общ бизнес с близка на Тодорка Сотирова в далечните вече 2008 – 2009 г., когато е бил далеч от политиката и публичния живот. \r\nНанков обяснява, че на адреса на апартамента, част от който му е предоставен безвъзмездно от Сотирова, има регистрирано едно дружество и знае за това. \r\nТой добавя, че на адреса в гр. Априлци, където е родната му къща, прехвърлена му през 2017 г., са регистрирани две дружества, свързани с роднина на „семейната приятелка“, които не развиват дейност, видно от публикуваните годишни финансови отчети на електронната страница на Агенция по вписванията – търговски регистър на адрес www.brra.bg, която е публична и всеки може да направи справка относно тези обстоятелства. \r\n„Предвид справката в търговския регистър и очевадната липса на каквото и да било дейност, следва логично въпросните дружествата, регистрирани на двата адреса в гр. Априлци, да не изпълняват дейности, включително и по европроекти и обществени поръчки. След направена справка същото важи и за дружеството, регистрирано на адреса в гр. София“, посочва зам.-министърът \r\n„На критиците си ще кажа, че нямам абсолютно никакви нарушения, които да са в разрез със закона или с морала. Вечер спя спокойно и пожелавам на всичките си „доброжелатели“ да са в същия мир със себе си и съвестта си“, заявява Николай Нанков.", "date": "2018.12.05", "title": "Зам.-министър Николай Нанков: Вечер спя спокойно - нямам никакви нарушения в разрез със закона или с морала"}
{"url": "http://www.focus-news.net/news/2018/12/05/2598395/pazardzhik-zhena-se-e-zadushila-sled-kato-e-bila-zavarzana-74-godishen-mazh-e-zadarzhan-za-nepredumishleno-ubiystvo.html", "text": "Задържан е мъж от Пазарджик за непредумишлено убийство, съобщи за  Радио „Фокус“ – Пазарджик  говорителят на ОДМВР Мирослав Стоянов. Той обясни, случаят е от снощи. „Подаден е сигнал, на който се отзовава полицията и установява, че в къща в Пазарджик е починала млада жена. Първоначално при огледа е установено, че смъртта е настъпила в резултат на задушаване. Мъж на 74 години, който е собственик на жилището, приютява 40-годишната жена, преди няколко дни под предлог, че тя е изгонена от близките си. Снощи възниква скандал между двамата. След словесната свада, последвала и физическа саморазправа. Мъжът, за да се справи, я е вързал не само за тялото, но и за шията. След това потърсил съдействие от страна на полицията, за да я изгони от дома си. Когато полицаите пристигнали в къщата те установили, че жената се е задушила, опитвайки се да се освободи. Извикан е екип на „Спешна помощ“, извършен е оглед от разследващ полицай и съдебен лекар. Трупът е откаран в „Съдебна медицина“ за аутопсия. Предстои уточняване на точната причина за смъртта. Мъжът е задържан за 72 часа за непредумишлено убийство“, обясни Стоянов. \r\nВаня НИКОЛОВА", "date": "2018.12.05", "title": "Пазарджик: Жена се е задушила, след като е била завързана, 74-годишен мъж е задържан за непредумишлено убийство"}
{"url": "http://www.focus-news.net/news/2018/12/05/2598397/komisar-simeon-tsarvulanov-rd-pbzn-smolyan-20-sa-dobrovoltsite-vav-formirovanieto-kam-obshtinata-i-vinagi-mozhem-da-razchitame-na-pomoshtta-im.html", "text": "Всяка община си има изградено доброволно формирование, като 20 са доброволците към Община Смолян и такава е допустимата бройка на Министерството на финансите, от което се финансира дейността им. Това каза за  Радио „Фокус“ – Смолян  комисар Симеон Цървуланов директор на РД ПБЗН - Смолян. Той поясни, че всички са преминали обучение и от доста години помагат при кризисни ситуации. Днес в Международния ден на доброволеца, те ще направят и демонстрация през жителите на Смолян как действат при кризисни ситуации. „Доброволците към Община Смолян са участвали във всички бедствени ситуации в общината през последните 2 - 3 години. Доброволците са на линия, помагат на кмета и на нас. Има доброволци които са добронамерени и с доста добро участие. Те са помагали при големите горски пожари, при стихийните бедствия. Доволни сме от съвместната работа с тях и винаги може да разчитаме на тях“, отбеляза комисар Цървуланов. Той допълни, че имат координатите на всички доброволци, те са вкарани в единната система за оповестяване и при нужда се уведомяват и за няколко минути, който е в града и на разположение се явява в пожарната или в общината, за да помагат там, където има нужда от помощ. \r\nНели ГЕРГЬОВСКА", "date": "2018.12.05", "title": "Комисар Симеон Цървуланов, РД ПБЗН - Смолян: 20 са доброволците във формированието към Общината и винаги можем да разчитаме на помощта им"}
{"url": "http://www.focus-news.net/news/2018/12/05/2598386/kmetat-na-sofiya-yordanka-fandakova-utre-shte-vazlozha-koy-da-izpalnyava-zadalzheniyata-na-evgeni-krusev.html", "text": "Приех оставката на Евгени Крусев, утре ще назнача някого да изпълнява неговите задължения. Това каза пред журналисти в Министерски съвет кметът на София Йорданка Фандъкова, предаде репортер на  Агенция „Фокус“ . \r\n„Аз вече приех оставката. При положение, че има повдигнато обвинение той като възложител носи своята отговорност и това беше съвсем отговорна реакция, за да се изяснят всички обстоятелства. Проверката, която аз възложих, вече изпратих на прокуратурата, за да може да се изяснят всички обстоятелства, които са били причина за промяната на материалите, вложени в ремонта на ул. „Граф Игнатиев“. Прокуратурата ще свърши своята работа“, заяви Фандъкова. \r\nПопитана кога ще има нов заместник-кмет, тя отговори, че в утрешния ден ще възложи на някого да изпълнява неговите задължения. „Защото работата е много. Г-н Крусев е млад човек и работи изключително отговорно. Той отговаряше за огромни проекти, но ако бил подведен и е допуснал грешка, това ще се установи от компетентните органи“, обясни кметът на София, \r\nФандъкова заяви, че за нея е важно максимално бързо да се пусне трамваят по ул. „Граф Игнатиев“. „Така че прави се всичко възможно. Срокът за завършване на проекта е 300 дни, което означава март месец догодина. Изпълнителите бяха поели ангажименти и за доста по-кратки срокове, но се оказа, че проектът е доста по-сложен, отколкото се мислеше. Очаквам до края на седмицата да бъдат внесени документите и да бъде сформирана комисията от ДНСК, за да бъде прието трамвайното трасе“, каза още тя. \r\nЦветилена СИМЕОНОВА", "date": "2018.12.05", "title": "Кметът на София Йорданка Фандъкова: Утре ще възложа кой да изпълнява задълженията на Евгени Крусев"}
{"url": "http://www.focus-news.net/news/2018/12/05/2598390/haskovo-rayonnata-prokuratura-prekrati-razsledvaneto-za-ukrivane-na-informatsiya-za-sadarzhanie-na-uran-v-piteynata-voda-na-grad-haskovo.html", "text": "Районната прокуратура прекрати разследването за укриване на информация за съдържание на уран в питейната вода на град Хасково. Това съобщиха от пресцентъра на  Апелативна прокуратура - Пловдив . След самосезиране по публикация в медиите за наличието на уран в питейната вода в гр. Хасково на 19 април 2017 г. Районна прокуратура – Хасково образува разследване, затова, че в периода от 28 октомври 2016 г. –  04 април 2017 г. в Хасково длъжностно лице в кръга на служебните си задължения е укрило информация за състоянието на околната среда и нейните компоненти, а именно за наличието на високо съдържание на уран и обща алфа активност в подземни води от сондажи на Помпена станция „Хасково – 1“ и от това са последвали немаловажни вреди за околната среда, живота и човешкото здраве. \r\nВ хода на досъдебното производство е изискана значителна по обем документация от Националния Геоложки фонд, Басейнова дирекция „Източнобеломорски район“, Национален център по радиобиология и радиационна защита, фирма „Екоинженеринг РМ“ ЕООД, „Водоканалпроект“ АД, Пловдив, „В и К“ Хасково, Минно-геоложки университет „Св.Иван Рилски“, НИМХ  и др.,  разпитани са множество свидетели. На 09 май 2017 г. е извършен оглед на ПС „Хасково-1“ и на сондажните тръбни кладенци ТК1 до ТК9. На 05 юли 2017 г., в присъствието на експерти от БАН, са извършени огледи в „ПС – Хасково 1“ на сондажния кладенец и на машинното помещение и са иззети проби от питейната вода. Назначена и изготвена е комплексна експертиза по геология, хидрология и ядрени изследвания от експерти от Българска академия на науките (БАН). Изискани и анализирани са от вещите лица всички проби за уран през периода 1997 г. – 2017 г. от всички кладенци и събирателната шахта- общо 90 проби. \r\nРазследването е доказало, че водата в гр.Хасково е безопасна за здравето на човека и не е налице неизпълнение на задължения и укриване на информация от конкретно длъжностно лице.  \r\nПри проведеното досъдебно производство е установено, че като резултат от дългогодишната експлоатация на подземни води се наблюдава спадане на водното ниво на големи площи, осушаване на водоносния хоризонт, което води до засилване ролята на окислителните процеси и засилване на мобилността на урана в горните му части. Наред с това, важен фактор за ускоряване процесите на миграцията на урана е и увеличаване на скоростта на движение на подземните води в обсега на депресионната фуния, създадена от дългия период на черпене на вода от водовземните съоръжения. Установено е по категоричен начин, че повишените стойности на уран в питейната вода на гр. Хасково се дължат не на находище „Чешмата“, отстоящо на 6 км западно от кв. \"Болярово\", в което се е извършвал геотехнологичен добив на уран, а е с източник скали, наситени с уран в района на самите кладенци.  \r\nСъгласно последната редакция и допълнение от 2014 г. на Наредба № 9 от 16.03.2001 г. за качеството на водата, предназначена за питейно-битови цели, съдържанието на естествен уран се възприема не като радиологичен показател, а като тежък метал със своите съответни негативни въздействия върху здравето на човека. Общата алфа-активност и общата бета-активност се приемат като контролни, а не като ограничителни показатели. При техни стойности над посочените в Наредбата се налага извършване на допълнителни анализи с определяне на индикативна доза, и само и ако тя е над определени стойности се счита, че водата е неподходяща за употреба. Ако индикативната доза е над 0,1 мСв (0,1 милисиверта за година) се счита, че водата не отговаря на изискванията за питейна вода.  \r\nТакава оценка е направена на основата на получените резултати от радиологичния анализ на взетите контролни водни проби на 05 юли 2017 г. при изготвяне на експертизата като получената индикативна доза е била по-ниска от допустимата.  \r\nЕкспертите от БАН, изготвили комплексната експертиза по делото са категорични, че изследваните води съответстват на изискванията, предвидени с Наредба № 9. Със стойности под 0,1 мСв са и повечето проби, взети и преди изготвената експертиза. При водата е важно количеството нуклиди, които попадат с нея в човека. Много радионуклиди могат да се натрупват в организма и да остават там в течение на много месеци и даже години, оказвайки през цялото това време негативно влияние върху организма. За определяне на това въздействие е въведено понятието приравнена ефективна доза, с което оперира Световната Здравна Организация (СЗО).  \r\nВъв всички свои разчети и препоръки Световната здравна организация широко използва стойността 0,1 мСв/година (0,1 милисиверта за година). Тоест, ако водата удовлетворява нормите за радиологична безопасност, то при нейното ежедневно потребление в количество 2 литра на ден, дозата на облъчване, която при това ще получи човек за една година, няма да превиши 0,1 мСв и тази ежегодна доза може да се счита за безопасна през цялата продължителност на живота на човека, както е установено и в хода на настоящото производство. От изисканата и получена в хода на разследването справка от Онкологичен диспансер  - Хасково е установено, че ръстът на заболеваемост в изследвания период е отрицателен.  \r\nИзводът е, че не са настъпили немаловажни вреди за околната среда, живота и човешкото здраве.", "date": "2018.12.05", "title": "Хасково: Районната прокуратура прекрати разследването за укриване на информация за съдържание на уран в питейната вода на град Хасково"}
{"url": "http://www.focus-news.net/news/2018/12/05/2598399/petar-enev-obshtina-grad-dobrich-protsesat-po-izpalnenie-na-energiynite-merki-ot-natsionalnata-programa-za-mnogofamilnite-zhilishta-e-nelek-i-svarzan-s-ogromna-investitsiya.html", "text": "Процесът по изпълнение на енергийните мерки от Националната програма за многофамилните жилища е нелек и свързан с огромна инвестиция. Това каза Петър Енев, директор на Дирекция „Икономическо развитие и европейски фондове“ (ИРЕФ) в Община град Добрич, предаде кореспондент на  Радио „Фокус” – Варна . Според Петър Енев в последно време от Общината отчитат напрежение сред гражданите, които отправят чести запитвания до местната администрация какво се случва с техния жилищен блок по отношение на изпълнение на дейностите от програмата. „Инвестицията надхвърля 10 млн. лв. Всичко това минава през избиране на изпълнители, подписване на договори за строителство, за строителен надзор и т.н. Както бе отбелязано по-рано, различните обекти ще се движат на различна скорост. Това не се налага от някой служител на Общината, а просто от напасване на различни мерки, свързани със самата интервенция и строително-монтажните работи“, каза Петър Енев. Идеята на Общината е веднъж месечно да се прави обзор на тези дейности, като нещата се коментират в детайли. Ще се дава информация за всеки конкретен адрес до какво ниво на работа е и какво предстои. По думите му това ще се прави, за да бъдат осведомявани собствениците на жилищата, за да знаят на какъв етап са строително-монтажните работи по съответната сграда, за да се избегне напрежение и притеснение сред гражданите. Петър Енев даде уверение, че парите за дейностите са достатъчно. Министерство на финансите е подписало ангажимент към Община град Добрич за изпълнение на цялата програма, добави специалистът. В рубриката „Актуални теми“ на интернет страницата на Община град Добрич гражданите могат да намерят актуална и пълна информация по темата в подлинк „Националната програма за енергийна ефективност на многофамилните жилища“. \r\nЖулиета НИКОЛОВА", "date": "2018.12.05", "title": "Петър Енев, Община град Добрич: Процесът по изпълнение на енергийните мерки от Националната програма за многофамилните жилища е нелек и свързан с огромна инвестиция"}
{"url": "http://www.focus-news.net/news/2018/12/05/2598393/korneliya-ninova-bsp-otgovorat-na-api-na-iskaneto-ni-za-proverka-na-magistralite-e-opit-sluchayat-da-se-zamete.html", "text": "Получихме отговор от АПИ на искането ни за проверка на строителството на някои отсечки от магистралите. Чак след 30 дни, но все пак отговор. За нас той е опит да ни се „хвърли прах в очите“ и да се „замете“ случаят. Това каза на брифинг в Народното събрание лидерът на БСП Корнелия Нинова, предаде репортер на  Агенция „Фокус“ . „В него се съдържат неверни твърдения. Абсурдно е да не може да се направи проверка на вече построен път. Твърди се, че такива проверки могат да се правят само по време на строителството“, обясни тя. „Неприемливо е твърдението, че такива проверки, трябва да се правят от лаборатория, посочена от изпълнителя. Тоест строителят да проверява сам себе си“, коментира Нинова и уточни, че това не може да гарантира обективност. „Неприемливо е опозицията да дава експерти на АПИ, за да решат проблема. Това предложение означава две неща - или некомпетентност, която АПИ признава, че не може да се справи, или е поредният опит да ни накарат да се сговорим“, заяви лидерът на левицата. „Настояваме за трета независима страна, която да бъде европейска независима лаборатория, не оперирала досега в България“, каза още Корнелия Нинова. \r\nБиляна ИВАНОВА", "date": "2018.12.05", "title": "Корнелия Нинова, БСП: Отговорът на АПИ на искането ни за проверка на магистралите е опит случаят да се „замете“"}
{"url": "http://www.focus-news.net/news/2018/12/05/2598401/gsht-na-rf-rusiya-povishava-vazmozhnostite-na-yadrenite-si-sili-zaradi-pro-na-sasht.html", "text": "Русия ще повишава възможностите на ядрените си сили, докато САЩ правят това със системите си за противоракетна отбрана. Това заяви началникът на Генералния щаб на Руската федерация Валерий Герасимов на брифинг за чуждестранни военни аташета, предава  TACC . \r\n„В условията на засилването на САЩ на глобалната система за ПРО се увеличиха и бойните възможности на наземните стратегически ядрени сили“, коментира руският генерал.  \r\nГерасимов все пак подчерта, че Русия се надява на възобновяване на диалога със САЩ. „Надяваме се, че САЩ ще подходят конструктивно и балансирано към решаването на проблема, и ще възобновят диалога“, заяви Герасимов. Тереза Герова", "date": "2018.12.05", "title": "ГЩ на РФ: Русия повишава възможностите на ядрените си сили заради ПРО на САЩ"}
{"url": "http://www.focus-news.net/news/2018/12/05/2598396/korneliya-ninova-bsp-kamarata-na-stroitelite-organizira-podpiska-sreshtu-tvardeniya-za-koruptsiya-i-zloupotrebi-zashto-e-sreshtu-opozitsiyata-a-ne-sreshtu-olaf.html", "text": "Камарата на строителите организира подписка сред своите работници за преустановяване необоснованите и неподкрепени с доказателства публични твърдения за корупция и злоупотреби в строителството. Това каза на брифинг в Народното събрание лидерът на БСП Корнелия Нинова, предаде репортер на  Агенция „Фокус“ . „Защо не направите подписка срещу ОЛАФ, а сте тръгнали да правите подписка срещу опозицията“, коментира тя. „Уважаеми строители, когато казваме нещо не просто твърдим необосновано, а се подписваме с имената си и подписите си“, заяви лидерът на левицата. „Такова твърдение с имена и подписи е подадено в Прокуратурата. Там има сигнал със същите твърдения за злоупотреби и съмнения за корупция от ОЛАФ“, обясни Корнелия Нинова. „Това ще бъде прецедент и в европейската политическа история - подписка не срещу управленско решение или процедура, проведена от управляващи, а срещу опозицията и то защото търси истината“, обяви тя. „Ние искаме независима европейска лаборатория да каже фактите, а органите да се заемат оттам нататък“, каза още Корнелия Нинова. \r\nБиляна ИВАНОВА", "date": "2018.12.05", "title": "Корнелия Нинова, БСП: Камарата на строителите организира подписка срещу твърдения за корупция и злоупотреби - защо е срещу опозицията, а не срещу ОЛАФ"}
{"url": "http://www.focus-news.net/news/2018/12/05/2598403/bchk-zapochva-razdavaneto-na-hranitelni-produkti-na-uyazvimi-balgarski-grazhdani.html", "text": "В изпълнение на Оперативната програма за храни и/или основно материално подпомагане на най-нуждаещи се лица, съфинансирана от ЕС, Българският червен кръст започва поетапното предоставяне на индивидуални пакети с хранителни продукти на общо 297 460 уязвими български граждани. Това съобщиха от пресцентъра на  БЧК . Раздаването ще се извършва от служители и доброволци на БЧК в 309 раздавателни пункта в цялата страна и ще продължи до 28 февруари 2019 г.  \r\nВсички правоимащи, включени в списъците на Агенцията за социално подпомагане, ще получат по 24,070 кг от 16 вида хранителни продукти – спагети – 1,5 кг; говеждо в собствен сос - 0,300 кг; леща – 3 кг; захар – 3 кг; гювеч – 1,6 кг; зелен фасул – 2,4 кг; лютеница – 0,500 кг; грах – 1,6 кг; домати стерилизирани – 1,6 кг; говежди кюфтета в бял сос – 0,600 кг; риба херинга – 0,170 кг; пиле фрикасе – 0,300 кг; зрял боб – 2 кг; конфитюр – 0,500 кг; ориз – 2 кг; олио – 3 л. \r\nПродуктите се получават срещу документ за самоличност и подпис при спазване на всички изисквания на Регламента за защита на личните данни.. \r\nНа 6 декември 2018 г. се отварят раздавателни пунктове в областите Враца и Ловеч, а до края на месец декември и в областите Благоевград, Велико Търново, Видин, Габрово, Кърджали, Пазарджик, Разград, Русе, Сливен, Стара Загора, Търговище, Шумен, Ямбол и Софийска област. Всички останали области ще стартират раздаването през месец януари 2019 г. Подробният график за поетапното раздаване на продукти по програмата е публикуван на   и на   и в регионалните офиси на БЧК и е съобразен с възможностите за зареждане на пунктовете в страната.   \r\nПраво на подпомагане по програмата имат:  \r\n- Лица и семейства, подпомагани с целева помощ за отопление (2016 г.– 2017 г.).  \r\n- Майки (осиновителки), които получават месечни помощи за отглеждане на дете до навършване на една година (м. юни 2018 г.).  \r\n- Лица и семейства, получили еднократна помощ за ученици в първи клас (за учебната 2017/2018). \r\n- Лица с трайни увреждания, с определено право на чужда помощ, които имат ниски лични доходи и получават месечна добавка за социална интеграция (м. юни 2018 г.). \r\n- Лица и семейства, които получават месечни помощи за отглеждане на дете с трайно увреждане (м. юни 2018 г.).  \r\n- Лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства за периода 01 януари 2018 - 30 юни 2018 г.  \r\n- Лица и семейства, инцидентно пострадали от бедствия и аварии при форсмажорни обстоятелства, подпомогнати с еднократна помощ, въз основа на установеното индивидуално ниво на материално лишение за периода 01 януари 2018 г. - 30 юни 2018 г. \r\nОперативната програма се управлява от Агенцията за социално подпомагане и се осъществява със съдействието на местните власти. \r\nПодробна информация, гражданите могат да получат от отговорните служители в териториалните структури на Агенцията за социално подпомагане и в регионалните офиси на БЧК.", "date": "2018.12.05", "title": "БЧК започва раздаването на хранителни продукти на уязвими български граждани"}
{"url": "http://www.focus-news.net/news/2018/12/05/2598394/kmetat-na-sofiya-yordanka-fandakova-nad-74-000-prodadeni-zeleni-bileta-otchete-vchera-tsentarat-za-gradska-mobilnost.html", "text": "Над 74 000 продадени „зелени билета“ отчете вчера Центърът за градска мобилност (ЦГМ). Това каза пред журналисти в Министерски съвет кметът на София Йорданка Фандъкова, предаде репортер на  Агенция „Фокус“ . „Искам да благодаря на всички граждани, които откликнаха на призива. Разбира се, далеч съм от мисълта, че благодарение на въвеждането на „Зеления билет“ въздуха днес е по-чист, знаем, че атмосферните условия доведоха до това. Но това са стъпки и усилия, защото трябва да е ясно, че абсолютно всички трябва да се включат в мерките“, каза още Фандъкова. \r\nТя обясни, че се е запознала с част от исканията на протестиращите днес. „И те всъщност са същите, като мерките и програмата на Общината за по-чист въздух. Готова съм, ако има нова мярка, която не е включена в нашата програма, да я коментираме и да можем да я включим. Защото ние сме проучили целия европейски опит, но се изисква време. И смятам, че мярката „зелен билет“ е важна. Втората част, която е много съществена, това е подмяната на отопление – вместо нискокачествени въглища и мокри дърва, гражданите да могат да се отопляват с екологично гориво“, каза още кметът на София. \r\nЦветилена СИМЕОНОВА", "date": "2018.12.05", "title": "Кметът на София Йорданка Фандъкова: Над 74 000 продадени „зелени билета“ отчете вчера Центърът за градска мобилност"}
{"url": "http://www.focus-news.net/news/2018/12/05/2598406/smolyan-obshtina-zlatograd-osiguri-zaetost-na-41-litsa-v-neravnostoyno-polozhenie.html", "text": "В Международния ден на хората с увреждания 41 лица в неравностойно положение от Община Златоград започнаха работа в различни структури и институции към Общината по проект „Обучения и заетост за младите хора” – за безработни лица с трайни увреждания до 29 години и по компонент II на проект „Обучения и заетост” – за безработни лица с трайни увреждания на възраст над 29 години. Срокът на заетостта е 24 месеца, съобщиха от  Община Златоград . 35 от лицата преминаха курс на обучение по ключова компетентност „Дигитална компетентност” – Компютърна грамотност за начинаещи, за което получиха сертификати. На 6 човека бе осигурена директна заетост. \r\nКметът на Общината Мирослав Янчев посочи, че по този начин се дава възможност на хора, поставени в неравностойно положение, да подобрят качеството си на живот и да се реализират на трудовия пазар. Целта на двата проекта е да се даде допълнителна възможност за устойчива заетост на една от най-уязвимите групи на пазара на труда, да се предотврати изпадането ѝ в продължителна безработица, загубата на трудови умения и социалната изолация.", "date": "2018.12.05", "title": "Смолян: Община Златоград осигури заетост на 41 лица в неравностойно положение"}
{"url": "http://www.focus-news.net/news/2018/12/05/2598404/plovdiv-14-dushi-sa-zadarzhani-za-huliganstvo-pri-futbolnata-sreshta-v-grada-mezhdu-otborite-na-lokomotiv-i-botev.html", "text": "14 души са били отведени в полицията за противообществени прояви във връзка с футболната среща между отборите на „Локомотив” и  „Ботев“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. В резултат на създадената организация от областната дирекция на МВР за охрана на обществения ред в Пловдив, не са регистрирани инциденти по време на вчерашния футболен мач. Преди началото на срещата е бил задържан за срок от 24 часа 19-годишен младеж, след като хвърлил стъклена бутилка срещу полицейски служители на кръстовище между бул. „Санкт Петербург” и ул. „Лев Толстой”. При обиск от него било иззето пакетче с наркотично вещество. Срещу младежа е образувано досъсебно производство, съставен му е акт по Закона за опазване на обществения ред при провеждане на спортни мероприятия. \r\nВ края на мача, за нарушение на обществения ред по време на самата среща, в Пето районно полицейско управление са били отведени 13 зрители на възраст между 16 и 29 години. На единадесет от тях са съставени актове по Закона за опазване на обществения ред при провеждане на спортни мероприятия за използване на маски и хвърляне на пиротехнически средства. В полицейския арест за едно денонощие са оставени шестима. \r\nОколо 23.00 часа, след бързата намеса на служители от сектор „Специализирани полицейски сили”, е предотвратено възникването на сбиване между привърженици на двата отбора в квартал „Христо Смирненски”. На място е била установена самоличността на общо над 130 участници, които са предупредени да не нарушават обществения ред. \r\nТони МИХАЙЛОВ", "date": "2018.12.05", "title": "Пловдив: 14 души са задържани за хулиганство при футболната среща в града между отборите на „Локомотив” и „Ботев“"}
{"url": "http://www.focus-news.net/news/2018/12/05/2598398/kmetat-na-sofiya-yordanka-fandakova-predi-dva-dni-ot-ek-beshe-odobren-proekt-na-stolichna-obshtina-s-koyto-shte-podmenim-otoplitelnata-instalatsiya-na-okolo-5000-domakinstva.html", "text": "Преди два дни от ЕК беше одобрен проект на Столична община, с който ще подменим отоплителната инсталация на около 5000 домакинства. Това каза пред журналисти в Министерски съвет кметът на София Йорданка Фандъкова, предаде репортер на  Агенция „Фокус“ . \r\n„Преди два дни беше одобрен първият проект на Столичната община от ЕК, което ще ни позволи да започнем работа по подмяната на отоплителната инсталация на около 5000 домакинства на територията на общината. Вече е отворена и ОП „Околна среда“, която да ни позволи да подменим отоплителните инсталации и на още 15 хил. домакинства“, каза още Фандъкова и посочи, че това на практика са малко по-малко от половината домакинства в Общината, които се отопляват на твърдо битово гориво.  \r\n„Насочваме усилията към домакинства и граждани, които нямат достатъчно възможности сами да инвестират в това, като точните критерии ще бъдат обявени. Включваме подмяна на отоплението с отопление с отопление на газ, отопление с централно топлоподаване, с електричество и където тези варианти не са възможни, включваме и печки на пелети. За съжаление, в програмите не са включени възможности да се поставят филтри, които по наши наблюдения дават ефект. Но ще обмислим и по друг начин да финансираме тази мярка“, заяви Фандъкова. \r\nТя обясни, че Столична община вчера е изпратила писма с препоръки на лекари до училища и детски градини, в които се посочва, че не добре деца да имат активности навън, когато се отчитат превишения с фини прахови частици. \r\nЦветилена СИМЕОНОВА", "date": "2018.12.05", "title": "Кметът на София Йорданка Фандъкова: Преди два дни от ЕК беше одобрен проект на Столична община, с който ще подменим отоплителната инсталация на около 5000 домакинства"}
{"url": "http://www.focus-news.net/news/2018/12/05/2598405/sport-nhl-prie-32-i-klub-v-sastava-si.html", "text": "Бордът на директорите на Националната хокейна лига прие 32-и клуб в състава си, след като одобри кандидатурата на Сиатъл, съобщават от Лигата. Отборът ще започне участието си в НХЛ от началото на сезона 2021/2022. \r\nЗа последно Лигата беше разширена миналата година, когато още в първия си сезон Лас Вегас сензационно достигна до финала за купа \"Стенли\". \r\nСиатъл ще трябва да заплати 650 милиона долара за включването си, което е с 30 процента повече от платените от Лас Вегас 500 милиона долара, като увеличението се дължи на постигнатия успех на дебютантите. \r\nВенцислав ДРАГОМАНОВ", "date": "2018.12.05", "title": "Спорт: НХЛ прие 32-и клуб в състава си"}
{"url": "http://www.focus-news.net/news/2018/12/05/2598400/tsgm-74-478-sa-prodadenite-zeleni-bileti-na-4-dekemvri.html", "text": "74 478 са продадените „зелени билети“ или дневна карта от 1 лев за всички линии на обществения транспорт на 4 декември 2018 година. Най-много от тях са закупени от касите на „Метрополитен“ – 38 362, но това са и местата, които и обичайно реализират повече продажби. Останалите „зелени билети“ са продавани от водачите в наземния транспорт и касите на ЦГМ.  Това съобщиха от  Центъра за градска мобилност . \r\nМного хора избраха да пътуват със „зелен билет“ през вчерашния ден. Голяма част от тях са пътници, които не са постоянни клиенти на градския транспорт.  Центърът за градска мобилност има готовност за незабавна реакция да пусне нов „зелен билет“, ако има необходимост и напомня, че това е само една от многото мерки за ограничаване на замърсяването с фини прахови частици на въздуха.", "date": "2018.12.05", "title": "ЦГМ: 74 478 са продадените „зелени билети“ на 4 декември"}
{"url": "http://www.focus-news.net/news/2018/12/05/2598349/horata-s-uvrezhdaniya-shte-imat-pravo-na-finansova-pomosht-za-meditsinski-izdeliya-za-lichno-mps-balneolechenie-ili-rehabilitatsiya.html", "text": "Парламентът прие окончателни промени в Закона за хората с увреждания, с които съгласно индивидуалната оценка хората с увреждания ще имат право на финансова подкрепа за помощни средства, за приспособления, съоръжения и медицински изделия предаде репортер на  Агенция „Фокус“ . Хората ще имат право на финансова подкрепа и за лично моторно превозно средство, за приспособяване на жилище, за балнеолечение или рехабилитация, за наем на общински жилище. Директорите на дирекции „Социално подпомагане“ ще издават заповедите за отпускане на финансовата подкрепа. \r\nВъз основа на индивидуалната оценка ще се издават направленията за предоставяне на лична помощ с брой часове, социални услуги или вид подкрепа. Индивидуалната оценка ще се издава за срока, посочен в експертното решение за процента на трайно намалена работоспособност или вида и степента на увреждане. Тя ще се изготвя въз основа на информация за: самооценката на човека с увреждане за затруднения в домашни условия; увреждането, здравословното състояние; вида на затруднението; степента на включване в социалната среда; мобилността на човека с увреждане в социалната среда и извън дома му. Индивидуалната оценка ще се изготвя по Методика, предложена от социалния министър и одобрена от Министерски съвет. Оценката ще трябва да се изготви в срок до края на месеца след този, в който са подадени документите. \r\nБиляна ИВАНОВА", "date": "2018.12.05", "title": "Хората с увреждания ще имат право на финансова помощ за медицински изделия, за лично МПС, балнеолечение или рехабилитация"}
{"url": "http://www.focus-news.net/news/2018/12/05/2598402/elena-yoncheva-bsp-shte-posochim-konkretnite-tochki-po-magistralite-ot-koito-evropeyska-litsenzirana-laboratoriya-da-vzeme-yadkite.html", "text": "Какво ще направим, след като получихме писмото на АПИ - ще посочим от къде да бъдат взети „ядките“, конкретните точки. В писмото ни до АПИ вече сме посочили отсечките от магистралите. Това каза на брифинг в Народното събрание говорителят на ПГ на БСП Елена Йончева, предаде репортер на  Агенция „Фокус“ . „Ще се направи проект за организация на движението по време на взимането на „ядките“. Той ще бъде съгласуван и одобрен от АПИ“, посочи тя и допълни, че всички отсечки, посочени от БСП са построени или ремонтирани през последните 5 години. „Няма да създаваме експертна група, защото считаме, че европейската лицензирана лаборатория ще вземе необходимите „ядки“. Тя ще ни даде информация за качеството на пътната настилка, за дебелината на пластовете и качеството на материалите, които са вложени. Дали качеството и дебелината отговарят на техническите изисквания“, заяви Елена Йончева. „След получаване на АКТ 16 няма никакво законово основание, което да забранява извършването на техническа експертиза. Когато има съмнения и видими повреди на пътя, е необходимо да бъде извършена такава техническа експертиза“, обясни тя. „Не са изключени недобросъвестно съставени протоколи по отношение на качеството. Не са изключени недобросъвестно направени лабораторни изследвания“, каза още Елена Йончева. \r\nБиляна ИВАНОВА", "date": "2018.12.05", "title": "Елена Йончева, БСП: Ще посочим конкретните точки по магистралите, от които европейска лицензирана лаборатория да вземе „ядките“"}
{"url": "http://www.focus-news.net/news/2018/12/05/2598408/pazardzhik-16-godishen-mladezh-dari-hranitelni-produkti-na-samotno-zhiveeshti-hora-ot-razgradskoto-selo-trapishte.html", "text": "18 пенсионера от село Трапище, област Разград, получиха хранителни пакети преди коледните  и новогодишни празници от благотворителната кампания „Подай ръка на нуждаещия се“. Това съобщи за  Радио „Фокус“ – Пазарджик  16-годишният Кирил Балдев, инициатор на кампанията. По думите му всеки един от възрастните хора е беден и самотно живеещ. „Хранителните пакети съдържат продукти от първа необходимост и бяха раздадени лично от кмета на селото Айтен Исмаилова. Възрастните благодариха за оказаната им помощ и пожелаха повече млади хора да бъдат инициативни и да отворят сърцата си за доброто“, уточни Балдев. Той допълни, че е изключително щастлив, че чрез своята кампания може да помогне на нуждаещи се хора от цялата страна и призова повече хора да бъдат съпричастни към благотворителната кампания. \r\nАлбена ЖИЛЕКОВА", "date": "2018.12.05", "title": "Пазарджик: 16-годишен младеж дари хранителни продукти на самотно живеещи хора от разградското село Трапище"}
{"url": "http://www.focus-news.net/news/2018/12/05/2598412/dots-ivan-ivanov-kevr-do-20-dekemvri-rabotna-grupa-kam-komisiyata-shte-prouchva-tsenite-na-energiynata-borsa.html", "text": "До 20 декември работна група към Комисията за енергийно и водно регулиране (КЕВР) ще проучва цените на енергийната борса. Това каза председателят на КЕВР доц. Иван Иванов пред журналисти във връзка с изпратеното от АИКБ писмо до премиера заради по техните думи 350% увеличение на тока за индустрията, предаде репортер на  Агенция „Фокус“ . \r\n„КЕВР няма пряко отношение към функционирането на Българската независима енергийна борса. Нормално на борсата цените се определят от търсенето и предлагането - принцип, който е общовалиден за всяка една енергийна борса в Европа и света“, заяви той. По думите му отговорностите на Комисията са свързани с това да проучва дали няма обосновано предположение за нарушение във функционирането на борсата и злоупотреби. „По този повод още преди 2 месеца беше създадена работна група, която извършва предварително проучване. Срокът е 20 декември, но искам да отбележа, че продължава кореспонденцията между Комисията и ръководството на борсата и ние изискваме допълнителни сведения и информация, която трябва да даде пълната картина на борсата, функционирането, включително и в дните, в които има такива резки изменения в цените на ел. енергия“, заяви доц. Иванов. \r\nТой добави, че след като се запознае с изготвения анализ и доклад КЕВР ще приеме решение дали да продължи с разследване или да продължи процедурата. „Предполагам, че това ще стане ясно през януари“, уточни председателят на енергийния регулатор.", "date": "2018.12.05", "title": "доц. Иван Иванов, КЕВР: До 20 декември работна група към Комисията ще проучва цените на енергийната борса"}
{"url": "http://www.focus-news.net/news/2018/12/05/2598410/iliya-raev-bchk-varna-zhelaeshtite-da-badat-dobrovoltsi-mogat-sa-se-svarzhat-sas-strukturite-na-organizatsiyata-v-oblastta.html", "text": "Желаещите да бъдат доброволци могат са се свържат със структурите на Български червен кръст във Варна и областта. Това каза в интервю за  Радио „Фокус” – Варна  Илия Раев, председател на Областната организация на БЧК - Варна, по повод 5 декември – Международния ден на доброволеца. Илия Раев припомни, че структури на организацията са изградени в цялата област и помагат на хора, които се нуждаят от помощ и подкрепа. Илия Раев даде за пример ситуацията с изгорялата къща във Вълчи дол преди година, когато хората са изгубили цялата си покъщнина. Тогава доброволците на организацията са се отзовали още в деня на бедствието и са оказали помощ с храна, завивки и дрехи. Илия Раев подчерта, че доброволците трябва да имат морал. Той поздрави доброволците с Международния ден на доброволеца. „Бих искал да помоля хората, особено преди Коледа, да бъдат по-съпричастни към нуждите на тези, които нямат и са по-нещастни“, добави Илия Раев. \r\nМарияна ВАЛЕНТИНОВА", "date": "2018.12.05", "title": "Илия Раев, БЧК – Варна: Желаещите да бъдат доброволци могат са се свържат със структурите на организацията в областта"}
{"url": "http://www.focus-news.net/news/2018/12/05/2598411/montana-82-godishna-zhitelka-ot-lom-e-stanala-zhertva-na-telefonna-izmama-sas-sumata-ot-5-000-leva.html", "text": "82-годишна жителка от Лом е станала жертва на телефонна измама със сумата от 5 000 лева. Това съобщиха от  ОДМВР - Монтана . Сигналът за измамата е подаден на 03 декември 2018 г. в 14.30 часа в РУ - Лом. Жената съобщила, че същия ден между 09.30 часа и 12.30 часа била заблудена на стационарния телефон, а след това и на мобилния, че оказва съдействие на полицията за залавяне на телефонни измамници. За да помогне на органите на реда жената оставила на прозореца на къщата си, откъм улицата, найлонов плик, съдържащ сумата от около 5 000 лева. При проведените незабавни оперативно-издирвателни мероприятия по „горещи” следи е установено, че съпричастност към измамата има М.Н. (на 21 г.) от гр. Лом. Той е установен на територията на гр. Видин. По случая са иззети веществени доказателства - част от отнетата сума, в размер на 3 900 лева. М.Н. е задържан за срок до 24 часа в РУ - Лом. Процесуално - следствените действия и работата по изясняване на цялостната му престъпна дейност на М.Н. продължава РУ - Лом.", "date": "2018.12.05", "title": "Монтана: 82-годишна жителка от Лом е станала жертва на телефонна измама със сумата от 5 000 лева"}
{"url": "http://www.focus-news.net/news/2018/12/05/2598415/sliven-blizo-900-sa-asansyorite-v-grada-proverka-za-sastoyanieto-im-v-blokovete-do-8-etazha-se-izvarshvat-na-vseki-3-godini.html", "text": "Близо 900 са асансьорите в многофамилни и обществени сгради и здравни заведения в Сливен. Проверки за състоянието на асансьорите в блоковете до 8 етажа се извършват на всеки 3 години, а на по-високите и на обществените сгради инспекции се правят всяка година. Това съобщиха за  Радио „Фокус“ – Сливен  от фирма, която се занимава с поддръжка на съоръженията. Всяко сдружение на собствениците има сключен договор за поддръжка с такава фирма.  \r\n„Съгласно договорите, фирмите проверяват периодично техническото състояние на асансьорите и при проблем, съоръженията биват спирани до отстраняването му\", съобщи председателят на едно от сдруженията. Според него много по-изгодно е да се сключи такъв договор за поддръжка, отколкото да се вика инцидентно техник. Освен това фирмата е задължена да реагира на сигнал от вграденото устройство за връзка при авария. Тези устройства са задължителни за всеки асансьор от миналата година. Без тях асансьорите се спират от експлоатация. \r\nСпоред представител на оторизирана сливенска фирма за поддръжка и ремонт на асансьори, повечето от съоръженията са на близо 20 години. При добро техническо обслужване обаче, те не представляват опасност. Цената за нов асансьор е около 11 500 – 12 000 евро, което е непосилна сума за собствениците.", "date": "2018.12.05", "title": "Сливен: Близо 900 са асансьорите в града, проверка за състоянието им в блоковете до 8 етажа се извършват на всеки 3 години"}
{"url": "http://www.focus-news.net/news/2018/12/05/2598413/pazardzhik-shte-bade-pochisten-rayonat-okolo-tsarkvata-sv-nikola-v-selo-golyamo-belovo-po-povod-hramoviya--praznik.html", "text": "Отново ще направим акция за почистването на двора на старинната църква Свети Никола“ в село Голямо Белово. Това каза за  Радио „Фокус“ - Пазарджик  кметът на селото Росица Данкова. Тя обясни, че инициативата се реализира всяка година от младите хора в населеното място по повод храмовия празник на църквата на 6 декември. „Храмът не е действащ, събираме се в него само на Никулден. Той е малък и се намира над селото по пътя към Юндола. Църквата е съществувала отдавна, но е била опожарена и възстановена отново през ХVIII век. Тя е най-старата в целия район. Когато влезе вътре, човек се връща назад във времето. Необходима е реставрация на иконите, за да могат да бъдат поставени на иконостаса, който е хубав, с интересни орнаменти от дърворезба“, коментира Данкова. Тя допълни, че на храмовия празник в църквата „Свети Никола“ ще бъде отслужена празнична света Литургия, а жителите на село Голямо Белово ще приготвят традиционния за празника рибник. \r\nВаня НИКОЛОВА", "date": "2018.12.05", "title": "Пазарджик: Ще бъде почистен районът около църквата „Св. Никола“ в село Голямо Белово по повод храмовия ѝ празник"}
{"url": "http://www.focus-news.net/news/2018/12/05/2598420/kyustendil-preminavaneto-na-motorni-prevozni-sredstva-prez-gkpp-gyueshevo-se-izvarshva-bez-zabavyaniya.html", "text": "Преминаването на моторни превозни средства през ГКПП „Гюешево” се извършва без забавяния. Това съобщи за  Радио „Фокус” – Кюстендил  дежурният на българо-македонския пункт. На места пътните настилки са мокри. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.12.05", "title": "Кюстендил: Преминаването на моторни превозни средства през ГКПП „Гюешево” се извършва без забавяния"}
{"url": "http://www.focus-news.net/news/2018/12/05/2598418/rakovodstvoto-na-pp-abv-obsadi-s-poslanika-na-katar-v-balgariya-n-pr-rashid-bin-ali-al-hater-otnosheniyata-mezhdu-dvete-darzhavi.html", "text": "Председателят на ПП АБВ Румен Петков и членът на ИБ на партията и отговорник по въпросите на международните отношения доц. Георги Кючуков проведоха среща с Н. Пр. Рашид Бин Али ал Хатер, посланик на Катар в България, която бе организирана от съветника по въпросите за Арабския свят към Алтернатива за българско възраждане Анастас Терзобалиев. Това съобщиха от пресцентъра на  ПП АБВ . \r\nПо време на разговора бяха обсъдени перспективите и възможностите за общи инвестиционни проекти. Н. Пр. Рашид Бин Али ал Хатер предложи съдействие за представяне на наши бизнес проекти пред катарските държавни органи и обеща съдействие за тяхното осъществяване. В тази връзка бяха обсъдени и мерките, които биха улеснили посещението на катарски граждани в България и възможностите им за участие в съвместни бизнес проекти. \r\nПосланик Рашид Бин Али ал Хатер изрази изключително добри лични впечатления и задоволство от българските курорти и предлаганите в тях услуги. В рамките на срещата двете страни обсъдиха възможностите за увеличаване броя на катарските туристи у нас. \r\nПосланикът на Катар прояви интерес към възможността наши висши учебни заведения да обучават катарски студенти. Постигната беше договорка за посещение на представители на посолството на Катар в различни ВУЗ-ове с оглед запознаване с програмите и възможностите за обучение в тях. Между двете страни беше обсъдена и възможността за взаимен обмен на специалисти в различни области.", "date": "2018.12.05", "title": "Ръководството на ПП АБВ обсъди с посланика на Катар в България Н. Пр. Рашид Бин Али ал Хатер отношенията между двете държави"}
{"url": "http://www.focus-news.net/news/2018/12/05/2598416/adelina-stefanova-hram-vavedenie-bogorodichno-blagoevgrad-predtsite-ni-izpitvali-strahopochitanie-kam-sveti-sava-zashtoto-vyarvali-che-zasyava-bolestite-po-horata.html", "text": "В народните вярвания свети Сава и света Варвара са обявени за сестри на свети Николай Чудотворец. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ в Благоевград. Тя уточни, че Сава се приема от народа като жена, но всъщност е мъж. „Сава е по-добрата сестра и винаги върви след Варвара, като я моли да не пуска от ръката си ледени зърна по нивите. Казват, че двете сестри подготвят празника на брат си и затова се казва „Варвара вари, Сава пече, а Николай гости посреща“. През нощта се палят огньове, играе се около тях и се изреждат имената на светците Варвара, свети Сава и свети Николай Мирликийски Чудотворец“, коментира Аделина Стефанова. Тя добави, че свети Сава помага на жените да имат деца. По думите ѝ в миналото на този ден, жените, които искали да имат деца, изпълнявали ритуал заедно с най-старата жена в дома. Жената, която искала дете, правела обреден хляб, като започвала да пресява брашно със сито обърнато наопаки, а най-старата жена ѝ казвала „Обърни чедо, ситото, че да ти се обърне корема“. Предците ни изпитвали страхопочитание към свети Сава, защото вярвали, че „засява“ болестите по хората, оттам идва и израза „Варвара заварява болестите, а Сава ги разсява“. \r\nНатали СТЕФАНОВА", "date": "2018.12.05", "title": "Аделина Стефанова, храм „Въведение Богородично“ - Благоевград: Предците ни изпитвали страхопочитание към свети Сава, защото вярвали, че „засява“ болестите по хората"}
{"url": "http://www.focus-news.net/news/2018/12/05/2598407/valeri-simeonov-obedineni-patrioti-ne-moga-da-priema-da-nalagame-na-biznesa-da-spazva-zakona-za-horata-s-uvrezhdaniya-s-kvoti-i-sanktsii.html", "text": "Не мога да приема, че през механизма на налагането на задължителни квоти и финансови санкции, колкото и да са незначителни, трябва да налагаме и спазване на закона на бизнеса в България. Това каза депутатът от ПГ на „Обединени патриоти“ и лидер на НФСБ Валери Симеонов в дебатите по окончателното гласуване на Закона за хората с увреждания, предаде репортер на  Агенция „Фокус“ . „Мисля, че отношението на Народното събрание и народните представители към бизнеса трябва да бъде по-скоро отношение на партньорство, на осигуряване на съдействие, на нормални условия за работа, а не репресии, санкции и принуда“, заяви той. „Ние за пореден път подхождаме като мащеха за българския бизнес. Подходът би трябвало да бъде по-различен“, коментира Валери Симеонов. „В принудителното бързане за приемането на закона не се потърсиха и предложиха мерки, които да насърчават работодателя за наемане на хора с увреждания. Можеше това да бъде през намаляване на данъци или по някакъв друг начин“, обясни депутатът. „С прилагането на такива принудителни мерки ние нищо друго не правим освен да демонстрираме показна лицемерна загриженост за хората с увреждания, но да не постигаме нищо“, обяви Симеонов. „Не постигаме нищо, защото така ще има изваждане на фалшиви решения на ТЕЛК или работодателите ще търсят начин да покрият квотата, което ще бъде форма на лицемерие и двуличие“, каза още той.  \r\nОт НФСБ предлагат квотите за работодателите за наемане на хора с увреждания да отпаднат.  \r\nБиляна ИВАНОВА", "date": "2018.12.05", "title": "Валери Симеонов, „Обединени патриоти“: Не мога да приема да налагаме на бизнеса да спазва Закона за хората с увреждания с квоти и санкции"}
{"url": "http://www.focus-news.net/news/2018/12/05/2598409/deputatite-vavedoha-rabotni-kvoti-za-naemane-na-hora-s-uvrezhdaniya.html", "text": "Парламентът прие окончателни промени в Закона за хората с увреждания, с които се въвежда работна квота за назначаване на работници и служители с трайни увреждания, предаде репортер на  Агенция „Фокус“ . Работодатели с 50 до 99 работници трябва да назначат едно лице с увреждане. Работодатели със 100 и над 100 работници - две лица на сто от състава. Работодателите са освободени от това си задължение, ако има специфични фактори, които възпрепятстват наемането на хора с увреждания, ако няма хора с увреждания, насочени от Бюрата по труда. Ако работодателят прилага алтернативни мерки за заетост на лица с увреждания, също ще бъде освободен от квота. Работодатели, които не изпълнят работните квоти, всеки месец дължат компенсационна вноска в размер на 30% от минималната работна заплата за всяко незаето работно място за човек с увреждане. Работодателите трябва да назначат лицата с увреждания в 3-месечен срок, след като са били уведомени за задължението си по закона. \r\nПредложението на НФСБ квотите да отпаднат беше отхвърлено. \r\nБиляна ИВАНОВА", "date": "2018.12.05", "title": "Депутатите въведоха работни квоти за наемане на хора с увреждания"}
{"url": "http://www.focus-news.net/news/2018/12/05/2598421/vitseprezident-v-gugal-stava-balgarski-pocheten-konsul-v-silitsievata-dolina.html", "text": "Правителството прие решение за назначаване на Богомил Балкански, гражданин на Република България, за почетен консул в Сан Франциско с консулски окръг, обхващащ територията на Силициевата долина, щата Калифорния. Това съобщиха от  правителствената информационна служба . Кандидатурата на Богомил Балкански е предложена от българската общност в Силициевата долина. \r\nБалкански живее в САЩ от 1991 г. Той е вицепрезидент в „Гугъл“, където играе важна роля за разработването на нови продукти и ръководи екипите за маркетинг, продажби и обслужване на клиенти. Балкански е инвеститор в български стартиращи софтуерни компании, както и във фондове за рискови инвестиции в технологични компании в Силициевата долина и в България.", "date": "2018.12.05", "title": "Вицепрезидент в „Гугъл“ става български почетен консул в Силициевата долина"}
{"url": "http://www.focus-news.net/news/2018/12/05/2598414/kathimerini-vitsepredsedatelyat-na-nezavisimi-gartsi-prizova-za-reviziya-na-prespanskoto-sporazumenie.html", "text": "Гръцката партия „Независими гърци\" (АНЕЛ), коалиционен партньор в правителството на премиера Алексис Ципрас, призова за преразглеждане на споразумението за името на Бившата югославска република Македония (БЮРМ) вследствие на забележките на премиера на страната Зоран Заев, който предполага, че в Гърция има „македонско\" малцинство, съобщава електронното издание на атинския всекидневник  Kathimerini . \r\nВицепредседателят на АНЕЛ Панайотис Сгуридис подчерта, че забележките на Заев задействат член 19 от договора от Преспа, който предвижда, че „в случай, че една страна счита, че другата не действа в съответствие с разпоредбите на споразумението, тази страна първо уведомява другата страна за своите опасения и търси решение чрез преговори\". \r\nСгуридис отбеляза, че не е наясно дали лидерът на АНЕЛ Панос Каменос е повдигнал въпроса пред гръцкия премиер. Той повтори, че партията ще оттегли подкрепата си за правителството, ако споразумението за Македония бъде подложено на гласуване в парламента на Гърция. \r\nИзявлението на Заев предизвика гнева на гърците, а специалният посредник на ООН Матю Нимиц се намеси с телефонен разговор до македонския премиер в опит да разсее напрежението. В свое изявление от Скопие настоява, че остава твърдо ангажирано със сделката за името, подписано с Гърция през юни. Тереза Герова", "date": "2018.12.05", "title": "Kathimerini: Вицепредседателят на „Независими гърци“ призова за ревизия на Преспанското споразумение"}
{"url": "http://www.focus-news.net/news/2018/12/05/2598423/violeta-ilieva-ruo-burgas-edna-ot-osnovnite-politiki-na-pravitelstvoto-e-temata-za-obrazovanieto.html", "text": "Една от основните политики на правителството е темата за образованието. Това каза за  Радио „Фокус“ – Бургас  Виолета Илиева, началник на Регионалното управление на образованието. По думите ѝ Механизмът за обхват и задържане на учениците в училище е приет с решение на Министерския съвет преди повече от една години, като той влиза в сила, чрез разработване на различни екипи във всяка област. В Бургаската община екипите са 8, в Камено – 4, в Карнобат – 4, в Малко Търново – 1, в Несебър – 8, в Поморие – 3, в Приморско – 3, в Руен – 5, в Созопол – 4, в Средец – 5, в Сунгурларе – 5, в Царево – 2.  \r\n„Присъствието на учениците и връщането им в училище се отчита на електронна платформа и всяка една от изброените институции отчита различни регистрации в тази електронна платформа“, добави Илиева. По думите ѝ в началото на годината, когато е започнала работата по механизма за обхват и задържане на учениците, броят им е бил голям – около 10 000 ученици, лица до 16 годишна възраст. Илиева добави, че последните обходи, които са извършени, чрез посещения на място са свързани с установяването на детето, което съществува в различните регистри защо не е на училище. Тя посочи още, че в края на месец септември е бил извършен предпоследния обход, а последният е завършил последните две седмици на предходния месец. В Община Бургас броят на учениците, които са липсвали в училище, а са били в службите на ГРАО са били 3000. От тези деца е установено, че 700 не са посещавали училище, а останалите, по данни на полицията, социалните служби и други са заминали в чужбина. \r\nМария КУРТЕВА", "date": "2018.12.05", "title": "Виолета Илиева, РУО – Бургас: Една от основните политики на правителството е темата за образованието"}
{"url": "http://www.focus-news.net/news/2018/12/05/2598419/vitsepremierat-mariyana-nikolova-shte-predsedatelstva-natsionalniya-savet-za-tristranno-satrudnichestvo.html", "text": "Правителството измени свое решение № 289/2017г. за определяне на представителите на Министерския съвет в Националния съвет за тристранно сътрудничество. Във връзка с настъпилите персонални промени в Министерския съвет, заместник министър-председателят по икономическата и демографската политика Марияна Николова е определена за председател на Националния съвет за тристранно сътрудничество. Това съобщиха от  правителствената информационна служба .", "date": "2018.12.05", "title": "Вицепремиерът Марияна Николова ще председателства Националния съвет за тристранно сътрудничество"}
{"url": "http://www.focus-news.net/news/2018/12/05/2598422/pravitelstvoto-vazlaga-na-ministara-na-okolnata-sreda-i-vodite-da-provede-pregovori-s-yulen-ad-za-izmenenie-i-dopalnenie-na-kontsesionniya-dogovor-za-ski-zonata-v-bansko.html", "text": "Министерският съвет възложи на министъра на околната среда и водите да предприеме действия за изпълнение на предложенията на Главния прокурор на Република България за изменение и допълнение на концесионния договор от 21.12.2001 г. с „Юлен“ АД за предоставена концесия с предмет особено право на ползване върху част от територия, изключителна държавна собственост - част от територията на Национален парк „Пирин”, община Банско, „Ски зона с център Банско“. Това съобщиха от  правителствената информационна служба . \r\nС решението се възлага мандат на министъра на околната среда и водите да проведе преговори с концесионера „Юлен” АД за изменение и допълнение на концесионния договор при спазване на действащото законодателство, като се съобрази с предложенията на Главния прокурор на Република България.  \r\nСлед постигането на взаимно приемливо решение, министърът на околната среда и водите следва да внесе в Министерския съвет проект на решение за даване на съгласие за изменение и допълнение на концесионния договор в съответствие със Закона за концесиите.", "date": "2018.12.05", "title": "Правителството възлага на министъра на околната среда и водите да проведе преговори с „Юлен” АД за изменение и допълнение на концесионния договор за ски зоната в Банско"}
{"url": "http://www.focus-news.net/news/2018/12/05/2598425/veliko-tarnovo-do-1-000-leva-shte-plashtat-sobstvenitsite-na-imoti-nepochistili-ot-snega-prilezhashtite-im-prostranstva.html", "text": "До 1 000 лева плащат собствениците на имоти, непочистили от снега прилежащите им тротоарни пространства. Това припомниха за  Радио „Фокус“ – Велико Търново  от Общината. Санкциите, записани в Наредбата за опазване на околната среда, започват от 100 лв. за физическите лица, а за фирмите те са в размер от 500 до 2 500 лв. Проверките се извършват от служители на местната администрация и вече започнаха. От Община Велико Търново припомнят още, че императивните инструкции се отнасят също за ръководителите на учреждения, стопанки и обществени организации. Същото е в сила за висулките и ледените образувания. Ако те са разположени по навесите на съответните търговски или други обекти, задължението за отстраняването им е на собствениците, наемателите или ползвателите. Премахването на висулките и снежните маси по покривите на сградите, терасите, прозорците и климатичните инсталации е отговорност на дом-съвета. Сигнали могат да се подават в местната администрация и на телефон 112. \r\nОбщина Велико Търново има ангажимент да организира почистването на териториите за обществено ползване. Приоритет е поставен върху най-натоварените пешеходни алеи и стълбища, автобусните спирки, районите около здравни, социални и учебни заведения. Всеки ден десетки служители на ОП „Зелени системи” изпълняват възложените дейности. \r\nЛуиза ТРАНЧЕВА", "date": "2018.12.05", "title": "Велико Търново: До 1 000 лева  ще плащат собствениците на имоти, непочистили от снега прилежащите им пространства"}
{"url": "http://www.focus-news.net/news/2018/12/05/2598429/plovdiv-blagotvoritelen-koleden-bazar-shte-se-provede-v-gradskata-hudozhestvena-galeriya.html", "text": "Центърът за настаняване от семеен тип за деца към пловдивския общински Комплекс за социални услуги „Св. св. Константин и Елена“ организира благотворителен коледен базар в Градската художествена галерия на ул. „Княз Александър I“ 15, съобщиха за  Радио „Фокус“ - Пловдив  от организаторите. \r\nНа 14 и 15 декември от 10.30 часа всеки посетител с добро сърце може да си купи празнична картичка, с която да поздрави свой близък, или пък коледно украшение за дома и елхата. Всички предмети са изработени с много любов и внимание от децата от Центъра за настаняване. Парите, събрани от вашите покупки, ще послужат за финансиране на кратко морско летуване на част от момичетата и момчетата, настанени там. За организирането на коледния базар помагат и служителите от район „Централен“ с кмет Георги Стаменов.", "date": "2018.12.05", "title": "Пловдив: Благотворителен коледен базар ще се проведе в Градската художествена галерия"}
{"url": "http://www.focus-news.net/news/2018/12/05/2598427/pregled-na-mezhdunarodnite-novini-do-13-chasa-agentsiya-fokus.html", "text": "Гръцката партия „Независими гърци\" (АНЕЛ), коалиционен партньор в правителството на премиера Алексис Ципрас, призова за преразглеждане на споразумението за името на Бившата югославска република Македония (БЮРМ) вследствие на забележките на премиера на страната Зоран Заев, който предполага, че в Гърция има „македонско\" малцинство, съобщава електронното издание на атинския всекидневник  Kathimerini . \r\nВицепредседателят на АНЕЛ Панайотис Сгуридис подчерта, че забележките на Заев задействат член 19 от договора от Преспа, който предвижда, че „в случай, че една страна счита, че другата не действа в съответствие с разпоредбите на споразумението, тази страна първо уведомява другата страна за своите опасения и търси решение чрез преговори\". \r\nСгуридис отбеляза, че не е наясно дали лидерът на АНЕЛ Панос Каменос е повдигнал въпроса пред гръцкия премиер. Той повтори, че партията ще оттегли подкрепата си за правителството, ако споразумението за Македония бъде подложено на гласуване в парламента на Гърция. \r\nИзявлението на Заев предизвика гнева на гърците, а специалният посредник на ООН Матю Нимиц се намеси с телефонен разговор до македонския премиер в опит да разсее напрежението. В свое изявление от Скопие настоява, че остава твърдо ангажирано със сделката за името, подписано с Гърция през юни. \r\n***  По данни на водещото белградско издание  „Вечернье Новости“  Централното разузнавателно бюро (ЦРУ) на САЩ е изпратило кораб, натоварен с оръжия, за нуждите на бъдещата армия на Косово.  \r\nСъгласно представената информация, корабът вече е на път през Атлантическия океан с крайна дестинация пристанището Драч в Албания, където специалният товар ще бъде транспортиран до база на Косовските сили за сигурност (КСС). \r\n„Вечернье Новости“ твърди, че оръжията са изпратени в рамките на постигната договореност за изпълнението на „мрачен сценарий“ Прищина да поеме контрола над северната част на Косово. В допълнение, разкрива изданието, в бившата сръбска провинция обучават служители за използването на оръжията, изпратени от САЩ.  \r\nПрипомня се, че правителството в Прищина възнамерява до 14 декември да обяви създаването на армия на Косово, в нарушение на всички международни споразумения. \r\n***  В обедните часове на сряда опозиционната ВМРО-ДПМНЕ организира пореден протест срещу политиката на управляващата в Скопие коалиция, предава македонската телевизия  „Канал 5“. \r\nКакто и предходният протест, така и този ще започне от площад „ВМРО“ в македонската столица. Лидерът на опозицията Християн Мицковски ще призове правителството да си подаде оставка и да обяви предсрочни избори. Така председателят на ВМРО-ДПМНЕ отново призова гражданите на югозападната съседка да се включат в „революцията“, извършвана с методите на Махатма Ганди, коментира телевизията. \r\n***  Говорителят на Министерството на външните работи на Руската федерация Мария Захарова обяви, че постъпва информация за засилване на военното присъствие на Украйна в Донбас, предава  TACC . \r\n„В името на запазването на властта управляващите в Киев са готови на всичко за разпалването на нов блицкриг в югоизточната част на страната. За съжаление, през последните дни, все повече и повече започва да се появява информация за активни подготовки за евентуални насилствени действия от страна на Въоръжените сили на Украйна в Донбас. Зад шумната информационна завеса, когато режимът в Киев се опитва да насочи вниманието на света към собствената си провокация в Керченския пролив, който определя като агресивни действия на Русия, в региона (на Донбас) се прехвърлят съществени офанзивни компоненти“, предупреди Захарова.  \r\nДипломатът отбеляза, че за да подготви нова провокация в Донбас, Киев се опитва да се възползва от въвеждането на военното положение в някои части на страната. Съгласно думите й, военна техника се съсредоточава по цялата линия на съпрокосновение; към Мариупол са прехвърлени танкови подразделения. Забелязани са и специалисти от частни военни комапнии, които са обучавали сътрудници на украинските спецчасти за провеждането на настъпателни операции.  \r\n„Военното положение е камуфлаж, щит, зад който (президентът на Украйна Петро) Порошенко се опитва да скрие намерението си да организира поредна провокация в Донбас. Всичко това отново ще се представи като очевидно свидетелство за т.нар. руска агресия“, отбеляза Захарова. \r\n***  Прищинският ежедневник  Koha Ditore  съобщава, че Косовската фондация за отворено общество (КФОС) е стартирала инициатива за подпомагане на управляващите и опозиционните партии да постигнат консенсус по платформата за последната фаза на преговорите със Сърбия. Фондацията е избрала публициста Ветон Сурои да ръководи малка група от гражданското общество, която ще се присъедини към представители на политическите партии, за да изготви критериите за съвместната платформа за преговори. Като част от тази инициатива изпълнителният директор на КФОС Луан Шлаку и Сурой Са провели срещна с председателя на парламента в Прищина Кадри Весели и с премиера Рамуш Харадинай. Предстоят и срещи с представители на управляващи и опозиция, включително с лидера на движението „Самоопределение“ Албин Курти. Надеждите са до края на годината предложената платформа да получи подкрепата на всички политически партии. \r\n***  Следователи от ФРГ, Италия, Нидерландия и Белгия са провели мащабна операция срещу членове на калабрийската мафия Ндрангета, съобщава германският национален ежедневник  Die Frankfurter Allgemeine Zeitung . \r\nВ рамките на международната акция са извършени няколко ареста, обискирани са и редица обекти, свързани с предполагаемите членове на италианската мафиотска структура, поясниха от Федералната криминална служба във Висбаден. В Германия операцията е проведена на територията на провинциите Северен Рейн-Вестфалия и Бавария. \r\nДруги подробности не се съобщават. \r\n***", "date": "2018.12.05", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/12/05/2598417/sofiya-desetki-protestirashti-sa-se-sabrali-pred-sgradata-na-stolichna-obshtina-zaradi-mrasniya-vazduh.html", "text": "Десетки протестиращи са се събрали пред сградата на Столична община заради мръсния въздух в столицата, предаде репортер на  Агенция „Фокус“ . Сред исканията на организаторите на протеста са напълно безплатен градски транспорт в дни с голямо замърсяване, както и да се ограничи ползването на лични автомобили, когато се отчита превишаване на нивото на фини прахови частици в атмосферния въздух. Полицейското присъствие в района е засилено. \r\nЦветилена СИМЕОНОВА", "date": "2018.12.05", "title": "София: Десетки протестиращи са се събрали пред сградата на Столична община заради мръсния въздух"}
{"url": "http://www.focus-news.net/news/2018/12/05/2598430/d-r-boyka-radeva-bchk-petrich-3-500-dushi-ot-obshtina-petrich-shte-badat-podpomognati-s-hranitelni-produkti-okolo-praznitsite.html", "text": "3 500 души от община Петрич ще бъдат подпомогнати с хранителни продукти около коледните празници. Това каза за  Радио „Фокус“ - Пирин  д-р Бойка Радева, председател на Български червен кръст - Петрич. Тя посочи, че имат уверение от Областния съвет, че помощите ще пристигнат около 15 декември, но това няма как да бъде сигурно. По думите ѝ обикновено за 2 седмици успяват да раздадат помощите. Д-р Радева уточни, че ако продуктите пристигнат навреме, още преди Нова година ще успеят да раздадат всички помощи. Тя подчерта, че доброволците имат готовност да започнат с раздаването, веднага щом пристигнат помощите. Председателят на БЧК - Петрич заяви, че по-лошото е, че тогава когато започва раздаването на помощите, обикновено метеорологичните условия са тежки и разкарването на помощите в отдалечените села е изключително трудно. \r\nНатали СТЕФАНОВА", "date": "2018.12.05", "title": "Д-р Бойка Радева, БЧК - Петрич: 3 500 души от община Петрич ще бъдат подпомогнати с хранителни продукти около празниците"}
{"url": "http://www.focus-news.net/news/2018/12/05/2598431/pravitelstvoto-opredeli-predstavitel-na-balgariya-v-saveta-na-direktorite-na-evropeyskata-banka-za-vazstanovyavane-i-razvitie.html", "text": "Министерският съвет определи Карина Караиванова за представител на Република България в Съвета на директорите на Европейската банка за възстановяване и развитие. Решението влиза в сила от 1 март 2019 година. Към момента представител на Република България в Съвета на директорите на Европейската банка за възстановяване и развитие с РМС № 223/2016 г. е Калин Митрев. Това съобщиха от  правителствената информационна служба . \r\nКарина Караиванова има богат професионален опит в работата с международните финансови институции, в частност с Европейската банка за възстановяване и развитие и ще представлява ефективно интересите на Република България. \r\nЕвропейската банка за възстановяване и развитие е един от най-големите инвеститори в България, с която страната ни поддържа дългогодишни отношения на ползотворно сътрудничество. От началото на дейността си у нас, от 1993 г. до 31.10.2018 г., ЕБВР е предоставила инвестиции в размер на 3.847 млрд. евро за финансиране на 249 проекта в различни сектори на икономиката на страната. Инвестициите в частния сектор представляват 56 % от актуалния портфейл на банката в България.  \r\nЕБВР е създадена през 1991 г. с цел да допринесе за икономическия прогрес и да подпомогне прехода към пазарно ориентирани икономики на страните от Централна и Източна Европа, приели да съблюдават принципите на плуралистичната демокрация. Акционери в нея са 67 държави и 2 междудържавни институции - Европейският съюз и Европейската инвестиционна банка. Акционерният капитал на ЕБВР е 30 млрд. евро. Република България участва в капитала на ЕБВР с 237,11 млн. евро.", "date": "2018.12.05", "title": "Правителството определи представител на България в Съвета на директорите на Европейската банка за възстановяване и развитие"}
{"url": "http://www.focus-news.net/news/2018/12/05/2598432/makfaks-makedoniya-v-sarbiya-e-izvarshen-arest-zaradi-zaplahi-za-zhivota-na-aleksandar-vuchich-i-semeystvoto-mu.html", "text": "В Сърбия е арестувано едно лице заради подозрения, че е отправил заплахи за живота на президента на страната Александър Вучич и за закани за отвличането на член на неговото семейство, отправени чрез съобщение в социалната мрежа „Туитър“, предава македонската информационна агенция  „Макфакс“ . \r\nСъгласно разпространената информация, заподозреният е написал в мрежата, че „краят на Вучич наближава и никой няма да го предотврати“. Предполага се, че автор на заплахата е лице от Нови Сад, който вече е бил арестуван. \r\nАвторът на съобщението оставя впечатлението, че зад него стои израелската тайна служба МОСАД, пояснява агенцията.  Тереза Герова", "date": "2018.12.05", "title": "„Макфакс“ (Македония): В Сърбия е извършен арест заради заплахи за живота на Александър Вучич и семейството му"}
{"url": "http://www.focus-news.net/news/2018/12/05/2598428/haskovo-v-sadebnata-palata-shte-se-provede-brifing-po-povod-prekratenoto-razsledvane-na-prokuraturata-po-sluchaya-s-ukrivaneto-na-informatsiya-za-sadarzhanie-na-uran-vav-vodata.html", "text": "В Съдебната палата ще се проведе брифинг по повод прекратеното разследване на прокуратурата по случая с укриването на информация за съдържание на уран във водата. Това съобщиха от пресцентъра на  Апелативна прокуратура - Пловдив . Очаква се от 15.00 часа в кабинет 45, наблюдаващите прокурори от Районна прокуратура - Хасково ще направят изявление по повод публикувано прессъобщение на Районна прокуратура - Хасково за прекратено наказателно производство за укриване на информация за наличието на високо съдържание на уран в питейната вода на град Хасково.", "date": "2018.12.05", "title": "Хасково: В Съдебната палата ще се проведе брифинг по повод прекратеното разследване на прокуратурата по случая с укриването на информация за съдържание на уран във водата"}
{"url": "http://www.focus-news.net/news/2018/12/05/2598433/pravitelstvoto-predlaga-mihail-belchev-da-bade-udostoen-s-orden-stara-planina-parva-stepen.html", "text": "Правителството предлага на Президента на Република България да издаде Указ за награждаване на акад. Михаил Белчев с орден „Стара Планина“ – първа степен за изключително големите му заслуги в областта на културата и изкуството. Това съобщиха от  правителствената информационна служба . \r\nАкад. Михаил Иванов Белчев е български естраден певец, композитор, поет и режисьор. Той е автор на повече от 50 песни, между които най-популярни са: „Булевардът“, „Младостта си отива“ и „Не остарявай, любов“. Негови са текстовете на шлагери като „След десет години“, „Жалба за младост“, „И утре е ден“ и много други. Има издадени десетки албуми, сред които: „Къде сте, приятели“, „Двойник“, „Преквалификация“, „Късна любов“, „Мила моя“, „Прераждане“. \r\nБелчев е носител на Първата национална литературна награда „Георги Джагаров“ (2004 г.), на „Златна книга“ от Европейския форум на експертите в сътрудничество с Академия на международно признати лидери в науката и културата (2008 г.) и на Почетна награда на Министерство на културата - „Златен век“ за заслуги към Българската култура (2011 г.). \r\nПрез 2004 г. Михаил Белчев е удостоен със званието „Почетен гражданин на София“.", "date": "2018.12.05", "title": "Правителството предлага Михаил Белчев да бъде удостоен с орден „Стара Планина“ – първа степен"}
{"url": "http://www.focus-news.net/news/2018/12/05/2598436/sport-federatsiyata-nakaza-petar-lesov-i-stanimira-petrova.html", "text": "Федерацията ни по бокс наказа с последно предупреждение и парична глоба националния треньор Петър Лесов и звездата ни Станимира Петрова. За санкциите ще бъде уведомена в официално писмо международната централа. От световната федерация са изискали писмено обяснение от легендата Лесов за скандала по време на световното за жени в Индия. В качеството си на един от националните треньори, олимпийският шампион от Москва 1980-а хвърли бутилка с вода след загубата на Станимира Петрова, която е световна и европейска шампионка. Тя, отпадна с 2:3 съдийски гласа от представителката на домакините Соня Чагал на осминафинала до 57 кг. Впоследствие международната асоциация отне акредитациите на Лесов и Петрова за световното в Ню Делхи. \r\nВенцислав ДРАГОМАНОВ", "date": "2018.12.05", "title": "Спорт: Федерацията наказа Петър Лесов и Станимира Петрова"}
{"url": "http://www.focus-news.net/news/2018/12/05/2598437/patna-karta-opredelya-grafika-za-ulesnyavane-na-visokoskorostni-mrezhi-ot-peto-pokolenie-5g.html", "text": "Правителството прие Национална пътна карта, която определя графика за улесняване на високоскоростни мрежи от пето поколение (5G) и други технологии за високоскоростен интернет и иновативни услуги. Това съобщиха от  правителствената информационна служба . Документът е свързан с изпълнение на задълженията, съгласно Решение (ЕС) 2017/899 на Европейския парламент и на Съвета за използването на радиочестотна лента 470-790 MHz в Съюза. \r\nПредвижда се освобождаване на радиочестотна лента 470-694 MHz, която е ползвана за нуждите на националната сигурност и отбрана, както и за излъчване на каналите на ефирната телевизия. Утвърден е времеви график за преместване на телевизионните канали в друга радиочестотна лента.", "date": "2018.12.05", "title": "Пътна карта определя графика за улесняване на високоскоростни мрежи от пето поколение (5G)"}
{"url": "http://www.focus-news.net/news/2018/12/05/2598434/dots-ivan-ivanov-kevr-nyama-promyana-v-tsenata-na-toka-za-bitovite-potrebiteli.html", "text": "Няма промяна в цената на тока за битовите потребители. Това каза председателят на КЕВР доц. Иван Иванов пред журналисти във връзка с изпратеното от АИКБ писмо до премиера заради по техните думи 350% увеличение на тока за индустрията, което би засегнало и битовите потребители, предаде репортер на  Агенция „Фокус“ . По думите му заради поевтиняването на петрола от последния месец се очаква и природният газ да поскъпне по-малко – с не повече от 4% от 1 януари 2019 г. Той припомни, че предварителна прогноза от страна на „Булгаргаз“ от 10 ноември, е показвала, че повишението на цената на природния газ за първото тримесечие на следващата година се очаква да бъде малко под 5 процента, а при подобно повишение цените на парното и топлата вода не се променят. \r\n„Регулираната цена на електрическата енергия е стабилна цена, която ние определяме с годишно ценово решение. То е валидно от 1 юли на текущата година и важи до 30 юни на следващата година. Анализ на цената на свободния пазар и евентуално отражение на регулирания пазар ще бъде направен едва през месец юни следващата година. Нека на забравяме, че това е анализ не само в периодите, когато има сериозно повишение на цената, но и в периодите, когато цената е значително по-ниска от цената на регулирания пазар. \r\nНай-същественото, което дава сигурност и гаранция за потребителите на регулиран пазар - битовите потребителти, е фактът, че те могат да разчитат на стабилна цена“, коментира доц. Иванов. \r\nПредседателят на КЕВР отговори още, че в Комисията е постъпило предложение за преминаване на „Турски поток“ през България, но все още не е разгледано.", "date": "2018.12.05", "title": "Доц. Иван Иванов, КЕВР: Няма промяна в цената на тока за битовите потребители"}
{"url": "http://www.focus-news.net/news/2018/12/05/2598438/plovdiv-okrazhnata-prokuratura-predade-na-sad-42-godishen-mazh-za-ubiystvo.html", "text": "Окръжната прокуратура предаде на съд 42-годишен мъж за убийство. Това съобщиха от пресцентъра на  Апелативна прокуратура - Пловдив . Окръжна прокуратура - Пловдив внесе в съда обвинителен акт спрямо 42-годишен мъж с инициали И.С. за това, че на 2 юли 2018 г. в Пловдив е убил 70-годишен мъж, като убийството е извършено по особено мъчителен начин за убития и с особена жестокост и за това, че на 2 юли 2018 г. в землището на с. Оризаре е отнел златен синджир 14 карата, 11,5 грама, на стойност 747 лева, от владението на 70-годишния мъж, с намерение противозаконно да я присвои, като е употребил за това сила и заплашване.  \r\nПо делото са извършени множество разпити на свидетели, изготвени експертизи, иззети веществени доказателства и др. Обвиняемият И.С. е с взета от съда мярка за неотклонение „Задържане под стража“.", "date": "2018.12.05", "title": "Пловдив: Окръжната прокуратура предаде на съд 42-годишен мъж за убийство"}
{"url": "http://www.focus-news.net/news/2018/12/05/2598435/veliko-tarnovo-okolo-5-000-paunda-sa-otkradnati-ot-zhilishte-v-selo-balgarsko-slivovo.html", "text": "Около 5 000 паунда са откраднати от жилище в село Българско Сливово. Това съобщиха от  ОДМВР – Велико Търново . Деянието е извършено на 4 декември чрез разбиване на входната врата на жилището. На местопроизшествието е извършен оглед. По случая е започнато досъдебно производство.", "date": "2018.12.05", "title": "Велико Търново: Около 5 000 паунда са откраднати от жилище в село Българско Сливово"}
{"url": "http://www.focus-news.net/news/2018/12/05/2598441/osiguryavat-se-sredstva-za-fizichesko-vazpitanie-i-sport-v-uchilishtata-po-izkustvata-i-po-kulturata-kam-ministerstvoto-na-kulturata.html", "text": "Правителството одобри допълнителни разходи по бюджета на Министерството на културата за 2018 година за изплащане на минимални диференцирани размери на паричните средства за физическо възпитание и спорт. Сумата в размер на 25 483 лв. е за физическо възпитание и спорт на учениците от държавните училища по изкуствата и по културата към Министерството.  Това съобщиха от  правителствената информационна служба . \r\nС друго правителствено Постановление се осигуряват 91 980 лв. за изплащане на стипендии и еднократно финансово подпомагане на ученици, обучаващи се в училищата по изкуствата и по културата към Министерството на културата, както и за изплащане на стипендии на ученици от общински училища по Програмата на мерките за закрила на деца с изявени дарби от държавни, общински и частни училища през 2018 г.  \r\nРазходите и по двете Постановления са в рамките на предвидените средства за съответната дейност по централния бюджет за настоящата година.", "date": "2018.12.05", "title": "Осигуряват се средства за физическо възпитание и спорт в училищата по изкуствата и по културата към Министерството на културата"}
{"url": "http://www.focus-news.net/news/2018/12/05/2598426/balgariya-se-vazdarzha-ot-prisaedinyavane-kam-globalniya-pakt-za-migratsiyata.html", "text": "Министерският съвет реши Република България да се въздържи от присъединяване към Глобалния пакт за безопасна, регулирана и редовна миграция. Страната ни няма да участва със свои официални представители в Междуправителствената конференция за приемане на Пакта, която ще се проведе в Маракеш, Мароко, на 10 и 11 декември. Правителството също така взе решение при последващо гласуване на резолюция в Общото събрание на ООН за утвърждаване на вече приетия пакт Постоянният представител на Република България в ООН да гласува с „въздържал се“. Това съобщиха от  правителствената информационна служба . \r\nТемата за по-ефективното управление на миграционните процеси е от основно значение за Република България. На този етап българското правителство смята, че решението за неприсъединяване към Глобалния пакт за безопасна, регулирана и редовна миграция защитава в най-пълна степен интересите на страната и нейните граждани. \r\nРепублика България ще продължи да изпълнява вече съществуващите и поети международноправни задължения в областта на правата на човека, както и да упражнява засилен контрол на националните граници.", "date": "2018.12.05", "title": "България се въздържа от присъединяване към Глобалния пакт за миграцията"}
{"url": "http://www.focus-news.net/news/2018/12/05/2598440/utvardeni-sa-razhodite-za-komandirovki-v-stranata-za-tretoto-trimesechie-na-2018-g.html", "text": "Правителството утвърди разходите за командировки в страната за третото тримесечие на 2018 г. на министрите и заместник-министрите, на областните управители, на председателите на държавни комисии, агенции и институции. Това съобщиха от  правителствената информационна служба . За командировки на министрите и заместник-министрите в страната са изразходвани общо 11 902,30 лв., за командировки на председателите на държавни агенции и техните заместници – 1 898,26 лв., за командировки на председатели и членове на държавни комисии – 781,09 лв., за командировки на ръководителите на държавни институции – 160 лв. и за командировки на областни управители – 4 753,96 лв.", "date": "2018.12.05", "title": "Утвърдени са разходите за командировки в страната за третото тримесечие на 2018 г."}
{"url": "http://www.focus-news.net/news/2018/12/05/2598439/odobren-e-otchetat-za-izpalnenie-na-natsionalna-programa-za-namalyavane-vazdeystvieto-na-radon-v-sgradi-varhu-balgarskoto-naselenie-2013-2017-g.html", "text": "В изпълнение на Националната програма за намаляване въздействието на радон в сгради върху българското население 2013-2017 г. беше проведено първото систематизирано Национално проучване на годишната обемна активност на радон на територията на България. Проучването ще послужи като основа за следващите действия в областта на разработването и провеждането на държавната политика по намаляване на риска от облъчване от радон. Това съобщиха от  правителствената информационна служба . \r\nДанните от проведените измервания бяха предоставени и съгласно Договора за Евратом за събиране и предоставяне на информация за нивата на радиоактивност в околната среда. Публикуването на данните в атласа на Европа е доказателство за успешно изпълнение на задачите на Националната програма за намаляване на въздействието на радон в сгради върху българското население 2013-2017 г. \r\nЕдна от основните цели на програмата беше и разработване на националното законодателство в областта на радон. Изготвен е проект на Наредбата за техническите изисквания към сградите за защита от радон. С приемането на тази техническа наредба се очаква постигането на следните резултати: Изпълнение на разпоредби от директива 2013/59/ЕС, отнасящи се до облъчване от радон в закрити помещения; подпомагане на проектанти, консултанти, строители и възложители с ясни технически изисквания и правила за изпълнение на технически мерки за превенция и защита на българското население от облъчване с радон в закрити помещения; подпомагане осведомеността на гражданите за нивата на потенциална вероятност от проникване на радон, при които е необходимо да се предприемат превантивни мерки в сградите.", "date": "2018.12.05", "title": "Одобрен е отчетът за изпълнение на Национална програма за намаляване въздействието на радон в сгради върху българското население 2013-2017 г."}
{"url": "http://www.focus-news.net/news/2018/12/05/2598442/odobreni-sa-dopalnitelno-58-860-leva-za-stipendii-na-daroviti-detsa-prez-2018-godina.html", "text": "Правителството одобри допълнителни трансфери в размер на 58 860 лева по бюджетите на общините и на МОН за изплащане на стипендии по Програмата на мерките за закрила на деца с изявени дарби от държавни, общински и частни училища през 2018 година. С три постановления през 2018 година по бюджетите на общините и на МОН са предоставени общо 500 985 лв. по Програмата. Това съобщиха от  правителствената информационна служба . \r\nС настоящия документ се одобряват допълнителни средства, които ще бъдат преведени по бюджетите на общините и на МОН за 2018 г. във връзка с издадени от министъра на образованието и науката заповеди и искания на общините. \r\nЗа постъпили искания от 12 общини за финансиране на предоставени 55 стипендии по Програмата през 2018 г. необходимите средства са в размер на 44 415 лв. За издадени 19 заповеди от министъра за отпускане на стипендии на ученици в държавни училища през 2018 г. средствата са 11 205 лв. За три издадени от министъра заповеди и одобрени три стипендии на ученици в частни училища на територията на гр. София, необходимите средства за 2018 година са 3 240 лв. и се предоставят на Столична община. Това се налага в резултат на извършени промени в Наредбата за условията и реда за осъществяване на закрила на деца с изявени дарби, с което е дадена възможност и на учениците в частните училища да получават стипендии, като подават заявление до съответния министър, предложил мярката, по която е класиран ученикът. \r\nПо този начин необходимите средства възлизат общо на 58 860 лв. \r\nПостановлението няма да доведе до пряко или косвено въздействие върху държавния бюджет, тъй като необходимите 58 860 лв. са в рамките на разчетените за тази дейност в централния бюджет средства за 2018 година.", "date": "2018.12.05", "title": "Одобрени са допълнително 58 860 лева за стипендии на даровити деца през 2018 година"}
{"url": "http://www.focus-news.net/news/2018/12/05/2598444/kyustendil-dvama-dobrovoltsi-ot-makedoniya-poluchiha-sertifikati-za-uchastieto-si-v-evropeyskata-dobrovolcheska-sluzhba.html", "text": "Двама доброволци от Македония получиха сертификати за участието си в Европейската доброволческа служба, предаде репортер на  Радио „Фокус” – Кюстендил . Кристина Талевска – Царибродска и Владимир Стойчески са доброволци в читалище „Братство” – Кюстендил. Председателят на читалището Иван Андонов връчи европейските сертификати.  \r\n„Близо десет години ние отбелязваме Международния ден на доброволеца. Доброволчеството сред младежите е изключително много застъпено при нас. Ние работим по много програми. През последните години се говори за приемане на специален закон, свързан с доброволчеството, в който ясно да са разписани ангажиментите, задачите и правата на доброволците”, каза Иван Андонов. По думите му Кристина Талевска – Царибродска и Владимир Стойчески в продължение на половин година изпълняват своята доброволческа мисия в читалището. Те се включват в различни инициативи и проекти. „Удостоверенията им дават възможност да търсят и да намират работа с предимство пред останалите младежи и то в цяла Европа”, каза Иван Андонов. \r\nВенцеслав ИЛЧЕВ", "date": "2018.12.05", "title": "Кюстендил: Двама доброволци от Македония получиха сертификати за участието си в Европейската доброволческа служба"}
{"url": "http://www.focus-news.net/news/2018/12/05/2598446/shumen-32-godishen-mazh-e-zadarzhan-za-mnozhestvo-narusheniya-na-patya-i-proyava-na-agresiya-kam-politseyski-sluzhiteli.html", "text": "32-годишен мъж е задържан за множество нарушения на пътя и проява на агресия към полицейски служители. Това съобщиха от  ОДМВР - Шумен . Мъжът от Шумен е с множество нарушения по Закона за движение по пътищата и е задържан в полицейското управление в Шумен, след като не спрял на стоп палка и с неразумното си поведение си на пътя застрашил участниците в движението. Малко след 11.00 часа днес полицейски екип, който работил по безопасността на движението на ул. „Самара“ в града забелязал водач на лек автомобил „Пежо 306\". Преди дни същият екип му извършил проверка и установил, че е лишен от правото да управлява. Униформените подали сигнал със стоп палка, но водачът ги подминал и продължил движението си. Полицаите го последвали и му дали знак със звукова и светлинна сигнализация да спре. В стремежа си да се укрие от полицаите мъжът започнал да обикаля с автомобила  в кв. „Боян Българанов“. На кръстовище до бившата военна болница увеличил скоростта си и ударил леко лек автомобил. На ул. „Самара“ бил пресрещнат от друг екип и спрян за проверка. При слизане от автомобила мъжът отказал да представи документи, оказал съпротива, и нанесъл удар в областта на лицето на униформен служител.   \r\nВ хода на проверката е установено, че мъжът с инициали Х.Х. от Шумен управлява в срок на лишаване от правото да управлява. На 1 декември бил установен да шофира без да притежава книжка от повече от две години. Свидетелството му било временно отнето, след като преди време  не спрял  на стоп палка и извършил други нарушения по ЗДвП. В началото на декември регистрационните му номера на автомобила му били свалени и регистрацията била прекратена за срок от 6 месеца до плащане на дължими глоби. Това не спряло Х.Х. да шофира. Днес било установено, че е зад волана на автомобил с номера предназначени за друго превозно средство. Тестван е за алкохол и наркотици, като пробата му е отрицателна. Мъжът е с множество установени нарушения на пътя - за шофиране без книжка, без „Гражданска отговорност“, след употреба на алкохол, след причиняване на ПТП, след неизпълнение на полицейско разпореждане. Има наложени и влезли в сила наказателни постановления на стойност 6 490 лева, които не са платени. След преглед в МБАЛ - Шумен е установено, че полицейският служител е с открита рана. Образувано е досъдебно производство. Работата по изясняване на случая продължава.", "date": "2018.12.05", "title": "Шумен: 32-годишен мъж е задържан за множество нарушения на пътя и проява на агресия към полицейски служители"}
{"url": "http://www.focus-news.net/news/2018/12/05/2598443/violeta-ilieva-ruo-burgas-programata-za-zadarzhane-na-detsata-v-uchilishte-varvi-uspeshno-i-institutsiite-se-razshiryavat.html", "text": "Програмата за задържане на децата в училище върви успешно и институциите се разширяват, като идеята е да се ограничи кръга на такива родители, които с тяхно знание децата им не посещават училище. Това каза за  Радио „Фокус“ – Бургас  Виолета Илиева, началник на Регионалното управление на образованието. „В момента резултатът от последния обход само на територията на община Бургас показа, че броят на децата, които трябваше да бъдат обхванати и чиито адреси колегите посетиха, беше 316, като за цялата област броят на тези лица на възраст до 16 години е 777. По думите ѝ в момента се обработват индивидуални протоколи от посещения на място и ще се установи колко от тези деца са в чужбина, колко са намерени на адреси и коя е причината те да не бъдат в училище.  \r\n„Най-честата причина децата да не са в училище, това са представители от уязвими групи. Родителите посочват, че им липсват средства за изпращане на ученика на училище, но в този механизъм с решение на Министерски съвет са предвидени и средства. Там, където е необходимо, с решение на социалните служби и директорът на училището са осигурени средства, но те не се дават в брой, а се закупува това, което е нужно на съответното дете“, посочи още Илиева. По думите ѝ осигурените средства са под формата на дрехи. Друг вид група на родители, които имат проблеми и които не са от представителите на уязвими групи, са родители, които не желаят децата им, които са на възраст между 5 и 6 години, да посещават детска градина, което е задължително, за да имат готовност за започване на училище. Тя добави, че с тях се водят разговори и се осъществяват срещи, за да могат децата да започнат да посещават детски градини. „Общият брой на всички деца, като в този брой влизат и тези лица, които не са в България, е към 7000 души. От тях около 3 000 са търсени и посещавани, като от тях има семейства, които са заминали в чужбина, а другите са останали и са предприети действия за връщането им в училище. \"В момента за цялата област те са около 770 деца. Всички останали са върнати в училище\", допълни Виолета Илиева. \r\nМария КУРТЕВА", "date": "2018.12.05", "title": "Виолета Илиева, РУО – Бургас: Програмата за задържане на децата в училище върви успешно и институциите се разширяват"}
{"url": "http://www.focus-news.net/news/2018/12/05/2598447/tass-slovakiya-izgoni-ruski-diplomat-za-shpionazh.html", "text": "Словакия изгони от страната руски дипломат, съобщи в сряда пред журналистите премиерът на републиката Петер Пелегрини, предава  ТАСС . \r\n„На основата на информацията, получена от военното разузнаване, на 22 ноември бе изгонен дипломат от апарата на военното аташе на посолството на Русия в Словакия. Той е обявен за персона нон грата, тъй като се е занимавал с разузнавателна дейност срещу Словакия и НАТО“,  заяви министър-председателят. \r\nРуският дипломат е напуснал територията на Словакия в течение на 48 часа, след като е бил обявен за персона нон-грата, отбелязва руската агенция. \r\n„Ние имаме стандартни отношения с Русия“, добави Пелегрини, като подчерта, че Братислава изпълнява неотклонно своите задължения пред НАТО и Европейския съюз. \r\nОт посолството на Москва в Словакия обаче са отказали да коментират заявлението на премиера. „Посолството не коментира тази информация“, заяви пред ТАСС прессекретарят на дипломатическото представителство Владислав Куликов. \r\nПревод и редакция:", "date": "2018.12.05", "title": "ТАСС: Словакия изгони руски дипломат за шпионаж"}
{"url": "http://www.focus-news.net/news/2018/12/05/2598448/kyustendil-dobrovoltsite-ot-bchk-kyustendil-sa-sabrali-sredstva-za-osiguryavane-na-topal-obyad-za-60-detsa-v-neravnostoyno-polozhenie.html", "text": "Доброволците към БЧК – Кюстендил са събрали средства за осигуряване на топъл обяд за 60 деца в неравностойно положение. Това каза пред  Радио „Фокус” – Кюстендил  д-р Емилия Кацарска, директор на БЧК – Кюстендил. По думите ѝ благодарение на различни фондонабирателни кампании са събрани достатъчно средства, с които ще се хранят децата в неравностойно положение. Тази година децата са от две училища в Дупница и едно от Сапарева баня. „Благодарение на събраните средства проведохме и два лагера за деца в неравностойно положение. Единият лагер, който го провеждаме за втора поредна година, беше в Симитли. Той се провежда с помощта на военното поделение в Благоевград. Другият лагер е проведен в базата на МВР в село Богослов. В тези лагери бяха обхванати общо 40 деца”, каза д-р Емилия Кацарска. По думите ѝ това са единствените подобни лагери, провеждани в цялата страна. Те се реализират със средства на БЧК – Кюстендил. За тази дейност организацията в Кюстендил е наградена от Националния съвет на БЧК. „Всичко това е реализирано благодарение на нашите доброволци, усилията на всички. Важно е и усърдието на щатния състав”, каза д-р Кацарска. \r\nВенцеслав ИЛЧЕВ", "date": "2018.12.05", "title": "Кюстендил: Доброволците от БЧК – Кюстендил са събрали средства за осигуряване на топъл обяд за 60 деца в неравностойно положение"}
{"url": "http://www.focus-news.net/news/2018/12/05/2598450/veliko-tarnovo-v-obshtinata-shte-se-sastoi-kontsert-posveten-na-daritelite.html", "text": "Концерт, посветен на дарителите на социалните услуги във Великотърновска община, подготвят потребителите. Идеята е на Дирекция „Социално подпомагане и здравеопазване“ при местната администрация, съобщиха за  Радио „Фокус“ – Велико Търново  от Общината. Проявата ще се състои в навечерието на Деня на дарителите. Концертът ще започне в 16.00 часа и ще е в Голяма зала на Общината. Росица Димитрова, директор на Дирекцията посочи, че поканени като публика са над 50 дарители, сред които физически лица, фирми и неправителствени организации. Програмата е изработена изцяло от екипите и потребителите на услугите в общината. „Мото ни е „За нашите приятели – дарители с благодарност“. Ще имаме възможността да чуем стихотворения и песни, да видим много танци и буфосинхронада от над 30-те социални услуги, които функционират при нас. Защо казвам само 30, след като те са около 100? Тук сме се концентрирали конкретно към приятелите и дарителите на услуги, за които получаваме държавна помощ“, обясни още Росица Димитрова. Освен десетките изпълнения, са подготвени и символични подаръци за всички гости. Събитието вероятно ще придобие устойчив характер и ще се прави ежегодно. \r\nЛуиза ТРАНЧЕВА", "date": "2018.12.05", "title": "Велико Търново: В Общината ще се състои концерт, посветен на дарителите"}
{"url": "http://www.focus-news.net/news/2018/12/05/2598454/hristo-hristov-fizioterapevt-ot-varna-pridvizhvane-s-malki-krachki-i-ratse-izvan-dzhobovete-mozhe-da-ni-predpazi-ot-travmi-na-leda.html", "text": "Поледиците са често срещан проблем през зимата във Варна и много хора посещават лечебните заведения с травми, получени в следствие на падане поради ледени образувания. Това коментира за  Радио „Фокус“ – Варна  физиотерапевтът Христо Христов. Той съветва гражданите да внимават при предвижването си в поледиците, като не ходят с ръце в джобовете. Хората трябва да правят по-малки крачки и да изнасят центъра на тежестта си на предния крак. „Доста колеги бяха споделили клипове на ходещи пингвини да покажат, че при изнесен напред център на тежестта на предния крак и с по-малки крачки по-рядко се получават падания“, каза още Христо Христов. Той обясни, че възрастните хора са по податливи на тежки фрактури дори и от минимално падане, тъй като техните кости стават по-трошливи с възрастта. По думите му младите са по-здрави, в постоянно движение и пазят по-добро равновесие. Той уточни, че за сметка на това младите са по-склонни да бързат в неподходящи условия, което води до високоенергийни травми. Според Христов видът на нараняванията до голяма степен зависи от интензивността на удара, частта от тялото, върху която се приземяваме, и от възрастта и здравето на падналото лице. „При младите хора има по-малка възможност за фрактура, докато при възрастните и съвсем леко падане може да доведе до тежка травма\", обясни Христо Христов. Според него високата скорост е рискова както за водачите, така и за пешеходците. „В чужбина, където има профилактика, един от основните методи на колегите е да обучават хората как да падат. За жалост в България няма профилактика и няма такива занимания“,  посочи той. Той посъветва хората да избягват рисковите моменти, да бъдат внимателни когато излизат навън, да не бързат и да следят прогнозата за времето, посъветва гражданите Христо Христов.", "date": "2018.12.05", "title": "Христо Христов, физиотерапевт от Варна: Придвижване с малки крачки и ръце извън джобовете може да ни предпази от травми на леда"}
{"url": "http://www.focus-news.net/news/2018/12/05/2598455/kyustendil-fotografska-izlozhba-predstavya-razlichni-dobrovolcheski-initsiativi-v-chitalishte-bratstvo.html", "text": "Фотографска изложба представя различни доброволчески инициативи в Кюстендил, предаде репортер на  Радио „Фокус“ – Кюстендил . Изложбата беше открита в читалище „Братство“. В нея са включени моменти от провеждани доброволчески акции и инициативи на младежи, изпратени в Кюстендил по линия на Европейската доброволческа служба. Това са Кристина Талевска – Царибродска и Владимир Стойчески от Македония, Озан Билечен от Турция, Александра Дунимаглоска и Дарко Дамески от Македония, които са реализирали доброволческата си дейност в читалището през годините. „Тази изложба е посветена на Международния ден на доброволеца. Ние имаме много доброволчески инициативи, но тук сме събрали само инициативите, реализирани от страна на чуждестранните доброволци. В изложбата могат да се видят реалните неща, които младежите са организирали или в които са участвали“, каза Иван Андонов – председател на читалище „Братство” – Кюстендил. \r\nВенцеслав ИЛЧЕВ", "date": "2018.12.05", "title": "Кюстендил: Фотографска изложба представя различни доброволчески инициативи в читалище „Братство“"}
{"url": "http://www.focus-news.net/news/2018/12/05/2598456/plovdiv-na-ofitsialna-tseremoniya-shte-badat-nagradeni-pobeditelite-v-konkursa-za-dobrovolcheska-initsiativa-v-asenovgrad.html", "text": "На 7 декември ще бъдат наградени победителите в конкурса за доброволческа инициатива в Асеновград. Това каза за  Радио „Фокус“ – Пловдив  Милена Марковска, директор на Градската библиотека „Паисий Хилендарски“ в Асеновград, която е основен организатор на инициативата. Конкурсът се реализира по повод Световния ден на доброволеца – 5 декември, а до 3 декември бе срокът за номинации. Наградите ще бъдат обявени на 7 декември на специална церемония в библиотеката. \r\nВ конкурса имаха право да участват всички организации и групи на територията на община Асеновград, които са реализирали инициатива с помощта на доброволци през годината, без значение на цел и начин на организация, източници на финансиране, брой и възраст на доброволците. Целта е да бъдат популяризирани доброволческите инициативи, да се стимулира инициирането и реализирането на доброволчеството. Конкурсът е на името на първата щатна библиотекарка в Асеновград Донка Пашкова, която дълги години е работила като библиотекар-доброволец и се е включвала в много доброволчески инициативи, свързани с набиране на средства за местното училище, в различни неправителствени организации, съществували по това време.  \r\nТони МИХАЙЛОВ", "date": "2018.12.05", "title": "Пловдив: На официална церемония ще бъдат наградени победителите в конкурса за доброволческа инициатива в Асеновград"}
{"url": "http://www.focus-news.net/news/2018/12/05/2598445/horata-s-uvrezhdaniya-nad-18-godini-shte-poluchavat-finansova-podkrepa-obvarzana-s-liniyata-na-bednost.html", "text": "Парламентът прие окончателни промени в Закона за хората с увреждания, с които хората с увреждания над 18-годишна възраст ще имат право на финансова подкрепа, обвързана с линията на бедност, предаде репортер на  Агенция „Фокус“ . Досега помощта се получаваше на база гарантиран минимален доход. При от 50 до 70.99% увреждане - 7% от линията на бедност. При от 71 до 90% увреждане - 15% от линията на бедност. При над 90% увреждане - 25% от линията на бедност. При над 90% увреждане с чужда помощ и получаване на пенсия за инвалидност поради заболяване или трудова злополука - 30% от линията на бедност. При над 90% увреждане с чужда помощ, които получават социална пенсия за инвалидност - 57% от линията на бедност. \r\nБиляна ИВАНОВА", "date": "2018.12.05", "title": "Хората с увреждания над 18 години ще получават финансова подкрепа, обвързана с линията на бедност"}
{"url": "http://www.focus-news.net/news/2018/12/05/2598457/kursanti-ot-natsionalen-voenen-universitet-vasil-levski-byaha-gosti-v-narodnoto-sabranie-po-pokana-na-gen-konstantin-popov.html", "text": "Курсанти от Национален военен университет „Васил Левски” бяха гости в Народното събрание по покана на ген. Константин Попов. Това съобщиха от  Комисията по отбрана . \r\n„Благодаря Ви за службата и желанието да изпълнявате воинския си дълг към родината”. С тези думи Ген. Попов, председател на Комисията по отбрана поздрави курсантите и техните преподаватели. \r\nПо време на посещението си в парламента курсантите от НВУ „Васил Левски” имаха среща с ген. Попов и членовете на Комисията по отбрана. На срещата се обсъдиха актуални теми свързани с военното образование. Генерал Попов обърна внимание, че парламента е мястото, където има смислен диалог. „В Комисията по отбрана разбирането е, че Българската армия е основен стълб на държавността”, допълни той.  \r\nКурсантите и техните преподаватели, представиха пред Комисията новата парадна униформа на университета, като споделиха, че тя е с основните символи на униформата от 1925 година – червена шапка, бял колан и син цвят. В края на срещата курсантите благодариха на ген. Попов за отправената покана и му подариха карта, посветена на навършването, през тази година, на 140 години от поставянето на началото, на военното образование в България.", "date": "2018.12.05", "title": "Курсанти от Национален военен университет „Васил Левски” бяха гости в Народното събрание по покана на ген. Константин Попов"}
{"url": "http://www.focus-news.net/news/2018/12/05/2598453/vecherne-novosti-v-zagreb-rama-potvardi-strategicheskoto-partnyorstvo-mezhdu-albaniya-i-harvatiya-podkrepi-mitata-sreshtu-sarbiya.html", "text": "Албанският премиер Еди Рама, по повод митата, които Косово въведе върху сръбските стоки, посочи, че  вината за това е на Белград, който, по неговите думи, е нарушил договора ЦЕФТА (Централноевропейско споразумение за свободна търговия), пише  онлайн изданието на белградския ежедневник „Вечерне Новости“ . \r\nМинистър-председателят на Албания заяви на пресконференция в Загреб след срещата с хърватския си колега Андрей Пленкович, че Сърбия е нарушила ЦЕФТА и Косово се е оплакало от това, но не е имало реакция от другата страна, предава агенция ХИНА. \r\nРама призна, че ставките от 100% върху сръбските стоки са „ненормални“, но добави, че и „ситуацията е ненормална“. Според него в нормални условия това би представлявало проблем, цитира думите му сръбското издание. \r\nПо повод обвиненията за създаване на Велика Албания, албанският премиер каза, че те винаги се появяват, когато албанската страна в Косово, както посочи той, „иска нещо законни и когато Албания и Косово разговарят по въпроси от взаимен интерес“. Рама напомни, че Тирана и Загреб имат „традиционно добри отношения“ и похвали Хърватия з безрезервната й подкрепа на албанците, „както и за признаването на Косово“. \r\nТой подчерта, че „от раждането на Хърватия, Албания винаги е била със своя приятел и Хърватия винаги е била с Албания“. Албанският премиер, също така, припомни, че същият ден е подписана Декларацията за стратегическо партньорство между двете страни. Пленкович, от своя страна, е казал, че Загреб иска добри отношения с всички, „и Албания, и Косово, и Сърбия“. „Искаме отношенията да се нормализират и стабилизират“, подчерта хърватският министър-председател. \r\nРама, който беше в Загреб, за да участва на срещата на върха на Средноевропейската инициатива (ЦЕИ), бе приет и от държавния глава на страната домакин – Колинда Грабар-Китарович, която по този повод, както се предава, изрази „задоволството си да продължи хърватско-албанското сътрудничество на най-високо ниво“. \r\nПо време на срещата, освен другото, е изтъкнато и, както се съобщава, значението на стратегическото партньорство между Хърватия и Албания, а освен това е разговаряно и за значението на текущото тристранно сътрудничество между Хърватия, Черна гора и Албания в рамките на от Адриатическата тройка. \r\nРама се срещна с председателя на хърватския парламент, Гордан Яндрокович, който, по този повод благодари за „приноса на албанската общност по време на войната“. \r\nПо време на разговора те размениха мнения за положението в Югоизточна Европа, се казва в изявлението. \r\nПревод и редакция:", "date": "2018.12.05", "title": "„Вечерне новости“: В Загреб Рама потвърди стратегическото партньорство между Албания и Хърватия, подкрепи митата срещу Сърбия"}
{"url": "http://www.focus-news.net/news/2018/12/05/2598459/v-lisabon-shte-se-provede-kongres-na-partiyata-na-evropeyskite-sotsialisti-na-koyto-shte-badat-obsadeni-nasokite-za-kampaniyata-za-evropeyski-izbori-prez-2019-g.html", "text": "На 7 - 8 декември 2018 година в Лисабон, Португалия ще се проведе Конгрес на Партията на европейските социалисти, на който ще бъдат обсъдени и приети насоките за стартиращата през 2019 г. кампания за европейски избори. Това съобщиха от пресофиса на  евродепутата Сергей Станишев . \r\nКонгресът ще избере нов президент и ръководство на ПЕС. Към момента сегашният лидер на европейската левица Сергей Станишев е единствен кандидат за поста. \r\nФорумът ще излъчи и общия кандидат на ПЕС за председател на ЕК Франс Тимерманс. Левицата първа от европейските политически семейства посочи своя фаворит за изборната битка догодина.  \r\nКонгресът ще приеме и резолюции, които ще са в основата на платформата на ПЕС за европейските избори през 2019 г. Основен акцент е поставен върху социалното и икономическо развитие на ЕС, подобряването на благосъстоянието на младите хора, ограничаването на неравенствата, засилването на равнопоставеността на половете, стимулирането на демокрацията и върховенството на закона, намаляването на негативните последици от миграцията, както и стимулирането на вътрешнахата кохезия на Съюза и активното му участие в световните процеси. \r\nВ заседанията ще вземат участие делегати от партиите-членки, както и членове на Европейската комисия и Европейския парламент, министър-председатели, партийни лидери и активисти, представители на гражданския  сектор и журналисти, сред които и: Федерика Могерини, върховен представител на ЕС по въпросите на външните работи и политиката на сигурност; Джоузеф Мускат, премиер на на Малта; Педро Санчес, премиер на Испания; Антонио Коща, премиер на Португалия, Зоран Заев, премиер на Македония и др. \r\nВ конгреса ще се включи и Джефри Сакс – водещ американски икономист и политически анализатор. \r\nБСП ще бъде представена от делегация, водена от лидера Корнелия Нинова.", "date": "2018.12.05", "title": "В Лисабон ще се проведе Конгрес на Партията на европейските социалисти, на който ще бъдат обсъдени насоките за кампанията за европейски избори през 2019 г."}
{"url": "http://www.focus-news.net/news/2018/12/05/2598460/kyustendil-okolo-235-sa-dobrovoltsite-kam-bchk-kyustendil.html", "text": "Около 235 са доброволците към БЧК – Кюстендил. Това съобщиха за  Радио „Фокус” – Кюстендил  от червенокръстката организация. В Българския младежки Червен кръст в Кюстендил членуват 115 доброволци. Доброволният екип за работа при бедствия, аварии и катастрофи се състои от 19 души, с различни професионални квалификации. Доброволците към младежката организация на БЧК в Кюстендил са сред най-активните в страната. Има и екип за деца до 14-годишна възраст, които активно се включват в обученията по първа помощ. „Децата, завършвайки и напускайки града, след това ние ги губим. Те отиват да учат в други населени места, така че този ресурс ние го загубваме дългосрочно”, каза д-р Емилия Кацарска, директор на БЧК – Кюстендил. \r\nВенцеслав ИЛЧЕВ", "date": "2018.12.05", "title": "Кюстендил: Около 235 са доброволците към БЧК – Кюстендил"}
{"url": "http://www.focus-news.net/news/2018/12/05/2598461/zam-ministar-milko-berner-pozdravi-pobeditelite-v-mezhdunarodniya-konkurs-za-detska-risunka-s-ochite-si-vidyah-bedata.html", "text": "Заместник-министърът на вътрешните работи Милко Бернер, директорът на ГД „Пожарна безопасност и защита на населението” главен комисар Николай Николов и Таня Досева, директор на Националния дворец на децата поздравиха и наградиха победителите в заключителния етап на Международния конкурс за детска рисунка „С очите си видях бедата”. Това съобщиха от пресцентъра на  МВР . \r\nПроявата се провежда с подкрепата на Секретариата на Откритото частичното споразумение за големите рискове към Съвета на Европа (EUR-OPA). Организатори са ГД ПБЗН, Министерството на образованието и науката и Националния дворец на децата.  \r\nЗам.-министър Бернер поздрави децата, участвали в инициативата и изрази възхищението си от умелия почерк на малките творци, уловили драматични моменти при извършването на спасителни дейности чрез изразните средства на художественото изкуство. Той им пожела никога да не губят своето вдъхновение. Всички наградени деца получиха грамоти и предметни награди, осигурени от Главна дирекция „Пожарна безопасност и защита на населението\".  \r\nЗа първа година в международния раздел на конкурса за детска рисунка участваха ученици от Гърция и Азърбайджан. До сега в проявата със свои творби са се включвали и деца от Сърбия, Пакистан, Малайзия, Филипини, Индонезия, Китай, Иран, Ирак и Индия.", "date": "2018.12.05", "title": "Зам.-министър Милко Бернер поздрави победителите в Международния конкурс за детска рисунка „С очите си видях бедата”"}
{"url": "http://www.focus-news.net/news/2018/12/05/2598463/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването  „Симитли – минало, настояще и бъдеще“  по  Радио „Фокус“ – Пирин  ще говорим за големия християнски празник Никулден. Кой всъщност е св. Николай и какви са обредните практики, които се изпълняват на 6 декември, ще попитаме църковния уредник Аделина Стефанова и българският фолклорист проф. Костадин Динчев. Във втората част от предаването пък ще Ви разкажем за храм „Св. Никола“ в село Градево. Наш гост ще бъде кметският наместник на малкото населено място – Кирил Йосифов. Как по традиция се отбелязва празника в селото и защо този ден е важен за градевци предстои да научите само и единствено на нашите честоти. \r\nВ края на предаването няма да пропуснем да направим и обзор на по-важните събития и новини за Симитли и района от последните 7 дни. Ако и вие, нашите слушатели и читатели, искате да коментирате темата, за която говорим днес, или пък да предлагат такива, които биха били интересни за вас, то може да ни позвъните на телефон 0885 303 373 и 073/ 88-55-81, или да ни пишете на e-mail: pirin@focus-news.net. На посочените контакти може да поставяте и въпроси от различно естество, които касаят Симитли, а ние ще ги отправим към съответните отдели в Общината. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко актуално, което се случва в Симитли и малките населени места в общината. \r\nПредаването   се излъчва на честотите на   всяка сряда, от 15.00 до 16.00 часа, с водещ Ливия Нинова.", "date": "2018.12.05", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/12/05/2598452/parlamentat-udalzhi-rabotnoto-si-vreme-do-priemaneto-na-zakona-za-horata-s-uvrezhdaniya.html", "text": "Парламентът удължи работното си време до приемането на Закона за хората с увреждания, предаде репортер на  Агенция „Фокус“ . Предложението за удължаване на работното време беше на депутата от ПГ на ГЕРБ Светлана Ангелова. Законът за хората с увреждания е първият закон от законодателния пакет, който се гласува окончателно в пленарна зала. На утрешното пленарно заседание предстои второто четене и на Закона за личната помощ. След среща с премиера Бойко Борисов майки на деца с увреждания настояха текстове от него да се преразгледат. Третият закон за хората с увреждания е Законът за социалните услуги. \r\nБиляна ИВАНОВА", "date": "2018.12.05", "title": "Парламентът удължи работното си време до приемането на Закона за хората с увреждания"}
{"url": "http://www.focus-news.net/news/2018/12/05/2598449/elen-gerdzhikov-sos-chast-ot-iskaniyata-na-protestirashtite-sa-osnovatelni-gotovi-sme-da-obsadim-promeni-po-mehanizma-za-chistotata-na-vazduha-ako-ne-sa-populistki.html", "text": "Част от исканията на протестиращите са основателни, така че сме готови да обсъдим промени по механизма за чистотата на въздуха, ако те не са популистки. Това каза пред журналисти председателят на Столичния общински съвет Елен Герджиков, предаде репортер на  Агенция „Фокус“ . \r\nПопитан как ще отговори на твърденията на протестиращите, че „зеленият билет“ е бил въведен със закъснение, Герджиков отговори, че този билет е резултат от механизма, приет от СОС през януари 2018 г., и в него е записано точно и ясно при какви условия се въвежда. „Що се отнася до протеста пред Столична община, категорично трябва да кажем, че проблемът е признат от Общината и то не сега – не в резултат на мъглата от последните няколко дни. Още преди година и половина Столична община е приела програма за управление качеството на въздуха и мерки по нея и се работи много последователно и устойчиво в тази насока. И дори има положителен резултат от тази работа и той се вижда от доклада на Европейската сметна палата, в който е записано, през 2009 г. дните със замърсяване в София са били 161, а през 2016 г. са 71“, заяви Герджиков. \r\nТой обясни, че механизмът все още се тества. „Вчера за втори път Столична община използва тази мярка. Смятам, че част от исканията на протестиращите са основателни, а механизмът не е „свещена крава“ и може да бъде променен. Така че сме готови да обсъдим всяко конкретно предложение по него, стига то да не е популистко, да е разумно и да бъде изпълнимо“, заяви председателят на СОС. \r\nЦветилена СИМЕОНОВА", "date": "2018.12.05", "title": "Елен Герджиков, СОС: Част от исканията на протестиращите са основателни, готови сме да обсъдим промени по механизма за чистотата на въздуха, ако не са популистки"}
{"url": "http://www.focus-news.net/news/2018/12/05/2598464/sofiya-17-godishen-mladezh-e-strelyal-s-vazdushen-pistolet-po-patnite-znatsi-i-tabeli-na-avtobusna-spirka-v-tsentara-na-bozhurishte.html", "text": "17-годишен младеж е стрелял с въздушен пистолет по пътните знаци и табели на автобусна спирка в центъра на Божурище. Това съобщиха от  ОДМВР - София . Работата по случая започнала след като в полицейския участък в Божурище било съобщено за неизвестен извършител, стрелял с въздушен пистолет по пътните знаци и табели на автобусна спирка в центъра на града. Веднага след получаването на сигнала служители на участъка провели бързи издирвателни действия и разкрили автора на хулиганската проява - 17-годишен от същия град. Материалите по случая са докладвани в районната прокуратура с мнение за прилагане разпоредбите на чл. 61 от НК спрямо непълнолетния.", "date": "2018.12.05", "title": "София: 17-годишен младеж е стрелял с въздушен пистолет по пътните знаци и табели на автобусна спирка в центъра на Божурище"}
{"url": "http://www.focus-news.net/news/2018/12/05/2598465/bsp-sofiya-organizira-bezplatna-yuridicheska-priemna-za-grazhdani-na-6-dekemvri.html", "text": "На 6 декември в постоянната приемна на БСП – София (на ул. \"Леге\" 10, ет. 1) гражданите ще получат безплатни юридически консултации. Това съобщиха от пресцентъра на  БСП – София . Юристите ще бъдат на разположение на софиянци от 15.00 до 17.00 часа. Желаещите може предварително да се запишат на телефон 02/987 20 86.", "date": "2018.12.05", "title": "БСП - София организира безплатна юридическа приемна за граждани на 6 декември"}
{"url": "http://www.focus-news.net/news/2018/12/05/2598467/sofiya-politsiyata-razsledva-umishlen-palezh-na-lek-avtomobil-v-kostinbrod.html", "text": "Полицията разследва умишлен палеж на лек автомобил в Костинброд. Това съобщиха от  ОДМВР - София . Около 23.56 часа на 3 декември в РУ - Костинброд се получил сигнал за горящ лек автомобил на ул. „Ломско шосе“. Пристигналите на място екипи на полицията и пожарната установили, че собственикът междувременно е загасил пожара. Извършен е оглед на местопроизшествието. Иззети са веществени доказателства, сочещи умишлен палеж. По случая е образувано досъдебно производство. Действията по разследването продължават под надзора на районната прокуратура.", "date": "2018.12.05", "title": "София: Полицията разследва умишлен палеж на лек автомобил в Костинброд"}
{"url": "http://www.focus-news.net/news/2018/12/05/2598462/ria-novosti-putin-ne-iska-da-govori-s-poroshenko-za-da-ne-uchastva-v-nehitri-kombinatsii.html", "text": "Президентът на Русия Владимир Путин заяви, че няма да реагира на опитите на украинския държавен глава Петро Порошенко да говори с него по телефона, защото не иска да участва в неговите „нехитри комбинации“, предава РИА Новости. \r\n„Работата не е в това, че аз просто го отбягвам и не искам да разговарям с Пьотр Алексеевич... Аз просто не искам да участвам в неговата избирателна кампания“, поясни руският лидер. \r\nПо неговите думи, Порошенко изкусно създава кризисни и провокационни ситуации и веднага прехвърля отговорността за направеното на Русия, след което „иска да демонстрира, че успешно решава възникналите проблеми“. \r\nПревод и редакция:", "date": "2018.12.05", "title": "РИА Новости: Путин не иска да говори с Порошенко, за да не участва в „нехитри комбинации“"}
{"url": "http://www.focus-news.net/news/2018/12/05/2598451/elen-gerdzhikov-sos-nyama-kak-da-zabranim-napalno-otoplenieto-na-tvardo-gorivo-zashtoto-tova-e-vapros-na-natsionalno-zakonodatelstvo.html", "text": "Няма как да забраним напълно отоплението на твърдо гориво, защото това е въпрос на национално законодателство. Това каза пред журналисти председателят на Столичния общински съвет Елен Герджиков, предаде репортер на  Агенция „Фокус“ . „Това няма как да стане през общинска наредба. A в Столична община влизат няколко града и няколко села и няма как да оставим хората без отопление“, заяви той. \r\nНа въпрос дали е възможно да не се дават социални помощи под формата на твърдо гориво и дървета, а чрез олекотяване на сметките, каквото е едно от исканията на протестиращите, Герджиков обясни, че това също свързано със законодателството. „Предлагали сме подобно нещо. Предложихме и стандартизацията на твърдото гориво, която вече е на първо четене в парламента, както и промяната в Закона за движение по пътищата, чрез която ще се стикизират автомобилите“, припомни той. \r\nЦветилена СИМЕОНОВА", "date": "2018.12.05", "title": "Елен Герджиков, СОС: Няма как да забраним напълно отоплението на твърдо гориво, защото това е въпрос на национално законодателство"}
{"url": "http://www.focus-news.net/news/2018/12/05/2598424/pravitelstvoto-odobri-noviya-ustroystven-pravilnik-na-balgarski-institut-po-metrologiya.html", "text": "Правителството прие нов Устройствен правилник на Българския институт по метрология. С него ще се осигури съответствие между структурата на института и актуалните разпоредби на Закона за измерванията и нормативните актове по прилагането му. Ще има ясно разпределение на функциите по структурни звена в БИМ. Това съобщиха от  правителствената информационна служба . \r\nДо момента разпределянето на ангажиментите, контролът и отговорностите за определени дейности се припокриваха от няколко административни звена в института. Преди новите промени, липсата на ясно разграничение и определяне на задълженията, координацията и контролът при осъществяването на основните функции се отразяваше тежко на работата на БИМ. В тази връзка новият правилник ще даде ясна регламентация и разпределение на функциите по структурни звена, с което се очаква работата на института да стане по-ефективна.", "date": "2018.12.05", "title": "Правителството одобри новия Устройствен правилник на Български институт по метрология"}
{"url": "http://www.focus-news.net/news/2018/12/05/2598468/burgas-kmetat-dimitar-nikolov-izkazva-iskreni-saboleznovaniya-za-konchinata-na-evgeniy-mosinov.html", "text": "Кметът на Бургас Димитър Николов изказва искрени съболезнования за кончината на Евгений Мосинов, съобщиха от пресцентъра на  Общината . „Скъпи опечалени, приемете моите най-искрени съболезнования за кончината на Евгений Мосинов. Заедно с вас скърбя за тежката загуба на един от най-умните мъже, които познавах, и един от най-добрите юристи в Бургас. С широтата на възгледите, с баланса между крайните мнения, с диалогичността си той намираше път към умовете и сърцата на хората. В този тежък момент мога да кажа единствено следното - утеха за вас ще бъдат най-хубавите спомени за Евгений. Чрез тях той никога няма да ни напусне. Пред паметта му – дълбок поклон!“, каза по този тъжен повод кметът Димитър Николов.", "date": "2018.12.05", "title": "Бургас: Кметът Димитър Николов изказва искрени съболезнования за кончината на Евгений Мосинов"}
{"url": "http://www.focus-news.net/news/2018/12/05/2598472/dobrich-golyamo-kolichestvo-posadachen-material-lavandula-e-otkradnato-ot-dvor-v-selo-dabrava.html", "text": "Голямо количество посадъчен материал лавандула е откраднато от двор в село Дъбрава. Това съобщиха от  ОДМВР - Добрич . Сигналът за кражбата е подаден на 4 декември около 14.20 часа. Съобщено е за извършена кражба на около 70 000 броя посадъчен материал лавандула от частен двор на територията на с. Дъбрава, обл. Добрич. По случая е образувано досъдебно производство.", "date": "2018.12.05", "title": "Добрич: Голямо количество посадъчен материал лавандула е откраднато от двор в село Дъбрава"}
{"url": "http://www.focus-news.net/news/2018/12/05/2598470/hurriyet-prokuraturata-v-turtsiya-nastoyava-za-izdavaneto-na-zapovedi-za-arest-na-dvama-sauditski-grazhdani-zaradi-sluchaya-hashogi.html", "text": "Прокуратурата в Турция е поискала издаването на заповеди за арест срещу двама саудитски граждани, близки до престолонаследника Мохамед бин Салман, заради убийството на журналиста Джамал Хашоги, съобщава вестник  Hurriyet . \r\nПрокуратура в Истанбул подаде заявление, за да получи заповедите за арест за Ахмад ал Асири и Сауд ал-Кахтани, описани в съдебните документи като „сред планиралите\" убийството на журналиста от американското издание  The Washington Post .В документа се подчертава „силно подозрение\", че двамата помощници са участвали в планирането на убийството. \r\nТурция настоява за екстрадицията 18 заподозрени за деянието, включително 15 членове на предполагаемия отряд за убийства. Саудитска Арабия задържа 21 души, срещу петима от които се настоява за издаване на смъртно наказание. \r\n„Искането на Прокуратурата за издаване на заповеди за арест на Асири и Кахтани отразява мнението, че саудитските власти няма да предприемат официални действия срещу тези лица\", обясни източник на изданието. „Международната общност изглежда се съмнява в ангажимента на Саудитска Арабия да преследва това злокобно престъпление. Чрез екстрадирането на всички заподозрени в Турция, където Джамал Ханшоги бе убит, а тялото му - разчленено, саудитските власти биха могли да отговорят на тези опасения\", обяснява източникът.  Тереза Герова", "date": "2018.12.05", "title": "Hurriyet: Прокуратурата в Турция настоява за издаването на заповеди за арест на двама саудитски граждани заради случая „Хашоги“"}
{"url": "http://www.focus-news.net/news/2018/12/05/2598471/prezidentat-rumen-radev-shte-nagradi-pobeditelite-v-chetirinadesetiya-natsionalen-inovatsionen-forum-na-6-dekemvri.html", "text": "На 6 декември 2018 г., от 10.30 часа в зала „Средец“ на София Хотел „Балкан“ президентът Румен Радев ще вземе участие в Четиринадесетия Национален иновационен форум „Интелигентни политики за иновационен растеж“, който ще  се проведе под негов патронаж. Това съобщиха от  прессекретариата на държавния глава .  \r\nНационалният иновационен форум обединява усилията на институциите, бизнеса и неправителствени организации за подобряване на иновационната среда в страната. Форумът има за цел да насърчи сътрудничеството между български и чуждестранни организации за стимулиране на националната икономика и повишаване на конкурентоспособността на българския бизнес.", "date": "2018.12.05", "title": "Президентът Румен Радев ще награди победителите в Четиринадесетия Национален иновационен форум на 6 декември"}
{"url": "http://www.focus-news.net/news/2018/12/05/2598473/sliven-dvama-dushi-sa-zadarzhani-pri-spetsializirana-operatsiya-sreshtu-razprostranenieto-na-narkotitsi.html", "text": "Двама души са задържани при операция срещу наркоразпространението, проведена на 3 декември на територията на града. Това съобщиха от  ОДМВР - Сливен . Иззети са множество крадени вещи, метамфетамин, вещества и прекурсори за производство на синтетичен наркотик. Операцията е осъществена от криминалисти на ОДМВР - Сливен, заедно със служители на 4 РУ - Бургас. Предприети са претърсвания на два адреса в града, обитавани от 39-годишен мъж и 30-годишна жена, криминално проявени за престъпления, свързани с наркотици. В хода на процесуално-следствените действия са открити и иззети общо около 125 грама бяло и жълто кристалообразно вещество, които при полевия тест са реагирало на метамфетамин, прекурсори, вещества и предмети, използвани  за производство на синтетичен наркотик. Намерени са и множество строителни и домакински ел. уреди, инструменти, лаптопи, ръчни часовници, музикални уреди и други, обекти на кражби. Двамата са задържани с полицейска мярка до 24 часа. За случая е уведомена Окръжна прокуратура - Сливен. С прокурорско разпореждане  мъжът остава в ареста за 72 часа. Предстои да бъде внесено искане за неговото постоянно задържани.", "date": "2018.12.05", "title": "Сливен: Двама души са задържани при специализирана операция срещу разпространението на наркотици"}
{"url": "http://www.focus-news.net/news/2018/12/05/2598478/odobreni-sa-dopalnitelni-razhodi-po-byudzheta-na-mvr-za-2018-g.html", "text": "Правителството одобри допълнителни разходи по бюджета на Министерството на вътрешните работи за 2018 г. за финансирането на проекти, свързан с изпълнението на неотложни мерки за 2018 г. за присъединяването на Република България към Шенгенското пространство, на обща стойност 2 076 000 лв. Това съобщиха от  правителствената информационна служба . \r\nСредствата по Постановлението са за дейности, които са от първостепенно значение за ефективно изпълнение на мероприятията по противодействие на засиления миграционен натиск по границите на Република България и целят строителни дейности и повишаване на техническата обезпеченост на граничните контролно-пропускателни пунктове.  \r\nСъгласно друго правителствено Решение се одобряват допълнителни разходи по бюджета на МВР в размер на 2 130 500 лв. за подобряване на административното обслужване на гражданите в отдел „Пътна полиция“ при СДВР и секторите „Пътна полиция“ при ОДМВР Пловдив, Варна и Бургас. \r\nМинистерският съвет одобри също така вътрешнокомпенсирани промени по бюджета на Министерството на вътрешните работи за настоящата година, които целят увеличаване на разходите по политиките в областта на противодействието на престъпността и опазването на обществения ред и политиките в областта на управлението и развитието на системата на МВР.", "date": "2018.12.05", "title": "Одобрени са допълнителни разходи по бюджета на МВР за 2018 г."}
{"url": "http://www.focus-news.net/news/2018/12/05/2598476/plovdiv-obshtina-asenovgrad-organizira-konkurs-za-nay-dobro-domashno-vino.html", "text": "Община Асеновград организира конкурс за най-добро домашно вино, реколта 2018 година. Това съобщиха за  Радио „Фокус“ – Пловдив  от отдел „Връзки с обществеността“ на Общината. В конкурса могат да участват производители на розе, бели и червени вина от тазгодишна реколта.  \r\nВината да бъдат бистри и налети в стъклени винени бутилки. Производителите могат да участват само със собствени вина. В конкурса не се допускат до участие вина, произведени от грозде от директни сортове и които са изкуствено ароматизирани. В регламента изрично е посочено още, че производителите трябва да посочат задължително сорта или сортовете, от които е произведено виното, като от всяко вино, предложено за участие в конкурса, производителят трябва да притежава минимум 30 броя бутилки. Желаещите да участват могат да подадат заявка за участие в стая 405 на Община Асеновград до 15 януари. Най-доброто домашно вино ще се определи от дегустационна комисия от специалисти.  \r\nНаграждаването на победителите в конкурса ще бъде на 31 януари на пл. „Акад. Николай Хайтов“, като ще бъде раздаден награден фонд от 1260 лева и две 50-литрови бурета. Голямата награда за червени вина е 300 лв. и 50-литрово буре. Класиралите се на второ и трето място ще получат съответно 250 лв. и 150 лв. Победителите при белите вина и вино розе ще получат по 180 лв. парична награда. Предвидена е също награда за производител от населено място, което е извън Община Асеновград – 50-литрово буре, както и специална награда „Никола Македонски” за производство на домашен мавруд в размер на 200 лв. \r\nТони МИХАЙЛОВ", "date": "2018.12.05", "title": "Пловдив: Община Асеновград организира конкурс за най-добро домашно вино"}
{"url": "http://www.focus-news.net/news/2018/12/05/2598474/d-r-daliya-piskuliyska-meditsinski-tsentar-sanamedic-varna-dokazan-metod-za-povliyavane-na-depresivnite-razstroystva-e-kognitivno-povedencheskata-terapiya.html", "text": "Доказан метод за повлияване на депресивните разстройства е когнитивно-поведенческата терапия. Това каза в интервю за  Радио „Фокус“ – Варна  д-р Далия Пискулийска, клиничен психолог в Медицински център SanaMedic – Варна. По думите й когнитивно-поведенческата терапия застъпва основно начинът, по който пациентите интерпретират социалната среда.  \r\n„Мислите, емоциите, поведението и физическата симптоматика – при когнитивно-поведенческата терапия се работи основно върху този кръг. Работи се върху интензивността на емоциите, върху мислите, които предизвикват определени случки в живота ни, върху поведението, което имаме, и разбира се върху физическите симптоми, които са като резултат от емоциите и мислите“, каза още д-р Далия Пискулийска. Тя отбеляза, че при тревожните разстройства, където има напрежение и безпокойство, много добре работи прогресивната мускулна релаксация.  \r\n„Много добре работи автогенният тренинг, както и хипнозата, въпреки че звучи стряскащо с митовете, които имаме за хипнозата, но тя е метод, който води до отпускане и релаксация. Докато при депресивните разстройства, ако са съпроводени с тревожност, тези методи също работят, но доказан метод за психотерапевтично повлияване на депресивните разстройства е когнитивно-поведенческата терапия. Неслучайно тя се практикува и от колегите психиатри, и от психолозите и клиничните психолози“, каза още д-р Далия Пискулийска. \r\nМарияна ВАЛЕНТИНОВА", "date": "2018.12.05", "title": "Д-р Далия Пискулийска, Медицински център SanaMedic – Варна: Доказан метод за повлияване на депресивните разстройства е когнитивно-поведенческата терапия"}
{"url": "http://www.focus-news.net/news/2018/12/05/2598479/gd-granichna-politsiya-na-gkpp-lesovo-gkpp-dunav-most-ruse-i-gkpp-dunav-most-vidin-trafikat-e-intenziven-na-izhod-za-tovarni-avtomobili.html", "text": "На граничен контролно-пропускателен пункт (ГКПП) \"Лесово\" на българо-турската граница и ГКПП \"Дунав мост-Русе\" и ГКПП \"Дунав мост-Видин\" на българо-румънската трафикът е интензивен на изход за товарни автомобили. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2018.12.05", "title": "ГД \"Гранична полиция\": На ГКПП \"Лесово\", ГКПП \"Дунав мост-Русе\" и ГКПП \"Дунав мост-Видин\" трафикът е интензивен на изход за товарни автомобили"}
{"url": "http://www.focus-news.net/news/2018/12/05/2598480/odobreni-sa-promeni-po-byudzheta-na-ministerstvoto-na-regionalnoto-razvitie-i-blagoustroystvoto.html", "text": "Правителството одобри промени по бюджета на Министерството на регионалното развитие и благоустройството за 2018 г. Чрез тях ще се компенсира недостигът в размер на 2 755 000 лв. за изпълнението на приоритетни дейности и проекти за реконструкция и рехабилитация на водоснабдителни и канализационни системи и съоръжения. Допълнителните средства ще бъдат инвестирани в поддръжката, модернизацията и изграждането на техническа инфраструктура. Това съобщиха от  правителствената информационна служба . \r\nНедостигът ще бъде компенсиран чрез намаление на разходите по бюджетните програми на МРРБ „Геозащита, картография и кадастър“ (1 600 000 лв.) и „Ефективна администрация и координация“ (1 155 000 лв.). \r\nПромяната е в рамките на утвърдените разходи по бюджета на МРРБ за 2018 г.", "date": "2018.12.05", "title": "Одобрени са промени по бюджета на Министерството на регионалното развитие и благоустройството"}
{"url": "http://www.focus-news.net/news/2018/12/05/2598481/do-5-mln-lv-se-otpuskat-po-byudzheta-na-dfz-za-izpalnenie-na-merkite-svarzani-s-natsionalnite-doplashtaniya-i-darzhavnite-pomoshti.html", "text": "Правителството одобри допълнителни разходи за 2018 г. по бюджета на Държавен фонд „Земеделие“. Парите ще се използват за възстановяване на средства по изпълнението на мерките, свързани с националните доплащания и държавните помощи. Това съобщиха от  правителствената информационна служба . \r\nОсигуряването на допълнителен финансов ресурс ще позволи насочване на по-съществен размер на подкрепа към земеделските стопани, в момент, в който те имат необходимост от допълнително финансиране с оглед създалата се неблагоприятна климатична и епизоотична обстановка в страната.", "date": "2018.12.05", "title": "До 5 млн. лв. се отпускат по бюджета на ДФЗ за изпълнение на мерките, свързани с националните доплащания и държавните помощи"}
{"url": "http://www.focus-news.net/news/2018/12/05/2598477/mayya-lomidze-izpalnitelen-direktor-na-ator-otnosheniyata-mezhdu-balgariya-i-rusiya-v-oblastta-na-turizma-sa-mnogo-silni-polzotvorni-i-kachestveni.html", "text": "Отношенията между България и Русия в областта на туризма са много силни, ползотворни и качествени. Това увери изпълнителният директор на Асоциация на туроператорите в Русия (АТОР) Майя Ломидзе в интервю за  Агенция „Фокус“. \r\n\"Отношенията ни са просто прекрасни, тук няма никакво съмнение. България е привлекателна за нашите туристи във всеки един смисъл\", увери Ломидзе, като подчерта, че притокът на руски туристи в страната ни е засегнат от някои негативни тенденции в руската икономика, но в по-малка степен, отколкото други държави. \"Кризисните явления в икономиката на Русия – намаляването на потребителската способност на руските туристи, отчасти се отразяват на България, но по-малко, в сравнение с някои други дестинации. Затова отношенията между България и Русия в областта на туризма, особено през последните години, се оценяват като много силни, ползотворни и качествени\", категорична бе Ломидзе.  \r\nТереза ГЕРОВА  Пълния текст на интервюто четете по-късно в рубриката „Мнение”.", "date": "2018.12.05", "title": "Майя Ломидзе, изпълнителен директор на АТОР: Отношенията между България и Русия в областта на туризма са много силни, ползотворни и качествени"}
{"url": "http://www.focus-news.net/news/2018/12/05/2598482/spisanie-i-klub-business-lady-otlichiha-21-blagotvoritelni-proekta-i-sotsialni-initsiativi-s-nagradata-zlatno-sartse.html", "text": "Двадесет и един благотворителни проекта и социални инициативи в общо 10 различни категории получиха официално признание в петото издание на Годишните награди за благотворителност и корпоративна социална отговорност „Златно сърце” на списание  и клуб Business Lady и списание Bulgaria Business Review. Това съобщиха от пресцентъра на  списание \"Business Lady\" . Церемонията се състоя на 4 декември в хотел \"Хилтън\". Сред наградените имаше представители на частния сектор, медиите, политиката и неправителствените организации.  \r\nПредседателят на 44-тото Народно събрание на Р България Цвета Караянчева спечели награда в категория „Патриотични дейности”, за своето председателство на Националния инициативен комитет за честване на 170-годишнината от рождението на Христо Ботев. „Тази награда е за всички, които вярват, че националната памет е най-ценното ни богатство”, каза Цвета Караянчева.  \r\nВ категория „Образование, обучение и развитие” бяха отличени две компании. „Пощенска банка\" грабна награда за съвместния си проект със СофтУни в подкрепа на българското образование, а „Виваком\" бе отличен за Инвестиции в дигитализацията на образованието. „Кауфланд България\" спечели приз в категория „Устойчиво развитие”, за Цялостна корпоративна социална отговорност и благотворителна дейност. Мобилният оператор „А1\" тази година спечели два приза – в категория „Подкрепа на беззащитните”, за подкрепа на Националната асоциация за приемна грижа и в категория „Отговорен работодател”, за своя социален ангажимент и грижа за служителите. Със своята кампания „Слънчеви деца“, награда спечели и „dm България\" в категория „Информационни кампании за превенция и устойчивост”. „Дженерали Застраховане\" АД заслужи отличие за Цялостна социална отговорност и инвестиции в обществото с проект „Устойчиво развитие” в категория „Корпоративен гражданин”, в която бе отличен за поредна година и „Рефан България\" – за своята активна социална политика и инвестиции в обществото.  \r\nТри организации получиха приз в категория „Цялостна корпоративна отговорност и благотворителна дейност” в петото издание на „Златно сърце”. „Кредисимо\" ЕАД спечели отличие за Цялостна корпоративна социална отговорност за по-добър живот. За социалния си проект „Забавно лято, грижовна есен” награда получи и тютюневият гигант „Philip Morris\", а „Naxex Technological Development\" грабнаха приз за доброволчески труд и финансова подкрепа за множество каузи. Още две родолюбиви организации бяха отличени в категория „Патриотични дейности” – Фондация „Нашият дом е България” на арх. Пламен Пламенов Мирянов от „Артекс Инженеринг” спечели приз за Родолюбиви инициативи за съхранение на патриотичния дух на българите и популяризиране на националните природни богатства на България, а „Витамин Арт\" с основател Татяна Узунова грабна приз за повишаване и съхранение на националното самочувствие.  \r\nВ категория „Медиите и социалните каузи” отличие спечелиха три национални медии. „Нова Броудкастинг Груп\" грабна награда за кампанията си „Нова подкрепя българските филми”, а БНТ2 си заслужи отличие за своя Образователен блок „Знание.Bg”. „Радио FM+\" бе отличено за дългогодишната си кампания „Убий скоростта, спаси дете”.  \r\nТази година широка публичност и акцент получиха и множество организации от неправителствения сектор, които заслужиха признание в категория „Неправителствени организации в действие”. Фондация за социална промяна и включване спечели награда за програмите си „Дом Възможност” и „Ранно детско развитие”. За подкрепата на хора в нужда и развитие на селските райони отличие спечели и Фондация „7 каузи”, която от лична публикация в социалните мрежи се превръща в активна дейност в над 15 града. Сдружение „Аутизъм днес” отново бе отличено за своите дългогодишни Добри практики за развитие на деца с аутизъм, а хотел и сдружение „Маринела” получиха приз за подкрепа на таланти и хора в неравностойно положение.  \r\n„Активното социално и обществено отговорно поведение и мислене в България става все по-осъзнато с всеки изминал ден. Бизнесът, политиката, неправителственият сектор, отделните личности все по-ясно си дават сметка, че светът е устроен по този начин – щом искаме да получим, трябва и да дадем. Ние живеем в ерата на глобалното инфомационно общество и не можем, и не бива да стоим в страни както от благата, които ни предлага, така и от проблемите, с които ни среща. Като отличаваме добротворчеството и споделяме доброто, вярваме, че ще го умножим”, каза Даниел Димитров, изпълнителен директор и издател на списанията Business Lady и Bulgaria Business Review, и основател на Business Lady Club. \r\nСред специалните гости, които връчиха награди на отличените организации, бяха още: Султанка Петрова, заместник-министър на труда и социалната политика; Амелия Гешева, заместник-министър на културата; Георг Георгиев, заместник-министър на външните работи; д-р Калин Поповски, заместник-председател на Парламентарната комисия по труда, социалната и демографската политика и член на Парламентарната комисия по здравеопазване; Петър Начев, директор на Дирекция „Жизнено равнище, демографска политика и социални инвестиции”; доц. Милен Михов, заместник-председател на Парламентарната комисия по образованието; Станислава Стоянова, член на Парламентарната комисия по образование; Мила Захариева, председател на Business lady Club и Мария Кръстева, почетен председател на Business Lady Club. \r\nМинистърът на младежта и спорта Красен Кралев изпрати поздравителен адрес до организаторите по повод петото издание на инициативата „Златно сърце”. „Вярвам, че вашият пример ще мотивира повече хора да се присъединият към него и да станат съпричастни към подобни инициативи. Вдъхновението идва от постигнатите резултати, а благодарение на вас имаме възможност пряко да се срещнем с успеха и добрия пример”, пише министър Кралев.  \r\nПо време на събитието беше разиграна благотворителна томбола за талантливи български деца – част от проекта „Таланти в действие” на Сдружение „Успешни в България” – инициатива на дамите от Business Lady Club. „Чрез дейността на сдружение „Успешни в България” се стремим да покажем на българските деца, че е възможно да сбъднат мечтите си в България”, заяви Даниел Димитров. Събраните средства бяха разделени между талантливите деца от Фондация „Консонанс” за проекта „Импровизация и Токата – 120 години от рождението на Панчо Владигеров“ с за цел да представи творчеството на големия български класик Панчо Владигеров в юбилейната му година, и Спортен клуб „Ритмика”, които цяла вечер радваха гостите със своите музикални и танцови заложби и изпълнения. Гостите бяха посрещнати под звуците на неповторимия Класик Арт струнен квартет и ансамбъл, насладиха се на изключителния талант на певицата Цвети Радойчева и имаха удоволствието да опитат вината на New Bloom Winery, в серията PIXELS.  \r\nПо време на официалната церемония бяха представени още два социални проекта - Център за специална образователна подкрепа Лозенец, децата от който бяха изработили сувенири, целящи набирането на средства за изграждането на детска площадка в двора на училището за деца със специални образователни потребности от 6-то помощно училище, който подпомогна и Стела Даскалова с благотворителната продажба на нейните бестселъри за възпитанието на деца. Както и първият по рода си календар с новородени недоносени бебета с арт фотографии, чиито инициатор е Теодора Янкова, нюборн фотограф. Предстои да бъде издаден календар „Pearl in the ShellCalendar” за 2019 г., средствата от продажбата на който ще бъдат дарени в интензивно неонатологично отделение за недоносени деца, за закупуването на апаратура, която да поддържа жизнените им функции. \r\nВодещи на официалната част бяха актьорите Йоана Буковска-Давидова и Илия Георгиев.  \r\nПартньори на тазгодишната церемония „Златно сърце” на списание и клуб Business Lady бяха Информационна агенция и радио „Фокус\", информационна агенция „Кросс\", БНТ2, радио „FM+\", интернет порталите Mail.BG, Radar.BG, b2bmedia.BG, Manifesto.BG и Flashnews.bg. Както и всички приятели и партньорски организации, които осигуриха подаръци за благотворителната томбола – Жана Иванова от издателска къща „Жануа’98” (книги), Стела Даскалова (бестселърите си) и Куайсер фарма (продукти на Допелхерц). \r\nНаградите „Златно сърце” целят публичност на усилията на компании, НПО, институции и физически лица, подкрепили различни каузи със социален и обществено значим характер, като по този начин се даде пример и бъдат насърчени все повече компании и личности да се включат в подобни инициативи. Този проект на списание Business Lady е още едно продължение на основната цел на изданието – да дава гласност на различни професионални успехи, качества и постижения, споделяйки добрите практики и изпитани управленски модели както на организацията, така и на нейните комуникации и обществена отговорност.", "date": "2018.12.05", "title": "Списание и клуб Business Lady отличиха 21 благотворителни проекта и социални инициативи с наградата „Златно сърце”"}
{"url": "http://www.focus-news.net/news/2018/12/05/2598466/desislava-atanasova-gerb-15-sa-narodnite-predstaviteli-ot-bsp-na-glasuvaneto-na-izklyuchitelno-vazhniya-zakon-za-horata-s-uvrezhdaniya.html", "text": "Народните представители от БСП в зала са 15. Това е изключително важен закон и отговорност на всички нас е да сме тук. Това каза депутатът от ПГ на ГЕРБ Десислава Атанасова в процедура по начина на водене в дебатите по окончателното гласуване на Закона за хората с увреждания, предаде репортер на  Агенция „Фокус“ . „Да прегласуваме предложението на Корнелия Нинова за санкциите на работодателите, което ние не подкрепихме. За да й дадем шанс да влезе в пленарната зала и да го обясни“, призова тя. \r\nБиляна ИВАНОВА", "date": "2018.12.05", "title": "Десислава Атанасова, ГЕРБ: 15 са народните представители от БСП на гласуването на изключително важния Закон за хората с увреждания"}
{"url": "http://www.focus-news.net/news/2018/12/05/2598483/uvelichen-e-maksimalniyat-razmer-na-angazhimentite-za-razhodi-prez-2018-g-po-byudzheta-na-komisiya-za-zashtita-na-konkurentsiyata.html", "text": "Правителството увеличи с 350 000 лв. утвърдения с чл. 35, ал. 2 от Закона за държавния бюджет на Република България за 2018 г. показател по бюджета на Комисия за защита на конкуренцията (КЗК) за максимален размер на ангажиментите за разходи, които могат да бъдат поети през 2018 година. Това съобщиха от  правителствената информационна служба . \r\nС постановлението се дава възможност както да бъдат сключвани нови договори, а също и да бъдат поемани ангажименти с незабавна реализация, свързани с дейността на КЗК.", "date": "2018.12.05", "title": "Увеличен е максималният размер на ангажиментите за разходи през 2018 г. по бюджета на Комисия за защита на конкуренцията"}
{"url": "http://www.focus-news.net/news/2018/12/05/2598485/pravitelstvoto-odobri-finansiraneto-na-publichna-obshtinska-infrastruktura-po-reda-na-zakona-za-nasarchavane-na-investitsiite.html", "text": "Правителството одобри финансирането на публична общинска инфраструктура по реда на Закона за насърчаване на инвестициите (ЗНИ). Това съобщиха от  правителствената информационна служба . \r\nОт бюджета на Министерството на икономиката на Община Елин Пелин ще се предоставят средства в размер до 353 740 лв. за изграждането на пътна връзка към складово - логистична база на Кооперация „Панда“ в с. Равно поле, където се изпълнява инвестиционният проект на Кооперация „Панда“ - „Логистичен център Office 1 Superstore“. \r\nНовоизградената инфраструктура ще бъде публична общинска собственост на община Елин Пелин и ще се ползва от всички физически и юридически лица, обслужващи складовата база „Логистичен център Office 1 Superstore“, изпълняващи спедиторска, транспортна и товаро-разпределителна дейност, собственици и ползватели на съседни или намиращи се в близост имоти. \r\nСъгласно друго правителствено решение от бюджета на Министерството на икономиката на Община Ямбол ще се предоставят средства в размер до 661 900 лв. за изграждане на елементи на общинска инфраструктура. Тя ще се бъде общодостъпна за ползване и ще осигури достъп от Околовръстен път Запад на гр. Ямбол до четири имота източно от него. В момента там се реализира инвестиционният проект на „Баумит България“ ЕООД „Нова производствена инсталация на Баумит България за производство на продукти за строителната промишленост“.  \r\nПътната конструкция и габарита са съобразени с транспортните средства обслужващи разширението на индустриалната зона, което ще я направи по- привлекателно и за други инвеститори.", "date": "2018.12.05", "title": "Правителството одобри финансирането на публична общинска инфраструктура по реда на Закона за насърчаване на инвестициите"}
{"url": "http://www.focus-news.net/news/2018/12/05/2598486/dobrich-kmetat-yordan-yordanov-shte-nagradi-pobeditelite-v-konkursa-za-koledna-kartichka.html", "text": "На 10 декември от 9.30 часа в Голямата заседателна зала на Община Добрич кметът Йордан Йорданов ще награди победителите в конкурса за коледна картичка. Това съобщиха от пресцентъра на  Общината . 400 деца от добрички училища участваха в общинския коледен конкурс и изпратиха своите картички. Осемгодишният Гюркан Ергюлент Ерол от СУ „Димитър Талев“ ще получи първа награда, която е таблет. Картичката на Вайдин Сабри Бейтин на 9 г. от ОУ „Н. Й. Вапцаров“ е с втора награда - мобилен телефон, а Йордан Илиянов Михайлов от СУ „П. Р. Славейков“ е класиран на трето място с награда детски часовник.  \r\n10 деца ще получат оригинални комплекти за рисуване като специална награда. Предвидени са и 20 поощрителни награди. Картичките на децата ще бъдат изпращани до партньорски градове, чуждестранен дипломатически корпус в България, фирми и организации в Добрич, страната и чужбина.  \r\nОбщина Добрич благодари на всички деца за активното участие и им пожелава весели коледни и новогодишни празници. \r\nСписък на всички деца, които ще получат награди:   \r\nПърва награда: Гюркан Ергюлент Ерол, 8 г., 2а клас, СУ „Димитър Талев“ \r\nВтора награда: Вайдин Сабри Бейтин, 9 г., 3 клас, ОУ „Н. Й. Вапцаров“ \r\nТрета награда: Йордан Илиянов Михайлов, 2 в клас, СУ „П. Р. Славейков“ \r\nСпециални награди: \r\n1. Теодор Диянов Димитров, 9 г., СУ „Любен Каравелов“ \r\n2. Емилия Евгениева, 9 г., 3а клас „ОУ „Христо Смирненски“ \r\n3. Мария Гюлсерен Исмаилова, 12 г. 3 клас, „ОУ „Никола Й. Вапцаров“ \r\n4. Мануела Миленова Митева, 9 г., 3г клас, СУ „Димитър Талев“ \r\n5. Павел Лъчезаров Лазаров, 8 г., 2б клас, ОУ „Христо Ботев“ \r\n6. Александър Велизаров Йорданов, 4в клас, ОУ „Христо Ботев“ \r\n7. Янита Бориславова Йорданова, 9 г., 3а клас, ОУ „Христо Смирненски“ \r\n8. Никол Светлинова Георгиева, 9 г., 3а клас, СУ „Любен Каравелов“ \r\n9. Йордан Иванов Иванов, 8 г., 3в клас, СУ „П. Р. Славейков“ \r\n10. Фиген Анева Исаева, 8 г., 2а клас „ОУ „Панайот Волов“ \r\nПоощрителни награди: \r\n1. Никол Аспарухова Манолова, 8 г., 2а клас, СУ „Димитър Талев“ \r\n2. Алекс Емилов Иванов, 9 г., 3б клас, СУ „Димитър Талев“ \r\n3. Ивона Момчилова Смокова, 8 г., 2в клас, ОУ „Христо Ботев“ \r\n4. Гергана Тодорова Тодорова, 10 г., 4б клас, СУ „Св. Св. Кирил и Методий“ \r\n5. Пресиян Милков, 9 г. 3б клас, „СУ „П. Р. Славейков“ \r\n6. Мартин Танев Иванов, 8 г., 2б клас, ОУ „Христо Ботев“ \r\n7. Деница Диянова Димова, 8 г., 2а клас, СУ „П. Р. Славейков“ \r\n8. Даниел Станимиров Маринов, 8 г., 2в клас, СУ „П. Р. Славейков“ \r\n9. Василена Георгиева, 2а клас, СУ „Св. Св. Кирил и Методий“ \r\n10. Александър – Борис Веселинов Борисов, 2б кл., СУ „Димитър Талев“ \r\n11. Александър Йорданов – 2а клас, СУ „Св. Св. Кирил и Методий“ \r\n12. Николай Максимов Кодрянов – 9 г., 3б клас СУ „Любен Каравелов“ \r\n13. Руслан Узунов 10 г. 4в клас, ОУ „Христо Ботев“ \r\n14. Теодор Бориславов Ковачев, 8 г. 2г клас, СУ „П.Р. Славейков“ \r\n15. Мария-Киара Маринова Йорданова, 9 г., 3а клас, ЧСУ „Леонардо да Винчи“ \r\n16. Еда Светославова Райкова 7 г. 2а клас ОУ „Панайот Волов“ \r\n17. Ебазел Хаваш Нуртен, 9 г., 3 клас ОУ „Н.Й. Вапцаров“ \r\n18. Денислава Диянова Димитрова 3д клас, СУ „Св. Св. Кирил и Методий“ \r\n19. Онур Орхан Неджат, 7 г. 2а клас, ОУ „Панайон Волов“ \r\n20. Магдалена Колева Колева, 10 г., 4 клас ОУ „Н. Й. Вапцаров“.", "date": "2018.12.05", "title": "Добрич: Кметът Йордан Йорданов ще награди победителите в конкурса за коледна картичка"}
{"url": "http://www.focus-news.net/news/2018/12/05/2598487/direktsiya-natsionalen-fond-v-ministerstvo-na-finansite-shte-verifitsira-razhodi-po-operativna-programa-nauka-i-obrazovanie-za-inteligenten-rastezh.html", "text": "Дирекция „Национален фонд“ в Министерството на финансите ще извърши проверки за верификация на разходи на Управляващия орган (УО) по Оперативна програма „Наука и образование за интелигентен растеж“ (ОПНОИР) в качеството му на бенефициент в рамките на Приоритетна ос 4 „Техническа помощ“, реши правителството. Това съобщиха от  правителствената информационна служба . \r\nСлед обсъждане на различни възможни варианти за верификация на разходите, в т.ч. възлагане на дейността на външен изпълнител, избран по реда на Закона за обществените поръчки, се предлага настоящият вариант, а именно верификацията да бъде извършвана от дирекция „Национален фонд“, Министерство на финансите, като за целта се подпише оперативното споразумение, с което да бъдат уредени правата и задълженията на страните по споразумението с цел осигуряване спазването на принципа на разделение на функциите чрез осигуряване на адекватно разделение на отговорностите при извършване на управленски проверки на разходите по тази ос. \r\nПредимството на предлагания вариант е свързан основно със съществуващия изграден административен капацитет в дирекция „Национален фонд“ по отношение сертификация на разходите както от ЕСФ, така и от ЕФРР в рамките приключилия (2007 -2013) и текущия програмен период 2014-2020. По-специално тя разполага с необходимия професионален и административен опит по отношение проверката на допустимостта и законосъобразността на разходите, което ще допринесе за качественото и навременно извършване на верификацията на разходите. В допълнение дирекцията е не само функционално независима от Управляващия орган, но и има опит в извършване на контролни функции и дейности по отношение на разходите декларирани от всички управляващи органи на оперативни програми в България. \r\nПредложените изменения не засягат целите на програмата, финансовата рамка и размера на отпуснатото европейско и национално финансиране, а касаят единствено промени, произтичащи от препоръки в рамките на извършен тематичен системен одит, с цел подобряване функционирането на системата.", "date": "2018.12.05", "title": "Дирекция „Национален фонд“ в Министерство на финансите ще верифицира разходи по оперативна програма „Наука и образование за интелигентен растеж“"}
{"url": "http://www.focus-news.net/news/2018/12/05/2598488/veliko-tarnovo-obshtina-svishtov-poluchi-4-mln-lv-za-zakrivane-i-rekultivatsiya-na-depo-za-otpadatsi-v-mestnostta-nenova-shatra.html", "text": "Община Свищов получи 4 млн. лв. за закриване и рекултивация на депо за отпадъци в местността Ненова шатра. Средствата са отпуснати, след като Управителният съвет на Предприятието за управление на дейностите по опазване на околната среда (ПУДООС) одобри проект като безвъзмездна финансова помощ на Общината, съобщиха за  Радио „Фокус“ – Велико Търново  от Община Свищов. Те ще бъдат вложени в проект „Закриване и рекултивация на депо за отпадъци, община Свищов, местност Ненова шатра“. От Общината припомнят, че той е от изключителна важност и е в съответствие с принципите за опазване на околната среда. Управителният съвет на ПУДООС взе решението за Община Свищов, във връзка с представен проект за рекултивация на депо с прекратена експлоатация. Благодарение на своята активност и преодолените трудности във връзка с процедурата на Оценка на въздействието върху околната среда (ОВОС), Община Свищов ще реализира пореден проект от голямо значение за района. Осигурените средствата ще бъдат използвани за изпълнение на техническата рекултивация на депото, а задължение на Общината ще бъде финансирането на тригодишната биологична рекултивация. \r\nПред Община Свищов предстои избор на фирма, която в най-кратки срокове да изпълни дейностите по проекта, свързани със закриване и рекултивация на сметището. \r\nЛуиза ТРАНЧЕВА", "date": "2018.12.05", "title": "Велико Търново: Община Свищов получи 4 млн. лв. за закриване и рекултивация на депо за отпадъци в местността Ненова шатра"}
{"url": "http://www.focus-news.net/news/2018/12/05/2598490/kyustendil-v-dupnitsa-zapochna-montiraneto-na-elektronnite-informatsionni-tabla-po-avtobusnite-spirki.html", "text": "В Дупница започна монтирането на електронните информационни табла по автобусните спирки. Това каза пред  Радио „Фокус” – Кюстендил  Христо Апостолов, пресаташе на Община Дупница. По думите му до края на годината ще бъдат монтирани повечето от тях и следващата година ще заработят поетапно, след като преминат тестовите срокове и настройки. Фирмата, спечелила обществената поръчка в момента изгражда фундаменти и монтира таблата. „Градските автобуси вече са снабдени с GPS за проследяване движението им. През месец февруари най-късно, всички тестове и настройки ще са приключили и информационната система ще започне да функционира.  \r\nРаботи се и по мобилното приложения на транспортния портал, като всеки пътник ще може в реално време да се ориентира и следи за движението им. По този начин няма хората да губят и време със стоене по спирките“, каза Христо Апостолов. По думите му вече се работи и по създаването на нова автобусна линия номер 5, по направлението от социалните жилища до квартал  „Байкал”. Тя ще заработи след цялостен ремонт на улиците, които са заложени в проекта за „Интегриран градски транспорт”. Автобусната  линия ще бъде обслужвана от изцяло нови автобуси и ще се стопанисват от общинското дружество „Дупница транс“. \r\nВенцеслав ИЛЧЕВ", "date": "2018.12.05", "title": "Кюстендил: В Дупница започна монтирането на електронните информационни табла по автобусните спирки"}
{"url": "http://www.focus-news.net/news/2018/12/05/2598489/pravitelstvoto-se-razporedi-s-imoti.html", "text": "Правителството се разпореди с имоти. Това съобщиха от  правителствената информационна служба . Правителството предостави безвъзмездно за управление на Министерството на икономиката част от имот - публична държавна собственост за осъществяване на дейността му. Имотът се намира в ж.к. „Изток“, ул. „Лъчезар Станчев“ № 13 и представлява три помещения от сградата. Досега имотът е управляван от Министерството на здравеопазването, но вече е с отпаднала необходимост за ведомството. \r\nСъгласно друго правителствено решение на община Лъки се прехвърлят безвъзмездно имоти - частна държавна собственост, намиращи се в землището на село Манастир в общината. Те представляват водностопански съоръжения и са с обща площ 17,8 дка. Имотите ще бъдат предоставени от общината на ВиК ЕООД гр. Пловдив за изграждане на обект „Допълнително водоснабдяване на гр. Лъки“. \r\nИмот-публична държавна собственост се обявява за имот - частна държавна собственост и се прехвърля безвъзмездно в собственост на община Русе. Поземленият имот с площ от 1 031 кв. м и построени в него пет сгради се намира на ул. „Александровска“ № 29 в общинския център. Той ще бъде използван от общината за създаването на единна инфраструктура с цел обособяването на места за провеждане на образователни и младежки дейности от общината съгласно приетия Общински годишен план за младежта на община Русе. Ползвателите - учебни заведения, студентски, ученически клубове и ученици, ще бъдат допускани без заплащане. Имотът досега е управляван от Регионалния инспекторат по образованието – Русе към Министерството на образованието и науката, но е с отпаднала за ведомството необходимост. \r\nОт публична в частна държавна собственост се променя статутът и на имот, управляван Министерството на земеделието, храните и горите за нуждите на Териториално поделение „Държавно горско стопанство – Троян“. Имотът се намира в град Троян и представлява терен с площ 459 кв. м заедно с построената в него сграда със застроена площ 105 кв. м. Той не се използва от горското стопанство и промяната на статута ще даде възможност за по-ефективното му използване и извършване на разпоредителни действия с него. \r\nС друго Решение на правителството статутът на имоти в село Царев брод се променя от публична държавна на частна държавна собственост. Имотите представляват пет сгради, част от психоневрологична болница в селото. Промяната в техния статут се предприема с цел уреждане на съществуващи дългогодишни сложни правни и фактически отношения между собствениците им, Държавната психиатрична болница - Царев брод и Католическата монашеска общност „Сестри Бенедиктински“, и предоставяне на възможност за предприемане на последващи разпоредителни действия с тях. \r\nПроменя се също статутът на имот в гр. Лом, предоставен за управление на Държавно предприятие „Пристанищна инфраструктура“. Имотът с площ 1153 кв. м, заедно с построената в него четириетажна административна сграда, става частна държавна собственост. В момента той е предоставен за управление на Държавно предприятие „Пристанищна инфраструктура“, но не се ползва за нуждите на пристанището за обществен транспорт с национално значение. С решението на правителството се дава възможност за по-голяма оперативност и гъвкавост при управлението на имота. Ще се създадат предпоставки за реализиране на допълнителни приходи, включително чрез отдаване под наем на помещения от административната сграда. \r\nИмот - публична държавна собственост, преминава в управление на областния управител на област Благоевград съгласно Закона за държавната собственост. Досега той е бил в управление на Висшия съдебен съвет, но се отнема от ведомството поради отпаднала необходимост за съдебната власт. Имотът с площ 100 кв. м. се намира в град Благоевград и представлява самостоятелен обект в сграда с предназначение за парокотелна централа.", "date": "2018.12.05", "title": "Правителството се разпореди с имоти"}
{"url": "http://www.focus-news.net/news/2018/12/05/2598491/sport-ronaldo-i-mesi-shte-gledat-zaedno-rivar-boka-na-bernabeu.html", "text": "Съперничеството на Кристиано Роналдо и Лионел Меси за “Златната топка” приключи, но президентът на Реал Мадрид Флорентино Перес има план, с който да покаже, че точно те двамата продължават да са най-добрите футболисти в света. Суперзвездите на Ювентус и Барселона ще изгледат заедно предстоящия втори финален мач за “Копа Либертадорес”, между Ривър Плейт и Бока Хуниорс и ще се проведе на “Сантиаго Бернабеу” в испанската столица, след безредиците на стадион „Монументал“ в Буенос Айрес. \r\nДвамата футболисти вече имат покани за неделния мач, съответно чрез Реал и испанската федерация. Идеята на Перес е двамата да седнат редом един до друг на трибуните на “Бернабеу” при първото завръщане на Роналдо в Мадрид след преминаването му в Ювентус през лятото.  \r\nВенцислав ДРАГОМАНОВ", "date": "2018.12.05", "title": "Спорт: Роналдо и Меси ще гледат заедно Ривър - Бока на Бернабеу"}
{"url": "http://www.focus-news.net/news/2018/12/05/2598484/faz-emanyuel-makron-obsazhda-s-kabineta-v-parizh-merkite-za-spravyane-s-tezhkata-politicheska-kriza.html", "text": "Броени дни след бунтове в Париж, френското правителство се събира за седмичното си заседание под председателството на президента Еманюел Макрон, за да бъдат обсъдени мерките за справяне с тежката политическа криза, в която навлезе страната, отбелязва германският национален ежедневник  Die Frankfurter Allgemeine Zeitung . \r\nРазмириците в столицата, множеството ранени и милионите евро щети, които бяха нанесени от демонстрантите, тласнаха европейската страна към политическа криза. Министър-председателят Едуар Филип предложи да бъде отменено планираното увеличение на цените на горивата. Очаква се мораториумут да бъде в сила за шест месеца.  \r\nФилип също обяви, че тарифите за електроенергия и природен газ не трябва да бъдат повишавани през зимата. Техническият преглед на автомобилите съгласно новите, по-строги екологични разпоредби, също е отложено със срок от шест месеца. \r\nВъпреки това не се очаква движението на „жълтите жилетки\" да се разпусне бързо, коментира изданието.  Тереза Герова", "date": "2018.12.05", "title": "FAZ: Еманюел Макрон обсъжда с кабинета в Париж мерките за справяне с тежката политическа криза"}
{"url": "http://www.focus-news.net/news/2018/12/05/2598493/za-ratifikatsiya-e-predlozhen-protokolat-za-prisaedinyavane-na-ekvador-kam-sporazumenieto-za-targoviya-mezhdu-es-kolumbiya-i-peru.html", "text": "Правителството предлага на Народното събрание да ратифицира Протокола за присъединяване към Споразумението за търговия между Европейския съюз и неговите държави-членки, от една страна, и Колумбия и Перу, от друга страна, с оглед присъединяването на Еквадор. Това съобщиха от  правителствената информационна служба . \r\nПрисъединяването на Еквадор укрепва правната рамка на търговските отношения с ЕС и улеснява взаимната търговия и инвестиции. С този акт се \r\nпостигат поставените цели в хода на преговорите за премахване на високите мита, справяне с техническите пречки пред търговията, либерализиране на пазарите на услуги, закрила на важните географски означения на ЕС, отваряне на пазарите за обществени поръчки, включване на ангажименти за прилагане на стандартите в областта на труда и околната среда и предлагане на ефективни и бързи процедури за уреждане на спорове.  \r\nБългария е заинтересована от допълнително либерализиране на търговията с Еквадор, като освен премахване на митата, от особена важност \r\nе намаляването на нетарифните пречки пред търговията. По този начин българските износители ще получат по-добър пазарен достъп до южноамериканската страна.", "date": "2018.12.05", "title": "За ратификация е предложен протоколът за присъединяване на Еквадор към Споразумението за търговия между ЕС, Колумбия и Перу"}
{"url": "http://www.focus-news.net/news/2018/12/05/2598492/stara-zagora-ot-nachaloto-na-2019-g-obshtestveniyat-posrednik-na-kazanlak-ginka-shtereva-shte-vazstanovi-iznesenite-priemni-v-naselenite-mesta.html", "text": "Гражданите на Казанлък са свикнали с присъствието на обществения посредник и в четирите месеца, в които институцията не функционираше, има подадени 13 писмени жалби. Това каза за  Радио „Фокус”  общественият посредник Гинка Щерева. В този смисъл тя поясни, че констатацията за работата на обществения посредник трябва да бъде процентното съотношение между успешно приключили жалби с негово съдействие към общия брой на подадените жалби. Още през новата календарна година ще бъдат възстановени и изнесените приемни в населените места. \r\nОсновни приоритети в работата на обществения посредник на Казанлък в новия мандат ще бъдат повишаване на гражданската култура по отношение на опазване на общественото имущество. „Това е в отговор на някои събития, които се случиха в Казанлък. Идеята е да бъдат дефинирани права и задължения както на Общинска администрация, така и на гражданите”, каза Щерева. Тя посочи, че ще продължи да работи в насока усъвършенстване на механизма на взаимодействие с териториалните поделения на всички държавни институции, на доставчиците на комунални услуги на територията на община Казанлък, а също и взаимодействие с неправителствените организации. \r\n„Основен акцент и в по-нататъшната ми работа ще бъде надграждането на институцията на обществения посредника като основен защитник на правата и задълженията на гражданите и сред групата на подрастващите”, каза още Гинка Щерева. В тази насока има разработени нови проекти, които ще бъдат реализирани с младите хора. В този смисъл Щерева определи като успешен проекта за финансова грамотност на подрастващите, който ще бъде продължен и през следващите години. \r\nВ новия си мандат общественият посредник на Казанлък възнамерява да работи и по идейни проекти, провокирани от самите ученици в различните училища. „Съществуват много проблеми свързани със Закона за управление на етажната собственост и особено по отношение на приходно-разходната част. Вече имам уговорка с Професионалната гимназия по лека промишленост и туризъм, където ще работим в насока да се създаде книга на етажната собственост, която касае именно приходите и разходите, съобразени с нормативната уредба”, каза още Щерева. За Художествената гимназия също е разработен проект, за създаване на Ескейп стая, която да е свързана и с културните институции в града.  \r\nСлавяна ГАЙДАРОВА", "date": "2018.12.05", "title": "Стара Загора: От началото на 2019 г. общественият посредник на Казанлък Гинка Щерева ще възстанови изнесените приемни в населените места"}
{"url": "http://www.focus-news.net/news/2018/12/05/2598496/pravitelstvoto-otpusna-877-303-lv-za-finansirane-na-proekti-na-bosna-i-hertsegovina-republika-makedoniya-republika-moldova-i-gruziya.html", "text": "Министерският съвет даде съгласие за сключване на споразумения за предоставяне на безвъзмездна финансова помощ за проекти в Босна и Херцеговина, Република Македония, Република Молдова и Грузия. Средствата са на стойност 877 303 лева и се отпускат по линия на официалната помощ за развитие и хуманитарната помощ. Това съобщиха от  правителствената информационна служба . \r\nПроектите ще бъдат в областта на здравеопазването, образованието и съвременните технологии. Сред тях са оборудване на имиграционен център (Босна и Херцеговина), на център за деца с аутизъм (Република Македония) на терапевтичен комплекс за деца с увреждания (Грузия), както и осигуряване на компютри за 19 училища (Молдова). \r\nФинансирането ще бъде осигурено от одобрените средства от бюджета на МВнР, предназначени за официална помощ за развитие и хуманитарна помощ. \r\nОфициалната помощ за развитие е важно средство за насърчаване на устойчивия растеж на развиващите се страни, подпомагане на интегрирането им в световната икономика и изграждане на по-справедливи и демократични общества. Като държава - член на ЕС, България активно се ангажира в международното сътрудничество за развитие като в рамките на Средносрочната програма за периода 2016-2019 г., страната ни финансира проекти в от Западните Балкани, Черноморския регион, Афганистан, Монголия, Виетнам и други.", "date": "2018.12.05", "title": "Правителството отпусна 877 303 лв. за финансиране на проекти на Босна и Херцеговина, Република Македония, Република Молдова и Грузия"}
{"url": "http://www.focus-news.net/news/2018/12/05/2598495/burgas-kmetat-dimitar-nikolov-nagradi-nay-izyavenite-uchenitsi-v-grada.html", "text": "Кметът на Бургас Димитър Николов награди най-изявените ученици в града за учебната 2017/2018 година, предаде репортер на  Радио „Фокус“-Бургас . Наградени бяха 7 деца от 6 детски градини, 30 отбора и формации от 37 училища, 1 извънучилищно звено и 559 ученици с индивидуални награди. Постиженията им са в направленията „Математика и природни науки“, „Хуманитарни науки“, „Изкуства“, „Спорт“ и „Професионално образование“.  \r\n„Децата в жестока конкуренция са се преборили и са успели да завоюват успехи прославящи нашия град. Голяма част от вас, особено най-младите, сега започват да изграждат биографията си на успешни личности. Именно тези първи награди се помнят най-много“, каза кметът Димитър Николов.  „Използвам случая да поздравя и вашите учители и треньори, преподавателите, които неотменно стоят зад вас и вашите успехи, подкрепят ви, насърчават ви. Искам да благодаря от името на нашия град, че създавате самочувствието, имиджа на перспективен, успешен град с талантливи и млади хора. И в навечерието на нашия патронен празник - „Св. Николай Чудотворец“, да бъдете все така упорити, талантливи, можещи, създаващи перспективите на нашия град и на нашата държава“, заяви кметът Николов. \r\nОфициални гости на събитието бяха още областният управител на Бургас Вълчо Чолаков, зам. областният управител проф. Севдалина Турманова, заместник-кметът с ресор „Култура и образование“ Йорданка Ананиева и инж. Виолета Илиева, началник на Регионалното управление на образованието. \r\nДеница ДИМИТРОВА", "date": "2018.12.05", "title": "Бургас: Кметът Димитър Николов награди най-изявените ученици в града"}
{"url": "http://www.focus-news.net/news/2018/12/05/2598497/odobrena-e-balgarskata-pozitsiya-za-predstoyashti-zasedaniya-na-saveta-na-es.html", "text": "Одобрена е българската позиция за предстоящи заседания на Съвета на ЕС. Това съобщиха от  правителствената информационна служба . Правителството одобри и позицията на страната ни за участие в заседанието на Съвета на Европейския съюз по заетост, социална политика, здравеопазване и потребителски въпроси, формат „Здравеопазване“, което ще се проведе на 7 декември в Брюксел. Заседанието ще стартира с приемане на предложение за Препоръка на Съвета за засилване на сътрудничеството в борбата срещу болести, предотвратими чрез ваксинация. В рамките на обсъжданията по част „Разни“ Комисията ще представи информация за постигнатия напредък на Съвета на здравните министри на базата на доклада, изготвен от Председателството, по Предложението за Регламент за оценка на здравните технологии. \r\nНа 7 декември в Брюксел предстои да заседава и Съветът на ЕС „Правосъдие и вътрешни работи“. Във формат „Правосъдие“, в частта на заседанието, свързана с обсъждането на законодателни актове е предвидено постигането на общ подход по три акта - Директивата относно договорите за продажба на стоки, Регламента относно компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца (Брюксел IIа) и Регламента относно заповедите за предоставяне и запазване на електронни доказателства. Ще бъде разисквана и темата за запазването на данни от електронни комуникации. Съветът ще заседава и във формат „Вътрешни работи“, като сред разглежданите документи ще бъдат: Регламент за изменение на Регламента за Европейска гранична и брегова охрана; Директива за връщането; Проект на Регламент за превенция разпространението на терористично съдържание онлайн.  \r\nСъветът на ЕС по заетост и социална политика ще заседава на 6 декември в Брюксел. Очаква се да бъде постигнат Общ подход по две законодателни досиета - предложението за Регламент за създаването на Европейски орган по труда (EOT) и по проекта за Директива относно канцерогените и мутагените по време на работа (трети пакет). В дневния ред на заседанието е предвидено и приемане на проекта на Препоръка относно достъпа на работниците и самостоятелно заетите лица до социална закрила. Очаква се Съветът да приеме проект на Заключения относно равенството между половете, младежта и цифровизацията.  \r\nВ рамките на Съвет „Общи въпроси“, който ще заседава на 11 декември в Брюксел, министрите ще обсъдят актуалното състояние на преговорите по следващата Многогодишна финансова рамка (МФР) на Съюза. Ще продължи и подготовката на заседанието на Европейския съвет на 13-14 декември с обмен на мнения по темите от дневния ред - МФР, Единен пазар, миграция и други въпроси, вкл. противодействието на дезинформацията, външни отношения, борба срещу расизма и ксенофобията и граждански консултации по бъдещето на Европа. Ще бъде представена 18-месечната програма на Съвета на ЕС за периода 1 януари 2019 г. - 30 юни 2020 г. Програмата е съгласувана от следващото Трио ротационни председателства на Съвета - Румъния, Финландия и Хърватия. Европейската комисия ще представи Годишния обзор на растежа, с което се поставя началото на новия цикъл на Европейския семестър за координация на икономическите и социалните политики за 2019 г. \r\nПравителството одобри и резултатите от заседанието на Съвета на Европейския съюз по икономически и финансови въпроси (ЕКОФИН), което се проведе на 6 ноември в Брюксел, Белгия. Съветът проведе дискусия по предложението за директивата за данък върху приходите от някои цифрови услуги. На заседанието Европейската сметна палата представи своя годишен доклад за изпълнението на бюджета на Европейския съюз за финансовата 2017 г. Финансовите министри, участвали в ЕКОФИН, одобриха заключенията на Съвета за статистиката на ЕС. Заключенията за финансирането на борбата с изменението на климата също бяха одобрени, те ще послужат като мандат на ЕС за 24-тата конференция на страните по Рамковата конвенция на ООН по изменение на климата (СОР24), която ще се проведе през декември в Катовице, Полша.", "date": "2018.12.05", "title": "Одобрена е българската позиция за предстоящи заседания на Съвета на ЕС"}
{"url": "http://www.focus-news.net/news/2018/12/05/2598499/pravitelstvoto-odobri-devet-razresheniya-za-prouchvane-na-podzemni-bogatstva.html", "text": "Правителството одобри девет разрешения за проучване на подземни богатства. Това съобщиха от  правителствената информационна служба . „Гекон“ ООД ще търси и проучва метални полезни изкопаеми в площ „Злогош“, разположена на територията на общините Кюстендил, Трекляно и Земен, области Кюстендил и Перник. Разрешението за търсене и проучване се предоставя за три години. За този срок титулярят ще вложи минимум 6,4 млн. лв. в търсещо-проучвателните дейности.  \r\nВ площ „Теди“, разположена в землището на с. Телиш, област Плевен, „Кварц 5“ ЕООД ще търси и проучва неметални полезни изкопаеми - индустриални минерали за срок от три години. За това време дружеството ще вложи минимум 44 хил. лв. в търсещо-проучвателните дейности. \r\n„Еврострой В.Т. комерс“ ЕООД ще вложи минимум 28 800 лв. за проучване на строителни материали в площ „Сашево-2“, разположена в землището на с. Петко Каравелово, област Велико Търново. Разрешението за проучване се предоставя за срок от шест месеца.  \r\nЗа срок от една година „ДС Строй груп“ ЕООД ще проучва строителни материали в площ „Луковицата-3\", разположена в землището на с. Грохотно, област Смолян. Дружеството ще вложи минимум 25,5 хил. лв. в проучвателните дейности.  \r\nСъщо за срок от една година „Орбелус Консорциум“ ООД, гр. София, ще проучва строителни материали в площ „Ботушчето“, разположена в землището на гр. Добринище, област Благоевград. Разрешението за проучване се предоставя за 1 година, като за този срок титулярят ще вложи минимум 25 хил. лева в проучвателните дейности.  \r\n„Пътища М“ ЕООД ще проучва строителни материали в площ „Лютичето“, разположена в землището на с. Моравица, област Враца. Разрешението за проучване се предоставя за срок от една година. През този период „Пътища М“ ще вложи минимум 31 хил. лв. в проучвателните дейности.  \r\nВарненското дружество „ЗСК-Девня“ АД ще проучва строителни материали в площ „Петров дол“, разположена в землището на с. Петров дол, област Варна. Разрешението за проучване се предоставя за срок от една година. През този период „ЗСК-Девня“ АД ще вложи минимум 20 хил. лв. в проучвателните дейности.  \r\nВ площ „Калината“, разположена в землището на с. Рогош, област Пловдив, „Вени – Трансстрой“ ЕООД ще проучва строителни материали за срок от дванадесет месеца. За това време дружеството ще вложи минимум 26 200 лв. в проучвателните дейности.  \r\n„Строител-Криводол“ ЕООД ще проучва строителни материали в площ „Въртешница”, разположена в землището на с. Лиляче, област Враца. За 1-годишния срок на проучването дружеството ще вложи минимум 43 хил. лв. в проучвателните дейности. \r\nС друго правителствено решение „МИЛДЕТ ШИШКОВ – ЗСНМ“ ЕООД, с. Крибул, получи концесия за добив на скалнооблицовъчни материали - гнайси, от находище „Скрибин“, община Сатовча, област Благоевград. Концесионната площ е с размер 48.2 декара. За 35-годишния срока на действие на концесията се очакват постъпления от концесионни плащания в размер на 480 хил. лв. По закон приходите от тях постъпват в държавния бюджет и в бюджета на общината по местонахождение на концесионната площ - в случая Община Сатовча. За осигуряване на производствената си дейност кандидат - концесионерът предвижда да инвестира над 151 хил. лв.", "date": "2018.12.05", "title": "Правителството одобри девет разрешения за проучване на подземни богатства"}
{"url": "http://www.focus-news.net/news/2018/12/05/2598500/aktsenti-v-predavaneto-belovo-gradat-na-trite-planini-po-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще разговаряме с кмета на село Голямо Белово Росица Данкова за историята на храм „Свети Никола“, който е една от най-старите църкви в региона.  По темата наш събеседник ще бъде и Севдалина Попова, старши експерт „Музейно дело“ в община Белово. От нея ще чуете повече за архитектурата на църквата, за иконите, които са запазени в нея и за възможностите за реставрация. В предаването ще отделим минути и за празнични събития. Едно от тях е запалването на светлините на коледната елха в Белово, което е днес.  Каква е празничната програма тази вечер ще чуем от Катя Ванчева, директор на ЦПЛР-Белово.  Предаването   се излъчва всяка сряда по  , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.12.05", "title": "Акценти в предаването „Белово – градът на трите планини” по Радио „Фокус“ – Пазарджик"}
{"url": "http://www.focus-news.net/news/2018/12/05/2598502/predostavyame-100-000-evro-humanitarna-pomosht-za-afganistan.html", "text": "Правителството прие решение за одобряване на хуманитарна помощ за Афганистан в размер на 100 000 евро поради рекордната за последните години суша в страната. Това съобщиха от  правителствената информационна служба . \r\nФинансирането ще бъде осигурено от одобрените средства от бюджета на МВнР за 2018 г., предназначени за официална помощ за развитие и хуманитарна помощ. \r\nСъгласно поетия ангажимент, още с присъединяването си към Европейския съюз, България е длъжна да се ангажира с предоставянето на безвъзмездна официална помощ за развитие. Тази помощ трябва да бъде 0.33% от брутния национален доход на България за отпусканите средства за официална помощ за развитие. \r\nПрез 2017 г. и през първото тримесечие на 2018 г. страната ни предостави 200 000 евро хуманитарна помощ, като средствата бяха разпределени за изпълнение към Международната организация по миграцията, Детския фонд на ООН и Службата на ООН за координиране на хуманитарните дейности.", "date": "2018.12.05", "title": "Предоставяме 100 000 евро хуманитарна помощ за Афганистан"}
{"url": "http://www.focus-news.net/news/2018/12/05/2598501/odobreni-sa-dopalnitelni-razhodi-po-byudzheta-na-ministerstvoto-na-zdraveopazvaneto.html", "text": "Правителството одобри допълнителни разходи в размер на 5 000 000 лева по бюджета на Министерството на здравеопазването за 2018 г., с целево предназначение за държавни лечебни заведения за болнична помощ-търговски дружества, за закупуване на дълготрайни материални активи по „Политика в областта на диагностиката и лечението“, бюджетна програма „Осигуряване на медицинска помощ на специфични групи от населението“. Това съобщиха от  правителствената информационна служба . \r\nПроектът е в съответствие с действащото в страната законодателство в областта на медицинската помощ и с целите, набелязани от действащите стратегически документи в сектора, основните от които са Националната здравна стратегия 2020 и Концепция „Цели за здраве 2020“. \r\nОчакваните резултати от приемането на постановлението са свързани с подобряване на функционирането на системата за оказване на болнична помощ в страната с фокус върху онкологичната болнична помощ. Ще се подобри достъпът и ефективността на диагностиката и определянето на терапията за лечение. Ще се повиши качеството на живот, на пациентите.", "date": "2018.12.05", "title": "Одобрени са допълнителни разходи по бюджета на Министерството на здравеопазването"}
{"url": "http://www.focus-news.net/news/2018/12/05/2598503/otpuskat-se-sredstva-za-izplashtane-na-stipendii-na-uchenitsi-za-postignati-sportni-uspehi.html", "text": "Правителството одобри допълнителни разходи/трансфери за 2018 г. за изплащане на стипендии по Програмата на мерките за закрила на деца с изявени дарби от държавни, общински и частни училища през 2018 г. Това съобщиха от  правителствената информационна служба . \r\nСредствата на обща стойност 57 645 лв. са предназначени за изплащане на стипендии на ученици от държавни спортни и общински училища за постигнати спортни успехи през третото тримесечие на годината. Сумата е в рамките на разчетените за тази дейност в централния бюджет средства за 2018 г.", "date": "2018.12.05", "title": "Отпускат се средства за изплащане на стипендии на ученици за постигнати спортни успехи"}
{"url": "http://www.focus-news.net/news/2018/12/05/2598458/lorita-radeva-sos-prez-2019-g-shte-razpolozhim-v-sofiya-oshte-22-stantsii-za-izmervane-na-chistotata-na-vazduha.html", "text": "През 2019 г. ще разположим в София още 22 станции за измерване на чистотата на въздуха. Това каза пред журналисти председателят на Комисията по околна среда към Столичния общински съвет и общински съветник от ГЕРБ Лорита Радева, предаде репортер на  Агенция „Фокус“ .   \r\nПопитана дали се правят проверки за нерегламентирано горене на гуми, Радева отговори, че Столичният инспекторат е направил проверки на всички автосервизи в София, на пунктовете за смяна на гуми и за смяна на отработени масла. „Тези проверки са от порядъка на 700-800 броя от началото на 2018 г. Наложени са както административни актове, така и за по-дребните нарушения фиш с до 50 лв. глоба. Основното нещо, което се проверява, е системата по връщане на гумите към организации, които имат комплексни разрешителни да оперират с тях като упадък. Защото е много важно не само гумите да се приберат, а да се обезвредят“, заяви тя и посочи, че тези проверки са ежедневни, а не се извършват само през последните 3-4 дни, когато стана актуален въпросът със замърсяването на въздуха. Относно проверките по домовете Радева отговори, че такъв контрол може да се осъществява само по отношение на общинските жилища. „От няколко дни се обсъжда вече предложението на кмета на Столична община за преразглеждане на нормативните актове и криминализиране горенето на отпадъци“, заяви тя. \r\nРадева уточни, че четирите станции за измерване на чистотата на въздуха вече не достигат на Столична община. „Затова по проект, който изпълняваме от 1 декември 2017 г. за трансгранично сътрудничество с още пет града в Средиземноморския регион, ще разположим в София 22 станции – оторизирани уреди, които разчитаме да ни дадат една по-точна картина за местна мониторингова система, която да присъединим към информацията, която получаваме от четирите станции на Изпълнителната агенция по опазване на околната среда. Търсим разширяване на информационната база и така да вървим към разширяване механизма ни от мерки за действие“, заяви тя. По думите й е приключила процедурата по анализ на местата, на които станциите да бъдат поставени, и се очаква до 2019 г. тези станции да бъдат пуснати. \r\nПредседателят на СОС Елен Герджиков обясни, че този проект включва освен монтирането на допълнителни 22 станции и разработването на публична платформа, на която информацията ще се вижда в реално време.  \r\nЦветилена СИМЕОНОВА", "date": "2018.12.05", "title": "Лорита Радева, СОС: През 2019 г. ще разположим в София още 22 станции за измерване на чистотата на въздуха"}
{"url": "http://www.focus-news.net/news/2018/12/05/2598504/odobreni-sa-vatreshnokompensirani-promeni-po-byudzhetite-na-mosv-i-na-mtsp.html", "text": "Правителството одобри вътрешнокомпенсирани промени на утвърдените разходи по области на политики/ бюджетни програми по бюджета на Министерството на околната среда и водите за 2018 г. Това съобщиха от  правителствената информационна служба . \r\nВътрешнокомпенсираната промяна между утвърдените разходи по области на политики и бюджетна програма „Администрация“ има за цел осигуряване финансирането на дейности свързани с управлението на отпадъците, подобряване качеството на атмосферния въздух, биоразнообразието, контролната и превантивна дейност. Преразпределението на средствата е свързано основно с реализирани икономии по бюджетна програма „Администрация“, които средства се предлага да бъдат използвани за реализиране на задачи попадащи в обхвата на политика в областта на опазването и ползването на компонентите на околната среда.  \r\nПравителството одобри също така вътрешнокомпенсирани промени на утвърдените разходи по области на политики/бюджетни програми по бюджета на Министерството на труда и социалната политика за 2018 г. Изменението засяга разместване на утвърдените разходи между политиките и програмите, без това да променя общия размер на разходите по бюджета за 2018 г. \r\nВътрешното преразпределение ще доведе до преструктуриране на предварително разчетения финансов ресурс с цел обезпечаване на нормалното функциониране на основните структури към министъра на труда и социалната политика през 2018 г. и постигане на заложените основни стратегически и оперативни цели на министерството.", "date": "2018.12.05", "title": "Одобрени са вътрешнокомпенсирани промени по бюджетите на МОСВ и на МТСП"}
{"url": "http://www.focus-news.net/news/2018/12/05/2598506/uvelichava-se-chislenostta-na-dve-direktsii-i-izpalnitelna-agentsiya-chrez-vatreshni-promeni-v-sistemata-na-mzhg.html", "text": "Правителството променя нормативни актове на Министерски съвет, с което се увеличава числеността на дирекция „Растениевъдство и биологично производство“ с 4 щатни бройки и дирекция „Морско дело и рибарство“ с 3 бройки в Министерството на земеделието, храните и горите. Това съобщиха от  правителствената информационна служба . \r\nЩе се увеличи също съставът на Изпълнителната агенция „Сертификационен одит на средствата от европейските земеделски фондове“ с две щатни бройки. В администрацията на агенцията, дирекция „Одитна дейност“ се разделя на две дирекции - „Одитни дейности по европейските земеделски фондове“ и „Одитни дейности по Европейски фонд за морско дело и рибарство“. \r\nНеобходимите 9 бройки се осигуряват чрез компенсирани вътрешни промени в системата на Министерството на земеделието, храните и горите, като се намалява числеността на персонала в други структури във ведомството. \r\nПо този начин ще се подобри осъществявания от министерството надзор върху производителите, преработвателите и търговците на биологични продукти и храни. Ще се осигури навременно изпълнение на Програмата за морско дело и рибарство 2014-2020 г. и администриране на дейностите по нея.", "date": "2018.12.05", "title": "Увеличава се числеността на две дирекции и изпълнителна агенция чрез вътрешни промени в системата на МЗХГ"}
{"url": "http://www.focus-news.net/news/2018/12/05/2598507/mayya-lomidze-izpalnitelen-direktor-na-ator-balgariya-vliza-vinagi-e-bila-i-ne-e-gubila-myastoto-si-v-top-10-na-nay-populyarnite-destinatsii-za-ruskite-turisti.html", "text": "България влиза, винаги е била и не е губила мястото си в „Топ 10“ на най-популярните дестинации за руските туристи, повечето от които пристигат в страната ни организирано, използвайки услугите на туристически оператори. Това заяви изпълнителният директор на Асоциацията на туроператорите в Русия (АТОР) Майя Ломидзе в интервю за  Агенция „Фокус“. \r\nЛомидзе подчерта, че макар страната ни е да е посещавана от голям брой самоорганизирани руски туристи, над 60% от общия поток от Русия прекарват почивката си в България, използвайки услугите на туристически оператори.  В тази връзка изпълнителният директор на АТОР изтъкна няколко компании, които може да бъдат определени като лидери, що се отнася до организирането на почивки в България за руски туристи.  \r\nТереза ГЕРОВА Пълния текст на интервюто четете по-късно в рубриката „Мнение”.", "date": "2018.12.05", "title": "Майя Ломидзе, изпълнителен директор на АТОР: България влиза, винаги е била и не е губила мястото си в „Топ 10“ на най-популярните дестинации за руските туристи"}
{"url": "http://www.focus-news.net/news/2018/12/05/2598508/pravitelstvoto-odobri-promeni-i-v-tri-normativni-akta.html", "text": "Правителството одобри изменение и допълнение в три нормативни акта - Наредбата за приобщаващото образование, Наредбата за държавните изисквания за придобиване на професионална квалификация „учител“ и Наредбата за финансирането на институциите в системата на предучилищното и училищното образование. Това съобщиха от  правителствената информационна служба . \r\nПромените в Наредбата за финансирането на институциите в системата на предучилищното и училищното образование са в два аспекта: \r\nПървият е за подпомагане на храненето на децата в задължителното предучилищно образование и на учениците от I до IV клас в държавните и в общинските детски градини, училищата и центровете за специална образователна подкрепа. Предвижда се предоставяне възможност на обществените съвети към образователните институции, в чиито състави има и родители, да изразят мнението си при избора на вида закуска за децата и учениците. Решението за този избор ще се взема от педагогическите съвети в държавните и в общинските детски градини, училищата и центровете за специална образователна подкрепа. \r\nВторият е финансиране на дейностите по обща подкрепа за личностно развитие, свързани със занимания по интереси, организирани от държавните и общинските училища, чрез осигуряване на целеви средства от държавния бюджет. Заниманията по интереси ще се организират в съответствие с желанието на родителите на учениците и на самите ученици, съобразени със спецификата на заниманията и с възможностите на училището. \r\nС промените ще се даде и възможност на първостепенните разпоредители с бюджет, финансиращи общинските училища, да се включат в организиране на изяви на общинско ниво и в подпомагането на дейности, като усъвършенстване на правилата за разпределение на средствата за работа с деца и ученици от уязвими групи, ще се конкретизират условията и редът за определяне на броя на паралелките и броя на учениците в тях. \r\nС предложените промени в Наредбата за приобщаващото образование ще се преодолеят някои трудности, които възникват при прилагането й във връзка с воденето на определени документи, свързани с дейностите за обща и допълнителна подкрепа. Те са насочени и към въвеждане на регламенти, свързани със заниманията по интереси в училищата, както и с часовете за обучение чрез допълнителни модули за деца, които не владеят български език, увеличаване на часовете за допълнително обучение по български език и по други учебни предмети като част от общата подкрепа за личностно развитие в учебни дни и в неучебно време и увеличаване на часовете за дейности от общата подкрепа за целите на превенцията на насилието и преодоляването на проблемното поведение на учениците в неучебно време. \r\nДопълненията в Наредбата за държавните изисквания за придобиване на професионална квалификация „учител“ предвиждат задължение на обучаващите се преди провеждане на текущата им педагогическа практика задължително да предоставят информация в електронен вид, свързана с населеното място, в което желаят да упражняват професията въз основа на придобитата професионална квалификация „учител“. Информацията от електронната платформа ще се използва за изготвяне на национална карта на педагогическите специалисти. \r\nПостановлението е в синхрон с приоритетите, заложени в действащата национална стратегическа рамка на предучилищното и училищното образование, свързани с повишаване на обхвата на децата и учениците в предучилищното и училищното образование и с намаляване дела на отпадналите от училище и преждевременно напусналите училище. Създават се по-благоприятни условия за осъществяване на приобщаващото образование в системата на предучилищното и училищното образование. \r\nПостановлението няма да доведе до пряко или косвено въздействие върху държавния бюджет, тъй като необходимите финансови ресурси ще се осигурят за сметка на предвидените средства по функция „Образование“ за съответната година.", "date": "2018.12.05", "title": "Правителството одобри промени и в три нормативни акта"}
{"url": "http://www.focus-news.net/news/2018/12/05/2598505/ministerskiyat-savet-prie-pravilnik-za-prilagane-na-zakona-za-filmovata-industriya.html", "text": "Министерският съвет прие Постановление за приемане на Правилник за прилагане на Закона за филмовата индустрия. Това съобщиха от  правителствената информационна служба . \r\nЦелта на предлагания проект е да бъде осигурено прилагането на изискванията на европейското законодателство в областта на държавните помощи, съответно на изискванията на Регламент (ЕС) № 651/2014 на Комисията от 17 юни 2014 г. за обявяване на някои категории помощи за съвместими с вътрешния пазар в приложение на членове 107 и 108 от Договора (OB, L 187/1 от 26 юни 2014 г.), и на изискванията на Регламент (ЕС) № 1407/2013 на Комисията от 18 декември 2013 г. относно прилагането на членове 107 и 108 от Договора за функционирането на Европейския съюз към помощта de minimis (OB, L 352/1 от 24 декември 2013 г.). \r\nНеобходимо е да бъдат регулирани въпросите, свързани с процедурите по предоставяне на държавна помощ в областта на филмовата индустрия, дейностите на консултативно-експертните органи по чл. 8 от Закона за филмовата индустрия (като задължителни участници в тази процедура), както и други въпроси, свързани с процесите на производство, разпространение, фестивали и показ на филми. \r\nЦели се да бъдат разписани условията и процедурите за прилагането на три схеми за помощ - две схеми за държавна помощ, прилагани на основание Регламент (ЕС) № 651/2014 и една смеха по Регламент (ЕС) № 1407/2013.", "date": "2018.12.05", "title": "Министерският съвет прие правилник за прилагане на Закона за филмовата индустрия"}
{"url": "http://www.focus-news.net/news/2018/12/05/2598509/kyustendil-komisiya-shte-proveryava-zhalba-za-narushen-pat-mezhdu-selata-dolno-selo-i-tsarven-dol.html", "text": "Съвместна комисия ще проверява жалба за нарушен път между селата Долно село и Цървен дол. Това каза пред журналисти директорът на Регионална дирекция по горите - Кюстендил инж. Здравчо Тодоров, предаде репортер на  Радио „Фокус” – Кюстендил . „Жалбата е пусната до Община Кюстендил, Югозападно държавно предприятие, Регионална дирекция по горите, Държавно ловно стопанство „Осогово”. Ще има комисия, която ще се събере и да провери на място случаят”, отбеляза инж. Здравчо Тодоров. По думите му след проверката комисията ще излезе с предписания и със становище по случая. От началото на годината има около 8 жалби, касаещи нарушени пътища. Те са за територията на областите Кюстендил  Перник. „Във всички случаи сме правили предписания и се отстраняват проблемите на пътя, съобразно дали пътят е общински или горски”, посочи Здравчо Тодоров. По думите му реакцията е съобразена с действащата към момента нормативна база. \r\nКметският наместник на Долно село, Ръсово и Цървен дол Лозан Тасков заяви, че дърводобивни фирми нарушават целостта на пътя в Долно село. По думите му проблемът се създава най-вече от преминаващите тежкотоварни моторни превозни средства, натоварени с добита в района дървесина. „Те минават през 200-метров участък който е осеян с дупки, след дъжд те се пълнят и са предпоставките за инциденти”, каза Лозан Тасков. По думите му проблемът се явява почти всяка година. „Община Кюстендил има договор с фирма за пътно поддържане. Хората подравняват участъка, но след това камионите отново разбиват настилката. Тежките камиони пълни с дърва рушат асфалта и изхвърлят баластрата”, каза Лозан Тасков. По думите му на проверка е идвала комисия от горското стопанство. В трите села  – Долно село, Ръсово и Цървен дол живеят по-малко от 90 души, почти всички са самотно живеещи ,болни и възрастни хора. \r\nВенцеслав ИЛЧЕВ", "date": "2018.12.05", "title": "Кюстендил: Комисия ще проверява жалба за нарушен път между селата Долно село и Цървен дол"}
{"url": "http://www.focus-news.net/news/2018/12/05/2598511/avtomobilite-nad-35-t-shte-mogat-predvaritelno-da-plashtat-tol-taksa-za-zayaven-marshrut.html", "text": "При предварително плащане на тол такса ще се издава маршрутна карта, която позволява на тежкотоварното превозно средство да премине еднократно разстояние в обхвата на платената пътна мрежа от начална до крайна точка, с допълнителни, предварително посочени междинни точки, които не могат да бъдат повече от четири. Това предвижда приетата от правителството Наредба за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние. Това съобщиха от  правителствената информационна служба . \r\nОт 1 януари 2019 г. хартиените винетни стикери ще бъдат заменени с електронни, като цените няма да бъдат променяни. За леките автомобили се въвежда и уикенд винетка, която ще важи от 12.00 часа в петък до 23.59 часа в неделя на същата седмица. До 16 август винетка ще трябва да имат и водачите на тежкотоварни автомобили, а след тази дата те ще плащат тол такса. \r\nМаршрутна карта могат да използват водачите на автомобили с тегло над 3,5 т, които не разполагат с бордово устройство или такова за спътниково позициониране, с което да се проследи изминатото разстояние, и не са сключили договори с доставчик на услуга за електронно събиране на такси за изминато разстояние или с доставчик на декларирани данни. Маршрутна карта може да бъде купена не по-рано от 7 календарни дни преди датата на пътуването, като е валидна за срок от 24 часа от декларираната начална дата и час на пътуването. Тя ще може да се купи по електронен път, чрез картово разплащане на терминали за самотаксуване или в пунктовете за продажба. \r\nРазмерът на тол таксата ще се определя въз основа на заявените начални, междинни и крайни точки на пътуване. Така ще се позволява и преминаването по платените републикански пътища при временна невъзможност да се ползва вече монтирано бордово устройство. Системата ще изчислява автоматично дължимата такса за изминат участък, която ще се плаща предварително, според данните за превозното средство, маршрута и планираната дата на пътуване. \r\nТол таксата за автомобили с тегло над 3,5 т ще се начислява в зависимост от действително изминатото разстояние, което ще се определя с точност до 100 метра. В случай, че е установено, че дадено пътно превозно средство се е намирало последователно в две отделни точки на платената пътна мрежа, се приема, че е изминало разстоянието между тях, преминавайки по най-краткия маршрут. Нивата на тол таксите ще се променят според екологичните категории на моторните превозни средства. \r\nПредвижда се възможност при промяна на регистрационния номер на лек автомобил тя да бъде заявена в централното или в областните управления на Агенция „Пътна инфраструктура“, или по електронен път до 3 работни дни. В срок до 2 работни дни от получаване на заявлението новият регистрационен номер се отразява в електронната система за издадените електронни винетки след справка в Националния регистър на пътните превозни средства. \r\nОтговорността при неправилно декларирани данни относно регистрационния номер на пътното превозно средство, категорията му или периода на валидност на винетната такса, е съответно на собственика или ползвателя, като в случай на неправилно декларирани данни, се счита че за пътното превозно средство не е заплатена дължимата винетна такса. \r\nВ наредбата са определени правомощията на Агенция „Пътна инфраструктура“ като лице, събиращо пътните такси, изискванията за регистрация към доставчиците на Европейска услуга за електронно събиране на такса за изминато разстояние, както и тези за регистрация към националните доставчици на услуги за електронно събиране на тол такси и доставчиците на декларирани данни.", "date": "2018.12.05", "title": "Автомобилите над 3,5 т ще могат предварително да плащат тол такса за заявен маршрут"}
{"url": "http://www.focus-news.net/news/2018/12/05/2598510/pravitelstvoto-prie-promeni-v-spisaka-s-patishta-za-remont.html", "text": "Правителството прие промяна в списъка с пътни обекти, по които се изпълняват ремонтно-възстановителни дейности с вече отпуснати допълнителни разходи в размер до 150 млн. лв. по бюджета на Министерството на регионалното развитие и благоустройството за 2018 г. \r\nИзменението се налага поради промяна в предварително определените прогнозни стойности при изготвянето на технологичните проекти и замяна на по-късно стартирали обекти с такива, които ще бъдат завършени до края на тази година. Това съобщиха от  правителствената информационна служба . \r\nСред обектите, които се включват в списъка, са участъци от първокласните пътища Русе - Велико Търново и Севлиево - Велико Търново - Антоново, както и участъци от третокласната пътна мрежа, като например Микрево - Раздол - Клепало — граница с Република Македония. \r\nПредложените нови обекти са пътни участъци с интензивен трафик, по които до момента са извършвани само локални ремонти на настилката. По този начин ще бъдат хомогенизирани пътните отсечки като ще има по-големи участъци с еднакво технико- експлоатационно състояние и така ще се осигури по-безопасно движение на превозните средства.", "date": "2018.12.05", "title": "Правителството прие промени в списъка с пътища за ремонт"}
{"url": "http://www.focus-news.net/news/2018/12/05/2598512/izmenya-se-naredbata-za-usloviyata-i-reda-za-sastavyane-na-spisak-na-meditsinskite-izdeliya.html", "text": "Правителството одобри изменения и допълнения в Наредбата за условията и реда за съставяне на списък на медицинските изделия по чл. 30а от Закона за медицинските изделия и за определяне на стойността, до която те се заплащат.  \r\nС промените се въвеждат критерии и механизми, регулиращи пазара, ценообразуването, както и реимбурсирането на медицинските изделия. Това предложение е свързано със стремежа на НЗОК да осигури достъп на повече здравноосигурени лица до необходимите им медицински изделия, съобразени със здравословното им състояние. Цели се също преодоляване на съществуващата трайна тенденция за увеличаване на разходите на НЗОК за медицински изделия. \r\nС измененията се дава възможност НЗОК да обезпечава, мониторира и контролира доставянето на медицински изделия и поддържането на съответни наличности от тях, посредством договорите, които ще сключва с производители/търговци на едро. Също така ще се осигурят по-висококачествени медицински изделия за здравноосигурените лица посредством въвеждане на изискване в наредбата медицинските изделия да се заплащат от обществен фонд в поне три от страните - членки на Европейския съюз, при същите индикации или заболявания, или да са заплащани от НЗОК през последните 10 години. \r\nНЗОК ще има възможност да сключва договори с участниците, заявили съответни групи медицински изделия, прилагани в условията на болничната медицинска помощ, заплащани на производители или търговци на едро, представили най-разходоефективни за бюджета на НЗОК предложения, включващи определените от Националната здравноосигурителна каса съответни условия за доставка на медицинските изделия, отчитането им, заплащането, представяне на банкова гаранция и други. Това предложение отново е свързано със спазване на бюджетната дисциплина, стриктно придържане към нормите на Закона за публичните финанси, както и със стремежа на НЗОК да осигури достъп на повече здравноосигурени лица до необходимите им, съобразно здравословното им състояние медицински изделия.", "date": "2018.12.05", "title": "Изменя се Наредбата за условията и реда за съставяне на списък на медицинските изделия"}
{"url": "http://www.focus-news.net/news/2018/12/05/2598513/odobren-e-proekt-na-sporazumenie-za-izvarshvane-na-pregleda-za-prisaedinyavane-na-stranata-ni-kam-kodeksite-na-oisr.html", "text": "Министерският съвет одобри проект на Споразумение между правителството на Република България и Организацията за икономическо сътрудничество и развитие (ОИСР) за извършване на преглед за присъединяване на страната ни към кодексите на Организацията за либерализация на движението на капитали и на текущите невидими операции. Също така правителството упълномощи министъра на финансите да подпише Споразумението при условие за последваща ратификация. Това съобщиха от  правителствената информационна служба . \r\nПредвижда се ОИСР да извърши техническа помощ, преглед и оценка за присъединяването. Прегледът се очаква да протече в период от 12 до 18 месеца след влизане в сила на Споразумението, като той ще бъде проведен от служителите на Секретариата на ОИСР, с подкрепата на екип от политически анализатори и експерти в областта на международните инвестиции и капиталовите потоци. Дейностите, на стойност 230 000 евро, които ОИСР ще извърши, ще се финансират чрез средства, осигурени по бюджета на Министерството на финансите за 2018 г. \r\nПравителството вече ясно е декларирало намеренията си за засилено сътрудничество с ОИСР, като с РМС № 789 от 2017 г. е създаден постоянно действащ Междуведомствен координационен механизъм по кандидатурата на България за членство в Организацията. \r\nПрисъединяването към кодексите за либерализация на движението на капитали и на текущите невидими операции е неотменна част от пътя към пълноправно членство на страната в ОИСР. Държавата, която желае да се присъедини към кодексите на ОИСР, подлежи на преглед и оценка по същество в светлината на специфичните обстоятелства в страната, включително и нивото на икономическото и финансовото развитие.", "date": "2018.12.05", "title": "Одобрен е проект на споразумение за извършване на прегледа за присъединяване на страната ни към кодексите на ОИСР"}
{"url": "http://www.focus-news.net/news/2018/12/05/2598498/parlamentat-prie-parviya-ot-zakonite-za-horata-s-uvrezhdaniya.html", "text": "Парламентът прие първия от законите за хората с увреждания, предаде репортер на  Агенция „Фокус“ . Окончателно депутатите приеха Закона за хората с увреждания. Утре предстои второто гласуване на Закона за личната помощ. Третият закон за хората с увреждания е този за социалните услуги.  \r\nСъс Закона за хората с увреждания беше създаден Съвет, който да наблюдава прилагането на Конвенцията за правата на хората с увреждания. Народните представители решиха Националният съвет за хората с увреждания да се ръководи от вицепремиер, каквото беше искането на майките на деца с увреждания.  \r\nПарламентът въведе индивидуална оценка на потребностите на хората с увреждания. Оценката ще се изготвя по настоящ адрес от специализиран отдел в дирекциите „Социално подпомагане“.   \r\nХората с увреждания ще имат право на финансова помощ за медицински изделия, за балнеолечение или рехабилитация. На децата и учениците с увреждания ще се предоставя подкрепа за развитие в системата на образованието. Хората с увреждания над 18 години ще получават финансова подкрепа, обвързана с линията на бедност. Досега помощта се получаваше на база гарантиран минимален доход. \r\nСъс закона се въвежда работна квота за назначаване на работници и служители с трайни увреждания. Работодатели с 50 до 99 работници трябва да назначат едно лице с увреждане. Работодатели със 100 и над 100 работници- две лица на сто от състава. Глоба от 1000 до 2000 лева ще се налага на работодателите, неизпълнили квотите за назначаване на хора с увреждания. \r\nОт 1 януари 2021 година досегашната Агенция за хората с увреждания към социалния министър се преобразува в Държавна агенция към Министерски съвет.  \r\nДо 31 март 2019 година Министерски съвет трябва да приеме Правилник за прилагането на Закона за хората с увреждания. В същия срок изпълнителните директори на „Социално подпомагане“ трябва да сформират специализираните отдели за индивидуалната оценка на потребностите на хората с увреждания. \r\nБиляна ИВАНОВА", "date": "2018.12.05", "title": "Парламентът прие първия от законите за хората с увреждания"}
{"url": "http://www.focus-news.net/news/2018/12/05/2598514/pravitelstvoto-odobri-proekt-na-zakon-za-sotsialnite-uslugi.html", "text": "Правителството одобри проекта на Закон за социалните услуги, с който се урежда предоставянето, ползването, планирането, финансирането, качеството, контрола и мониторинга на социалните услуги в България. Основните цели на законопроекта са гарантиране на достъпа до услуги, на тяхното качество и ефективност и на правото на живот в домашна среда и в общността, както и насърчаване на интегрирания подход и публично-частното партньорство. Това съобщиха от  правителствената информационна служба .  \r\nЗа първи път се създава възможност за ползване на общодостъпни услуги от всички лица, а не само от уязвимите групи. Предвижда се облекчаване на достъпа на хората до социални услуги не само чрез подкрепата за информиран избор на услуга, правото на избор на доставчик и премахването на някои формални изисквания, но и със създаването на национална карта на социалните услуги, която да включва всички социални услуги, които се осигуряват чрез държавно финансиране. Ще бъдат въведени и обективни критерии за анализ на потребностите от услуги. Услугите, финансирани от Държавния бюджет, ще бъдат класифицирани в три основни групи - услуги на общинско ниво, които задоволяват потребностите на населението от общината; услуги на областно ниво, които задоволяват потребностите на лица от цялата област; услуги на областно ниво, които задоволяват потребностите на лица от цялата страна. \r\nВ законопроекта сериозно внимание се отделя на качеството на социалните услуги, като се предвиждат стандарти за организация и управление, за квалификация и професионално развитие на служителите и стандарти за ефективността на услугата с оглед постигнатите резултати за лицата, които я ползват, в отговор на потребностите им. Предвижда се лицензиране за всички частни доставчици на социални услуги. Заложено е да се създаде нова Агенция за качеството на социалните услуги към министъра на труда и социалната политика, която ще извършва лицензирането на доставчиците на услуги, ще контролира спазването на закона и стандартите за качество. Новата структура ще проверява за начина, по който общините и частните доставчици разходват средствата от държавния бюджет, ще проверява за спазване на правата на потребителите на социални услуги и ще извършва мониторинг на ефективността на национално ниво. Агенцията ще бъде създадена в рамките на щатната численост в системата на Министерството на труда и социалната политика, която включва и второстепенните разпоредители с бюджет. \r\nДругият важен акцент в законопроекта е регламентацията на интегрирания подход и интегрираните междусекторни услуги, като се прави разграничение между интегрирано предоставяне на подкрепа и интегрирани услуги. В първия случай в основата са координационните механизми и взаимодействието, а при интегрираните услуги водеща е нуждата от обща организация и управление на услугата. \r\nАкцент в законопроекта се поставя и върху професионалистите в сектора. За тях се предвиждат въвеждащи и надграждащи обучения, супервизия и стимули за професионално развитие. Ще се създаде етичен кодекс за служителите, които предоставят социални услуги и стандарти за работно натоварване. \r\nОблекчава се режимът за създаване на услуги, които се финансират от държавния бюджет, като те ще се създават с решение на общинския съвет след предварително одобрение от Агенцията за социално подпомагане. Регламентират се и възможности за сключване па споразумения между общини за предоставяне на услуги за лица от няколко общини и за лица от цялата област. Създават се и правни възможности за публично-частно партньорство при предоставяне на социални услуги.", "date": "2018.12.05", "title": "Правителството одобри проект на Закон за социалните услуги"}
{"url": "http://www.focus-news.net/news/2018/12/05/2598515/stara-zagora-nad-2-tona-otpadatsi-ot-hartiya-sabra-chetvarto-osnovno-uchilishte-kiril-hristov-v-ramkite-na-kampaniyata-hartiena-voyna.html", "text": "Над 2 тона отпадъци от хартия събра Четвърто основно училище „Кирил Христов“ в рамките на кампанията „Хартиена война”. Това съобщиха от пресцентъра на  Община Стара Загора . Победителите в кампанията за събиране на хартиени отпадъци получиха днес своите награди. Инициативата, организирана от Община Стара Загора и „Екоколект“ АД, се проведе от 19 до 30 ноември.  \r\n„Организирахме кампанията съвместно с фирма „Екоколект“, която осъществява разделното събиране на отпадъци в общината. Включиха се четири училища – Четвърто основно „Кирил Христов“, Средно училище „Максим Горки“, Единадесето основно „Николай Лилиев“ и Второ основно „Петко Рачов Славейков“. Децата събираха отпадъци от хартия с много ентусиазъм“, каза Пламен Йорданов, началник на отдел „Екология“ в Община Стара Загора. \r\nЦелта е да се изгради ангажираност у младите към отговорно отношение спрямо отпадъците и да се покаже как ежедневните ни навици се отразяват на околната среда. \r\nКампанията има състезателен характер. За десет дни участниците трябваше да съберат възможно най-голямо количество отпадъци от хартия (вестници, списания, книги, тетрадки, брошури и др.). Участникът, който е събере най-голямо количество хартиени отпадъци, печели състезанието. \r\n„За поредна година, заедно с Община Стара Загора организираме интересна кампания. Миналата година беше за рисунка, а тази е по-различна. Винаги може повече, но като за първи път резултатите са добри“, каза Виктория Гецова, регионален мениджър в „Екоколект“. По думите ѝ едно от училищата е отвяло конкуренцията с огромно количество. Събрани са общо над 2800 кг хартиени отпадъци. \r\nНа първо място се класира Четвърто основно училище „Кирил Христов“, чиито възпитаници са събрали 2120 кг отпадъци от хартия. „Децата носеха торбички с вестници, списания, брошури. Даже ни помогнаха за извозването“, сподели Пламен Йорданов. Наградата – ваучер на стойност 300 лв. от магазин „Декатлон“, получи директорът Господин Балъкчиев, който сподели, че с децата в училището се работи усилено за формиране на отговорно отношение към природата. \r\nНа второ място с 340 кг се класира Средно училище „Максим Горки“. Директорът Марияна Пенчева получи ваучер на стойност 200 лв. от магазин „Декатлон“. Тя предложи инициативата да бъде разширена със събиране на пластмасови и метални отпадъци. \r\nТрети в надпреварата са учениците от Единадесето основно училище „Николай Лилиев“, които са събрали 200 кг отпадъци. Те получиха ваучер на стойност 100 лв. от магазин „Декатлон“. Грамота получи и четвъртият участник Второ основно училище „П. Р. Славейков“, откъдето са предадени 60 кг хартиени отпадъци. \r\n„Надявам се, че ще постигнем целта да създадем „зелено мислене“ у децата, да имат отговорно отношение към природата и околната среда“, коментира Виктория Гецова.", "date": "2018.12.05", "title": "Стара Загора: Над 2 тона отпадъци от хартия събра Четвърто основно училище „Кирил Христов“ в рамките на кампанията „Хартиена война”"}
{"url": "http://www.focus-news.net/news/2018/12/05/2598469/georgi-gyokov-bsp-agitatsiite-na-desislava-atanasova-v-protsedura-sa-nedopustimi.html", "text": "Г-н председател, допускате Десислава Атанасова в процедура да прави разни агитации - кой бил в залата, кой не бил. Това, което прави тя, е недопустимо, а вие не я прекъснахте. Това каза депутатът от ПГ на БСП Георги Гьоков в процедура по начина на водене в дебатите по окончателното гласуване на Закона за хората с увреждания, предаде репортер на  Агенция „Фокус“ . „ПГ на БСП първа подкрепи майките на деца с увреждания“, заяви той. „Когато допускате едно нарушение, с това предизвиквате други процедури по начина на водене“, обърна се Георги Гьоков към зам.-председателя на НС Емил Христов. \r\nБиляна ИВАНОВА", "date": "2018.12.05", "title": "Георги Гьоков, БСП: Агитациите на Десислава Атанасова в процедура са недопустими"}
{"url": "http://www.focus-news.net/news/2018/12/05/2598516/blagoevgrad-kolednata-elha-v-gotse-delchev-shte-greyne-na-nikulden.html", "text": "Коледната елха в Гоце Делчев ще грейне на Никулден. Това съобщи за  Радио „Фокус“-Пирин  Даниела Крантева, експерт по връзки с обществеността към Община Гоце Делчев. Тържествената церемония ще започне в 17.00 часа на площад „Гоце Делчев“.  \r\nНа 10 декември ще бъде поставено началото на конкурс за най-красиво украсено коледно дръвче в Градския парк, като дръвчетата са определени предварително, а желаещите да ги украсят могат да го направят до 21 декември.  \r\nНа 14 декември, от 17.30 часа в малката зала на Народно читалище „Просвета-1865“ ще изнесе концерт школата по пиано с ръководител Людмила Куртова.  \r\nНа 17 декември, от 18.00 часа отново в читалището, жителите и гостите на Гоце Делчев ще имат възможността да се насладят на концерт на маестро Огнян Вълев и неговите ученици по китара. По същото време в спортна зала „Неврокоп Арена“ ще бъде поставено началото на Коледен турнир по футбол за „Купата на Гоце Делчев“, който продължава до Бъдни вечер.  \r\nНа 19 декември в Общински исторически музей точно в 14.00 часа стартира Конкурс за най-красива сурвачка.  \r\nНа 21 декември, от 12.00 часа в беседката в Градския парк ще бъдат наградени победителите в конкурса за най-атрактивно украсено коледно дръвче, като наградният фонд е 700 лв. От 14.00 часа ще бъде поставен и „гвоздеят“ на празничната коледна програма на Община Гоце Делчев с тържествената церемония „Спортист на годината“ в Спортна зала „Неврокоп Арена“. \r\nНатали СТЕФАНОВА", "date": "2018.12.05", "title": "Благоевград: Коледната елха в Гоце Делчев ще грейне на Никулден"}
{"url": "http://www.focus-news.net/news/2018/12/05/2598518/vidin-329-sa-dobrovoltsite-kam-strukturite-na-bchk-v-oblastta.html", "text": "329 са доброволците към структурите във Видинска област. Това съобщиха пред журналисти от Областния съвет на БЧК, предаде репортер на  Радио „Фокус“ – Видин . 110 са доброволците към младежката организация на БЧК - Видин. Доброволците на БЧК - Видин взимат активно участие във всички акции, предстои те да участват в раздаването на хранителни пакети за социално слаби. Трима доброволци от младежката организация на БЧК - Видин се обучават в Зимна академия за доброволци на младежката организация националният учебен център в село Лозен. \r\nАнна ЛОЗАНОВА", "date": "2018.12.05", "title": "Видин: 329 са доброволците към структурите на БЧК в областта"}
{"url": "http://www.focus-news.net/news/2018/12/05/2598519/blagoevgrad-detsa-ot-dg-detski-svyat-pokazaha-otlichni-znaniya-za-pravilata-za-bezopasnost-na-patya-po-vreme-na-praznika-pod-nadslov-hayde-na-pat.html", "text": "Децата от ДГ „Детски свят“ показаха отлични знания за безопасността на движението. Това съобщиха от пресцентъра на  Община Благоевград . На специално организиран празник под надслов „Хайде на път“ в детското заведение, те демонстрираха пред родители и учители основните правила, към които трябва да се придържат пешеходци и водачи на МПС.  \r\nИнтерактивната инициатива е част от цялостната политика на детската градина за изграждане на навици и умения по безопасност на движението по пътищата от най-ранна детска възраст. Тя е в отговор на повишените потребности на съвременното общество в тази посока, заложени в програмите на Министерство на образованието. \r\nРодителите останаха впечатлени от тяхната увереност и умения да се справят с проблемни пътни ситуации.", "date": "2018.12.05", "title": "Благоевград: Деца от ДГ „Детски свят“ показаха отлични знания за правилата за безопасност на пътя по време на празника под надслов „Хайде на път“"}
{"url": "http://www.focus-news.net/news/2018/12/05/2598517/chez-shte-priklyuchi-v-kraya-na-godinata-proekt-za-podobryavane-na-sigurnostta-i-kachestvoto-na-elektrozahranvaneto-v-stolichnite-kvartali-boyana-dragalevtsi-i-simeonovo.html", "text": "ЧЕЗ Разпределение България ще приключи в края на годината проект за подобряване на сигурността и качеството на електрозахранването в столичните квартали „Бояна“, „Драгалевци“ и „Симеоново“. Това съобщиха от пресцентъра на  ЧЕЗ . Проектът включва внедряване на дистанционно обслужвани електромери и обединяването им в единна система с цел да се осъществява постоянен мониторинг на мрежата. По този начин ще се следи в реално време какво е натоварването на мрежата, нивото на подаваното напрежение, ще се извършва и дистанционно отчитане на изразходваната електроенергия и ще се получава информация за честотата и продължителността на прекъсванията и за други параметри на мрежата. \r\nВключването на електромерите в обща система приключва на 21 декември. По време на работата се извършват планирани изключвания на електрозахранването, за осигуряване на безопасната работа на служителите. Компанията се извинява за причиненото временно неудобство, но то ще доведе до подобрения в дългосрочен план.  \r\nПрез седмицата от 10 до 14 декември в определени населени места от област Ловеч ще се извърши кастрене на клоните покрай въздушни електропроводи. Във връзка с тях с цел обезопасяване на мрежата ще се наложат временни прекъсвания на електрозахранването в село Малиново за периода 10 - 14 декември 2018 г. от 08.45 до 16.00 часа, в отделни части от с. Стефаново на 10 и 11 декември от 08.45 до 16.00 часа, както и в селата Орляне и Каленик за периода от 10.00 до 15.30 часа също на 10 и 11 декември. Изрязването на застрашаващи целостта на електропроводите клони се прави периодично, за да се осигури по-стабилно електрозахранване на потребителите.", "date": "2018.12.05", "title": "ЧЕЗ ще приключи в края на годината проект за подобряване на сигурността и качеството на електрозахранването в столичните квартали „Бояна“, „Драгалевци“ и „Симеоново“"}
{"url": "http://www.focus-news.net/news/2018/12/05/2598475/globa-ot-1000-do-2000-leva-shte-se-nalaga-na-rabotodatelite-koito-ne-sa-izpalnili-kvotite-za-naznachavane-na-hora-s-uvrezhdaniya.html", "text": "Парламентът прие окончателни промени в Закона за хората с увреждания, предаде репортер на  Агенция „Фокус“ . Депутатите решиха на работодател, който не е изпълнил квотата за назначаване на хора с увреждания или не е въвел алтернативни мерки, да се налага глоба от 1000 до 2000 лева или имуществена санкция от 2000 до 5000 лева. При повторно нарушение глобата е от 4000 до 10 000 лева.  \r\nСпоред закона организациите на и за хората с увреждания, които искат да бъдат признати като национално представителни, трябва да имат най-малко 5 години опит в областта на социалното приобщаване. Те трябва да имат и членове в не по-малко от 25% от общините. От бюджета държавата ще финансира организациите.  \r\nДейностите по Закона за хората с увреждания ще се финансират от държавния бюджет, от бюджетите на общините, от национални и европейски проекти и програми, както и от дарения. \r\nБиляна ИВАНОВА", "date": "2018.12.05", "title": "Глоба от 1000 до 2000 лева ще се налага на работодателите, които не са изпълнили квотите за назначаване на хора с увреждания"}
{"url": "http://www.focus-news.net/news/2018/12/05/2598521/kyustendil-na-tsena-ot-6-leva-za-kilogram-se-prodava-zhiviyat-sharan-v-grada.html", "text": "На цена от 6 лева за килограм се продава живият шаран в Кюстендил, показа репортерска проверка на  Радио „Фокус” – Кюстендил . Ден преди празника Никулден пред специализираните магазини за риба се образуваха опашки от клиенти. В областния център само в един временен търговски обект се продава жива риба. Тя е отгледана в язовир в село Берсин. Цената за килограм шаран е 6 лева, а за сом – 10 лв./кг. Рибата е поставена съобразно изискванията на законодателството – в голям съд с аерация. В сравнение с предходната година няма промяна в цените. Охладеният шаран в търговската мрежа може да се намери на цена 5 и 6 лв./кг. Пъстървата се продава на около 10 лв./кг, а цената на килограм толстолоб е 3.50 лв. 11 лв./кг е цената на филе от бяла риба. Цялата скумрия е на цена от 4.90 лв./кг. В рибните магазини се предлагат и по-екзотични меса – котлет от акула, сьомга и ролца от раци. Прави впечатление, че по-голямата част от предлаганата риба е замразена или охладена. \r\nВенцеслав ИЛЧЕВ", "date": "2018.12.05", "title": "Кюстендил: На цена от 6 лева за килограм се продава живият шаран в града"}
{"url": "http://www.focus-news.net/news/2018/12/05/2598494/ot-1-yanuari-2021-godina-shte-zaraboti-darzhavna-agentsiya-za-horata-s-uvrezhdaniya-kam-ministerski-savet.html", "text": "Парламентът прие окончателни промени в Закона за хората с увреждания, предаде репортер на  Агенция „Фокус“ . От 1 януари 2021 година досегашната Агенция за хората с увреждания към социалния министър се преобразува в Държавна агенция към Министерски съвет. За функционирането й ще се сформират екипи от щатни длъжности от досегашната агенция.  \r\nАгенцията ще създаде и ще поддържа информационна система за хората с увреждания. Тя ще поддържа и регистър на специализираните предприятия и кооперации. Агенцията ще поддържа и регистър на лицата, които ремонтират приспособления и медицински изделия. \r\nДо 31 март 2019 година Министерски съвет трябва да приеме Правилник за прилагането на Закона за хората с увреждания. В същия срок изпълнителните директори на „Социално подпомагане“ трябва да сформират специализираните отдели за индивидуалната оценка на потребностите на хората с увреждания. \r\nБиляна ИВАНОВА", "date": "2018.12.05", "title": "От 1 януари 2021 година ще заработи Държавна агенция за хората с увреждания към Министерски съвет"}
{"url": "http://www.focus-news.net/news/2018/12/05/2598522/veliko-tarnovo-kmetat-daniel-panov-vrachi-obshtinskata-akademichnata-nagrada.html", "text": "Кметът на Велико Търново Даниел Панов връчи Академичната награда на Община Велико Търново, с която за осемнадесета поредна година подкрепя изявен абсолвент от Великотърновския университет „Св. Св. Кирил и Методий“. Това съобщиха от пресцентъра на  Общината . Церемонията бе акцент на тържественото заседание на Алма-матер в Старата столица, посветено на предстоящия студентския празник – 8 декември. Носител на отличието, чиято парична равностойност е 5000 евро, стана Борислав Анчев. Той е завършил с отличие специалността „Педагогика на обучението по математика и информатика“. Номинацията му бе дело на Академичния съвет на висшето учебно заведение и бе гласувана от Общинския съвет. \r\nТържественото заседание започна с празнично слово на ректора на ВТУ „Св. Св. Кирил и Методий“ проф. Христо Бонджолов, а близо 30 студенти отличници получиха редица стипендии и награди. \r\nВ приветствието си към студентите и академичната общност кметът на Старата столица Даниел Панов посочи, че Академичната награда е пример за реална политика в подкрепа на младите хора и на образование и изказа благодарност на учредителите на отличието. \r\n„Студентският празник носи особен заряд на Велико Търново. Нашият град – древен и славен, е в същото време енергичен, жизнен и млад. Велико Търново е символ на българския дух, на образованието и на българщината. И всичко това не би било възможно без силната академична общност, без студентите и без Великотърновския университет „Св. св. Кирил и Методий“.  \r\nБлагодаря на ректора проф. Христо Бонджолов, на ръководството на университета и на академичната общност, че отново изведоха Търновската Алма-матер на водещо място сред висшите учебни заведения, че участват активно в обществения живот. Пожелавам на студентите да празнуват бурно, но и разумно. Поздравявам също всички млади хора, които днес получиха награди и стипендии за постигнатите успехи“, обърна се към аудиторията Даниел Панов. \r\nСтудентите, преподавателите и гостите на тържественото заседание бяха поздравени и от председателя на Общинския съвет Венцислав Спирдонов. Сред гостите на празника бяха областният управител проф. Любомира Попова, общински съветници, представители на академичната общност и обществените среди. Благослов отслужи отец Асен.", "date": "2018.12.05", "title": "Велико Търново: Кметът Даниел Панов връчи общинската Академичната награда"}
{"url": "http://www.focus-news.net/news/2018/12/05/2598525/kyustendil-obshtina-dupnitsa-nabira-naemateli-za-chast-ot-sotsialnite-zhilishta.html", "text": "Община Дупница набира наематели за част от социалните жилища. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. Срокът за подаване на документи в обявената сесия е 13 декември. Свободните жилища са общо пет. Сред тях са по един едностаен, тристаен и четиристаен апартамент, както и два двустайни апартамента. Право да кандидатстват за настаняване под наем в социалните жилища имат лица, които отговарят едновременно на осем изисквания. Сред тях е изискването кандидатите да бъдат български граждани с постоянен адрес в община Дупница най-малко 5 години. Лицата не трябва да имат собствено жилище, вила, идеални части от жилищен имот, те не трябва да притежават магазини, работилници и други търговски обекти. През последните 10 години кандидатите не трябва да са извършвали прехвърляне на имоти, не трябва да притежават имущество на стойност, по-голяма пазарната цена на жилището в община Дупница, съответстващо на нуждите на домакинството. Другите изисквания са свързани с доходите на семейството. \r\nВенцеслав ИЛЧЕВ", "date": "2018.12.05", "title": "Кюстендил: Община Дупница набира наематели за част от социалните жилища"}
{"url": "http://www.focus-news.net/news/2018/12/05/2598526/dobrich-smesen-hor-dobrudzhanski-zvutsi-shte-iznese-kontsert-posveten-na-160-godini-ot-rozhdenieto-na-dzhakomo-puchini.html", "text": "С празничен концерт на 14 декември (петък), от 18.00 часа в Концертна зала „Добрич“, Смесен хор „Добруджански звуци“ с главен диригент Елвира Пастърмаджиева, хормайстор Божана Тонева, клавирен съпровод Радостина Гроздева - Кръстева, ще отбележи навършването на 160 години от рождението на великия композитор Джакомо Пучини. Това съобщиха от пресцентъра на  Община град Добрич . В програмата са включени арии и дуети из опери на Джакомо Пучини и прочутата „Меса ди Глория“. Солисти са Галина Великова, Атанас Атанасов, Радослав Радев, Паско Ташев. Входът е свободен.", "date": "2018.12.05", "title": "Добрич: Смесен хор „Добруджански звуци“ ще изнесе концерт, посветен на 160 години от рождението на Джакомо Пучини"}
{"url": "http://www.focus-news.net/news/2018/12/05/2598528/sport-adrian-andreev-s-pobeda-i-na-dvoyki.html", "text": "Адриан Андреев се класира за втория кръг и на двойки на турнира \"Ориндж Боул\", неофициално световно отборно първенство по тенис за таланти от 12 до 18 години, в Плантейшън, Съединените щати. Андреев и Антон Матушевич (Великобритания), поставени под номер 1 в схемата, спечелиха срещу Себастиан Гима (Румъния) и Джошуа Лападат (Канада) с 6:2, 6:4. Те ще срещнат във втория кръг представителите на домакините Джейкъб Булард и Стефан Достанич. На единично Андреев, също водач в схемата, ще играе късно тази вечер срещу Лилиан Мармузе от Франция. \r\nДругите двама българи Антъни Генов и Симон-Антони Иванов ще излязат на корта за срещата си от първия кръг също тази нощ срещу холандците Деней Весерман и Лодевайк Вестстраде, номер 8 в схемата. \r\nВенцислав ДРАГОМАНОВ", "date": "2018.12.05", "title": "Спорт: Адриан Андреев с победа и на двойки"}
{"url": "http://www.focus-news.net/news/2018/12/05/2598520/afp-frenskite-fermeri-obyaviha-protesti-za-sledvashtata-sedmitsa.html", "text": "Фермерите във Франция обявиха серия от стачки, планирани за следващата седмица, предава  AFP , като пояснява, че те ще бъдат насочени срещу повишаването на таксите за техните дейности.  \r\n„Не е определен конкретен ден, това е за седмицата\", подчерта председателят на Съюза на селскостопанските производители Кристиане Ламберт за стачките, обявени в момент, когато Франция е разтърсена от демонстрациите на „жълтите жилетки\". Тереза Герова", "date": "2018.12.05", "title": "AFP: Френските фермери обявиха протести за следващата седмица"}
{"url": "http://www.focus-news.net/news/2018/12/05/2598529/mvnr-balgariya-i-norvegiya-shte-rabotyat-zaedno-po-obshti-proekti-v-zapadnite-balkani.html", "text": "Република България и Кралство Норвегия ще работят заедно по общи проекти в Западните Балкани, които да стимулират младите хора да останат и да се развиват в родните си страни. За това се договориха първите дипломати на двете държави - вицепремиерът и министър на външните работи Екатерина Захариева и министърът на външните работи на Норвегия Ине Мари Ериксен Сорейде. Това съобщиха от пресцентъра на  Министерството на външните работи  (МВнР). \r\n“Нашите екипи се виждат често за консултации, нека заедно да работим и за Балканите, като излъчим позитивни послания към талантливите млади хора от региона. Може да си сътрудничим в конкретни проекти в рамките на официалната помощ за развитие. Благодаря за подкрепата на норвежкото правителство и за проекти в България”, каза вицепремиерът Захариева.  \r\n“Благодаря за направеното по време на Председателството на Съвета на ЕС. Вие имате такъв опит с региона, какъвто държавите от западна Европа не притежават, и трябва да го използваме заедно при съвместни проекти”, каза Сорейде.  \r\nНорвегия подкрепя активно проекти и в България в рамките на Финансовия механизъм на Европейското икономическо пространство, по който Кралство Норвегия осигурява 97% от финансирането, и Норвежкия финансов механизъм. За програмния период 2014-2021 г. България получава достъп до 210 милиона евро за иновации и развитие на малки и средни предприятия, правосъдие, вътрешен ред и подкрепа за гражданското общество.  \r\nБългария и Норвегия установяват дипломатически отношения през 1906 година. Кралството има почетно генерално консулство в София и почетно консулство във Варна, а страната ни има посолство в Осло. По данни на Норвежката статистическа служба през 2018 г. В кралството живеят 7000 българи.", "date": "2018.12.05", "title": "МВнР: България и Норвегия ще работят заедно по общи проекти в Западните Балкани"}
{"url": "http://www.focus-news.net/news/2018/12/05/2598531/mayya-lomidze-izpalnitelen-direktor-na-ator-nablyudava-se-izvesten-spad-v-tarseneto-na-pochivki-v-balgariya-no-toy-e-sledstvie-ot-ikonomicheskata-situatsiya-v-rusiya.html", "text": "През 2018 г. се наблюдава известен спад в търсенето на почивки в България, но той се дължи преди всичко на икономическата ситуация в Русия и на конкуренцията между различните държави. Това обясни изпълнителният директор на Асоциацията на туроператорите в Русия (АТОР) Майя Ломидзе в интервю за  Агенция „Фокус“. \r\n„През 2018 г. се наблюдава известен спад в туристическия поток от Русия към България, но той засегна няколко дестинации, включително и вашата страна. Спадът е от рода на около 10%, дори по-малко – има между 5% и 7% спад в търсенето на почивки в България. Това обаче е свързано с конкуренцията на отделните дестинации – зимни и летни. Принципно търсенето бе малко по-слабо, отколкото се очакваше. Но проблемът не е в България като туристическа дестинация, това е следствие от икономическата ситуация и колебанията във валутите, които наблюдавахме през летния сезон“, подчерта Ломидзе.  \r\nИзпълнителният директор на АТОР отбеляза, че България би могла да насочи усилията си към привличане на руски туристи не само в градовете с многомилионно население, но и към по-малки, в които също има платежоспособно население. „Обсъдихме този въпрос на среща с посланика на България в Руската федерация, която се състоя през ноември. На тази среща присъстваха всички водещи туроператори, които предлагат пакети за български дестинации. Тогава бе обсъдена нова стратегия за разширяване на предлагането в Русия, включително в кои градове е целесъобразно да се направи това. Още тогава отбелязах, че – с оглед резултатите от работата на нашите аналитични служби, че търсенето идва от многомилионните градове. Разбира се, става въпрос за Москва и Санкт Петербург, градове като Екатеринбург, Казан. Но има и градове, като например Тюмен (административен център на Тюменска област – бел.р.), където населението не достига милион, но има платежоспособно население с достатъчно високи доходи. Подобни градове може да бъдат използвани като отправна точка за разширяване на предлагането за почивка в България“, заяви Ломидзе. \r\nТереза ГЕРОВА Пълния текст на интервюто четете по-късно в рубриката „Мнение”.", "date": "2018.12.05", "title": "Майя Ломидзе, изпълнителен директор на АТОР: Наблюдава се известен спад в търсенето на почивки в България, но той е следствие от икономическата ситуация в Русия"}
{"url": "http://www.focus-news.net/news/2018/12/05/2598530/arh-dora-ivanova-fondatsiya-proekt-buzludzha-rekonstruktsiyata-na-monumenta-na-vrah-buzludzha-shte-struva-blizo-7-500-000-lv.html", "text": "По предварителна оценка на европейски експерти посетили преди месеци паметника на връх Бузлуджа разходите за реконструкция на монумента са в рамките на близо 7 500 000 евро, каза за  Радио „Фокус”  арх. Дора Иванова, председател на Фондация „Проект Бузлуджа”. Тя поясни, че в техническия и финансов доклад за паметника Бузлуджа, изготвен от Европа Ностра, публикуван днес, е неабходимо незабавно да се планират и приложат спешни мерки, които да спрат проникването на вода в сградата. Те могат да бъдат предприети и финансирани от българското правителство като извънредна целева помощ, а тяхната стойност е около 500 000 евро. \r\nИванова поясни, че по експертни данни проектът би генерирал около 600 работни места на година, като за изпълнението му ще бъдат необходими между 4 и 5 години. „Той би могъл да бъде финансиран по един от Европейските структурни фондове, най-вероятно Европейския фонд за регионално развитие или Кохезионния фонд. Ако правителството има интерес независим екип от Европейския съюз (ЕС) би дал безвъзмездна техническа помощ за подготвянето на документите за кандидатстване. С помощта на Европейските фондове може да се разработи и изпълни много по-амбициозен проект, който да включва целия Национален парк-музей „Шипка-Бузлуджа“”, поясни арх. Дора Иванова, позовавайки се на данни на европейските експерти.  \r\nСградата беше обявена за един от седемте най-застрашени обекти на културното наследство в Европа за 2018 г. Тя бе номинирана от фондация „Проект Бузлуджа“. През септември делегация от експерти посети паметника и се срещна с представители на властта. \r\nАрх. Иванова поясни, че докладът предлага план за действие, според който Министерски съвет трябва да прехвърли собствеността на паметника на държавната институция, която ще носи отговорност за изпълнението на проекта. Паралелно с това сградата трябва да бъде обявена за паметник на културното наследство от национално значение. Трябва да бъде проведено подробно проучване и да бъде разработен окончателен идеен проект за бъдещето предназначение на сградата, като то бъде оформено чрез обществени дискусии. \r\nСлавяна ГАЙДАРОВА", "date": "2018.12.05", "title": "Арх. Дора Иванова, Фондация „Проект Бузлуджа”: Реконструкцията на монумента на връх Бузлуджа ще струва близо 7 500 000 лв."}
{"url": "http://www.focus-news.net/news/2018/12/05/2598534/danail-kirilov-gerb-konstitutsionniyat-sad-kazva-che-zadalzhenie-na-narodniya-predstavitel-e-da-prisastva-v-plenarna-zala-i-glasuva.html", "text": "В решение на Конституционния съд се казва, че основно конституционно задължение на народния представител е да присъства в пленарна зала, да участва в дебата по обсъжданите въпроси и да гласува. Това каза на заседание на правна комисия председателят ѝ и депутат от ПГ на ГЕРБ Данаил Кирилов по повод предложението му за промяна в Правилника на Народното събрание за санкциониране на депутати, които не са били в зала на поименна проверка, предаде репортер на  Агенция „Фокус“ . „Обосновал съм в мотивите предложението си с решение на КС от 1998 година“, обясни той. „Подготвил съм и още 7 решения“, допълни Кирилов. „Не смятам, че конституционната практика на нашия КС е безумна“, каза той в отговор на казаното от Крум Зарков от БСП, че промяната, която предлага е безумна. \r\nБиляна ИВАНОВА", "date": "2018.12.05", "title": "Данаил Кирилов, ГЕРБ: Конституционният съд казва, че задължение на народния представител е да присъства  в пленарна зала и гласува"}
{"url": "http://www.focus-news.net/news/2018/12/05/2598532/pg-na-dps-podgotvya-promeni-v-pravilnika-na-narodnoto-sabranie.html", "text": "ПГ на ДПС също подготвя текстове за промени в Правилника за организацията и дейността на Народното събрание. Това каза на заседание на правна комисия депутатът от ПГ на ДПС Хамид Хамид, предаде репортер на  Агенция „Фокус“ . „В сряда ще внесем нашият проект за изменение на Правилника“, обяви той.  \r\nБиляна ИВАНОВА", "date": "2018.12.05", "title": "ПГ на ДПС подготвя промени в Правилника на Народното събрание"}
{"url": "http://www.focus-news.net/news/2018/12/05/2598535/smolyan-svetlinite-na-kolednata-elha-v-zlatograd-shte-badat-zapaleni-na-6-dekemvri.html", "text": "Светлините на коледната елха в Златоград ще бъдат запалени на 6 декември. Това съобщиха от  Община Златоград . „Още в началото на месец декември сърцата на малки и големи се изпълват с очаквания за доброта, вяра в чудеса и щастливи моменти с близки и приятели. Този празничен дух е магията на наближаващите Коледни и Новогодишни празници”, посочват от Общината. И тази година на централния площад в Златоград на 6 декември (четвъртък), от 17.00 часа ще бъдат запалени светлините на Коледна елха в града. По този повод Центърът за подкрепа за личностно развитие град Златоград с групи от ученици при ОУ „Васил Левски” - Златоград са подготвили празничен концерт.", "date": "2018.12.05", "title": "Смолян: Светлините на коледната елха в Златоград ще бъдат запалени на 6 декември"}
{"url": "http://www.focus-news.net/news/2018/12/05/2598533/krum-zarkov-bsp-danail-kirilov-vnasya-bezumno-predlozhenie-za-promyana-v-pravilnika-na-narodnoto-sabranie-za-da-zatapi-debata-za-deputatskite-zaplati.html", "text": "Съжалявам за подхода, който е избрал Данаил Кирилов - да внесе безумно предложение, за да „затапи“ дебата за депутатските заплати. Това каза на заседание на правна комисия зам.-председателят на ПГ на БСП Крум Зарков, предаде репортер на  Агенция „Фокус“ . „За трети път се опитваме да поставим въпроса как се формира депутатската заплата“, посочи той. „Въпросът за депутатските въпроси не е част от Правилника, а от финансовите правила към него, може да се обсъди отделно“, обясни Крум Зарков. „Извинявам се за квалификацията безумно, но твърдя, че предлаганата промяна е противоконституционна“, заяви депутатът от БСП. \r\nБиляна ИВАНОВА", "date": "2018.12.05", "title": "Крум Зарков, БСП: Данаил Кирилов внася безумно предложение за промяна в Правилника на Народното събрание, за да „затапи“ дебата за депутатските заплати"}
{"url": "http://www.focus-news.net/news/2018/12/05/2598536/pravna-komisiya-otlozhi-glasuvaneto-na-predlozhenieto-na-bsp-za-namalyavane-na-deputatskite-zaplati.html", "text": "Депутатите от правна комисия отложиха първото гласуване на промените в Правилника за организацията и дейността на Народното събрание, внесени от БСП, предаде репортер на  Агенция „Фокус“ . Левицата предлага намаляване на заплатите на народните представители с 543 лева. Очаква се предложението на опозицията да се разисква заедно с това на ГЕРБ за санкциониране на депутатите, които не са били в пленарна зала по време на поименна проверка. \r\nБиляна ИВАНОВА", "date": "2018.12.05", "title": "Правна комисия отложи гласуването на предложението на БСП за намаляване на депутатските заплати"}
{"url": "http://www.focus-news.net/news/2018/12/05/2598539/smolyan-zasileni-proverki-se-izvarshvat-v-obektite-za-proizvodstvo-i-targoviya-s-riba-v-oblastta-zaradi-nikulden.html", "text": "Във връзка с наближаващия празник Никулден в периода от 3 до 7 декември се извършват засилени проверки в търговска мрежа в област Смолян. Това съобщиха за  Радио „Фокус“ – Смолян  от Областна дирекция по безопасност на храните – Смолян. Извършват се проверки и в обектите за производство и търговия с риба и рибни продукти, обекти за отглеждане на аквакултури и складове на едро. При проверките се обръща внимание на регистрацията на обектите, наличие на документи за произход и безопасност на предлаганата риба, спазване на срокове и условия на съхранение, съответствие с изискванията за етикетиране, наличие на системи за управление на безопасността на храните, съответствие на сграден фонд и оборудване и други. \r\nНели ГЕРГЬОВСКА", "date": "2018.12.05", "title": "Смолян: Засилени проверки се извършват в обектите за производство и търговия с риба в областта заради Никулден"}
{"url": "http://www.focus-news.net/news/2018/12/05/2598524/ministar-krasimir-valchev-edin-ili-dva-dni-previshenie-na-finite-prahovi-chastitsi-vav-vazduha-nyama-da-provokirat-zabolyavaniya-u-uchenitsite.html", "text": "Един или два дни превишение на фините прахови частици във въздуха няма да провокират заболявания у учениците. Това каза министърът на образованието и науката Красимир Вълчев по време на заседание на парламентарната комисия по образование и наука, предаде репортер на  Агенция „Фокус“ . \r\nВъв връзка с това, че в последните дни в много градове на страната има мръсен въздух и какви мерки е разпоредило МОН относно този проблем, Вълчев отговори, че този въпрос буди все по-голяма тревога. „Да се обявят тези дни за неучебни е крайна мярка. Обсъдихме със съответните институции възможните мерки за реакция по отношение на учениците и това, което специалистите ни казаха, е, че не можем да очакваме от един или два дни да се провокират заболявания у учениците. От друга страна, има рискови групи деца – например с бронхиална астма, към които трябва да се подходи с максимална степен на предпазливост. Затова имаме система за София, която не просто регистрира нивата на фините прахови частици, но може и да прогнозира за три дни напред, и от нея може да се види, че проблемът е предимно в София“, каза още образователният министър и уточни, че за утре и вдругиден системата показва, че няма да има превишение на нормите, но за петък такова се очаква.  \r\nВълчев обясни, че инструкциите, които се дават на училищата, са децата да не се извеждат навън и да не се извършват дейности на открито. „А по отношение на децата с хронични проблеми, ще предложим те да могат да бъдат освобождавани от училище в тези дни по решение на родителите“, заяви той. \r\nЦветилена СИМЕОНОВА", "date": "2018.12.05", "title": "Министър Красимир Вълчев: Един или два дни превишение на фините прахови частици във въздуха няма да провокират заболявания у учениците"}
{"url": "http://www.focus-news.net/news/2018/12/05/2598537/d-r-boyka-radeva-bchk-petrich-aktivnite-ni-dobrovoltsi-sa-okolo-50.html", "text": "Активните доброволци към БЧК-Петрич са около 50. Това каза за  Радио „Фокус“-Пирин  д-р Бойка Радева, председател на Български Червен кръст (БЧК)-Петрич. Тя уточни, че има и други доброволци, но те се включват само от време на време в дадено мероприятие, а не постоянно. „Общо взето доброволческият състав е рехав – всичко получава по-голяма масовост по време на акциите, но това е напълно нормално, тъй като все пак доброволците не са на щат, за да изискваме от тях пълно присъствие. Аз съм доволна от хората, които работят, тъй като са много съвестни и отговорни, въпреки лошите условия, защото обикновено раздаваме помощите, когато е много студено“, отбеляза д-р Радева. Тя посочи, че по време на кампаниите за раздаването на хранителни продукти на нуждаещи се, работят на 2 смени, за да може в по-дълъг период от време да е отворен склада, за да може по-бързо да хората да отидат за помощите и да приключат по-бързо. \r\nНатали СТЕФАНОВА", "date": "2018.12.05", "title": "Д-р Бойка Радева, БЧК-Петрич: Активните ни доброволци са около 50"}
{"url": "http://www.focus-news.net/news/2018/12/05/2598540/sport-pregovorite-mezhdu-ibrahimovich-i-milan-pred-seriozni-razminavaniya.html", "text": "Неочаквани пречки в преговорите между Златан Ибрахимович и Милан най-вероятно ще оставят шведският нападател в Лос Анджелис Галакси. Според „Спорт-Италия“ преговорите са довели до сериозни разминавания и двете страни са на път да ги прекратят изцяло. Само до преди няколко часа се смяташе, че става дума за дребни детайли и че Ибрахимович ще пристигне на \"Сан Сиро\" през януари под наем с опция за откупуването му. Това обаче не отговаря на истината и \"росонерите\" вече се оглеждат за други варианти на атаката си. \r\nВенцислав ДРАГОМАНОВ", "date": "2018.12.05", "title": "Спорт: Преговорите между Ибрахимович и Милан пред сериозни разминавания"}
{"url": "http://www.focus-news.net/news/2018/12/05/2598542/veliko-tarnovo-madlen-algafari-shte-gostuva-v-svishtov-po-pokana-na-spetsialistite-ot-tsentara-za-obshtestvena-podkrepa-v-grada-na-19-dekemvri.html", "text": "Мадлен Алгафари ще гостува в Свищов по покана на специалистите от Центъра за обществена подкрепа в града. Това съобщиха от пресцентъра на  Община Свищов . Екипът на социалната институция кани всички жители на града на среща-разговор и официално представяне на новата книга на автора – „Поправителен за родители“. \r\nМадлен Алгафари издава първата си книга „Мира нямам“ – поезия и психология през 2003 година. Следват книгите „Вяра имам“, „Всички можем да летим“, „Приказки за пораснали деца“, „Глад за истински неща“, „Как да се разболяваме качествено“, „От „какво ще кажат другите“ до „какво избирам аз“, „Чувствам, следователно съм“. Дългогодишен психотерапевт с богата и ползотворна практика. Широко известна в и извън пределите на Р България. Член е на Българската асоциация по психотерапия, на Европейската асоциация по психотелесна терапия, на Управителния съвет на „Институт за психотелесна терапия“. \r\nСрещата с нея ще се проведе на 19 декември година, от 11.30 часа, в Центъра за обществена подкрепа в Свищов. Входът на събитието е свободен.", "date": "2018.12.05", "title": "Велико Търново: Мадлен Алгафари ще гостува в Свищов по покана на специалистите от Центъра за обществена подкрепа в града на 19 декември"}
{"url": "http://www.focus-news.net/news/2018/12/05/2598538/otets-petar-hubenov-arhiereyski-namestnik-na-plovdiv-sveti-sava-se-zaselil-v-manastir-kato-zhelael-da-otdade-zhivota-si-na-bog.html", "text": "След като навършил пълнолетие, Свети Сава се заселил в манастир, като желаел да отдаде живота си на Бог, каза за  Радио „Фокус“-Пловдив  отец Петър Хубенов, архиерейски наместник на Пловдив. Той живял в края на 5 век в областта Кападокия, днешна Турция. Той бил много усърден като монах, което правело впечатление на другите монаси. „Той им служел за пример. Желаейки по-голямо усамотение , св. Сава се отделил от манастира и отишъл на друго пустинно място, като се заселил при друг голям сподвижник по това време Преподобни Евтимий. След като починал, св. Сава продължил своето житие“, каза отец Петър. Интересен факт от живота на светеца е, че се хранел само с корени. „Въпреки нищетата и трудността, в която живеел, любовта в него нараствала. Затова веднъж, когато видял четирима изгладнели разбойници, изсипал кошницата с корени и те се нахранили. Въпреки че те извършвали безчинства, те изпитвали благодарност към св. Сава и дори от време на време му донасяли хляб и различна храна“, каза още отец Петър. Св. Сава починал в дълбока старост на 94-годишна възраст в манастир през 533 година. \r\nМария РУСЕВА", "date": "2018.12.05", "title": "Отец Петър Хубенов, архиерейски наместник на Пловдив: Свети Сава се заселил в манастир, като желаел да отдаде живота си на Бог"}
{"url": "http://www.focus-news.net/news/2018/12/05/2598543/ministar-krasimir-valchev-iskame-da-pretsizirame-normativnata-uredba-i-da-ogranichim-vazmozhnostite-za-zapisvane-na-uchenitsi-nad-utvardeniya-plan-priem-po-liniya-na-premestvaniyata.html", "text": "Искаме да прецизираме нормативната уредба и да ограничим възможностите за записване на ученици над утвърдения план-прием по линия на преместванията. Това каза пред журналисти министърът на образованието и науката Красимир Вълчев, предаде репортер на  Агенция „Фокус“ . „Факт е, че в момента нормативната уредба дава възможност за преместване на ученици по преценка на началниците на регионалните управления. Това поставя редица въпроси, свързани с възможността да се запишат над утвърдения план-прием ученици по линия на преместванията. Искаме да прецизираме нормативната уредба и да ограничим тези възможности. От една страна, многообразието на житейски ситуации ни кара да оставим възможността за преместване, защото иначе бихме били с вързани ръце и в случаи, в които имаме най-големи основания. От друга страна, открехването на вратичката създава възможност тя да се отвори широко. Нормативната уредба в момента е несъвършена, създали сме работна група и колегите дебатираха на първото заседание дали да се затвори възможността или да има строго регламентирани хипотези“, каза още Вълчев и посочи, че по-скоро решението ще бъде второто. \r\n„На второ място, трябва това да се решава не еднолично от комисия, в която поне половината души да бъдат хора, които не са в правоотношение с институциите – т.е. да има обществено начало в съставянето на комисията, както и експертно. Защото случаите за преместване на ученици са различни – например дошло е дете от друг град и не трябва да има възможност да се записва в училище с по-високи образователни резултати от това, от което е дошло. Защото това се използва много често като възможност да се запишат над плановия прием“, заяви той. \r\nЦветилена СИМЕОНОВА", "date": "2018.12.05", "title": "Министър Красимир Вълчев: Искаме да прецизираме нормативната уредба и да ограничим възможностите за записване на ученици над утвърдения план-прием по линия на преместванията"}
{"url": "http://www.focus-news.net/news/2018/12/05/2598523/ministar-biser-petkov-imame-edin-nov-zakon-koyto-garantira-pravata-na-vsichki-hora-s-uvrezhdaniya-i-im-dava-novi-formi-na-podkrepa.html", "text": "Имаме един нов закон, който гарантира правата на всички хора с увреждания и им дава нови форми на подкрепа. Това каза пред журналисти министърът на труда и социалната политика Бисер Петков след окончателното приемане на промените в Закона за хората с увреждания, предаде репортер на  Агенция „Фокус“ . „Аплодисментите са за народните представители, които приеха окончателно Закона за хората с увреждания и за всички, които имат принос, за да се стигне до тук. Знаете колко дълго продължи работата по този законопроект - няколко месеца, но положителното е, че имаме един нов закон за хората с увреждания, който гарантира правата на всички хора с увреждания и дава нови форми на подкрепа. За първи път финансовата подкрепа е обвързана с линията на бедност и размера ѝ е определен в самия закон, защото сега се определя в подзаконов акт. Само за тази месечна финансова подкрепа, която е диференцирана в 5 групи в бюджета на МТСП за следващата година са предвидени 426 млн. лв. За сравнение ще кажа, че разходите за интеграционни добавки тази година са 152 млн. лв.“, заяви министър Петков. \r\nТой добави, че с този закон се отговаря на редица изисквания на ратифицираната през 2012 г. Конвенция за правата на хората с увреждания.  \r\n„Не по-малко важно е, че в закона са предвидени мерки за заетост за хората с увреждания, което е тяхната реална интеграция. \r\nУбеден съм, че с приемането на закона се поставя основата за цялостна реформа на политиката за хората с увреждания. Очаквам утрешния ден НС да гласува и втория законопроект за личната помощ, а днес МС одобри и третия законопроект за социалните услуги. През тази година може  да се поздравим с една значителна промяна в правната рамка за хората с увреждания“, каза още социалният министър.", "date": "2018.12.05", "title": "Министър Бисер Петков: Имаме един нов закон, който гарантира правата на всички хора с увреждания и им дава нови форми на подкрепа"}
{"url": "http://www.focus-news.net/news/2018/12/05/2598546/sliven-kmetat-stefan-radev-predlaga-namalyavane-na-danatsite-varhu-lekite-avtomobili.html", "text": "Данъкът върху леките автомобили в Сливен може да бъде намален, ако Общинският съвет приеме предложение на кмета Стефан Радев в тази насока. „В резултат на реформите, които предприехме през последните години, Община Сливен е в много по-силна финансова позиция и може да си позволи не само да не увеличава данъците, но и да намали размера на някои от тях“. Това коментира пред журналисти кметът Стефан Радев, предаде репортер на  Радио „Фокус“ – Сливен . Той припомни, че вече втора година Община Сливен работи при намалени данъчни ставки, касаещи собствениците на имоти. \r\nКметът предлага намаляване на данъчните ставки до абсолютния законов минимум за автомобилите до 74 киловата, които се използват и масово, и от хора с по-ниски доходи. \r\nПредложението, което предстои да бъде внесено за следващата сесия на Общинския съвет, касае няколко групи автомобили. До 37 киловата в момента данъчната ставка е 0, 47 лв. на киловат. Общината ще предложи законовия минимум, който е 0, 34 лв. на киловат. За автомобили до 55 киловата данъчната ставка е 0, 55 лв., с предложение тя бъде свалена на 0, 34 лв. за киловат, който е възможния минимум по закон. Предложението за намаление касае и собствениците на автомобили до 74 киловата, на които данъчната им ставка да падне от 0, 74 лв., на  0, 54 лв. на киловат.", "date": "2018.12.05", "title": "Сливен: Кметът Стефан Радев предлага намаляване на данъците върху леките автомобили"}
{"url": "http://www.focus-news.net/news/2018/12/05/2598545/ministar-krasimir-valchev-ot-1900-na-2900-sa-se-uvelichili-uchenitsite-koito-sa-vklyucheni-v-dualna-forma-na-obuchenie.html", "text": "От 1900 на 2900 са се увеличили учениците, които са включени в дуална форма на обучение. Това каза пред журналисти министърът на образованието и науката Красимир Вълчев, предаде репортер на  Агенция „Фокус“ . \r\n„Все пак това е само трета година, далеч е от желаното, но факт е, че дуалната форма на обучение мотивира учениците да се включват в професионално образование, защото имат пряка връзка с работодателите и по-големи гаранции, че ще се реализират. Професионалното образование, за съжаление, отстъпи през последните години от гледа точка на процента на учениците и паралелките, които са включени в него. Търсенето на професионално образование е все по-малко, защото и качеството на този тип образование по време на Прехода не беше толкова високо, и възнагражденията бяха ниски, и една част от професионалните училища се превърнаха в набедени за сегрегирани училища и т.н. Но основата причина може би е в това, че голяма част от родителите и учениците не припознават професионалното образование като възможност за добра трудова и житейска реализация“, каза още образователният министър и посочи, че за щастие това се променя. „Променя се и пазарът на труда и бизнесът ни дава сигнали, че професиите, които изискват професионално образование, са с най-висок ръст на доходите през последните години. И смятаме, че това ще продължи“, заяви Вълчев. По думите му политиката на министерството занапред ще бъде за насърчаване на професионалното образование по всички направления. \r\nЦветилена СИМЕОНОВА", "date": "2018.12.05", "title": "Министър Красимир Вълчев: От 1900 на 2900 са се увеличили учениците, които са включени в дуална форма на обучение"}
{"url": "http://www.focus-news.net/news/2018/12/05/2598544/d-r-daliya-piskuliyska-meditsinski-tsentar-sanamedic-varna-trevozhni-depresivni-razstroystva-se-sreshtat-i-pri-detsata-i-v-yunoshestvoto.html", "text": "Тревожни депресивни разстройства се срещат и при децата, и в юношеството. Това каза в интервю за  Радио „Фокус“ – Варна  д-р Далия Пискулийска, клиничен психолог в Медицински център SanaMedic – Варна. Тя допълни, че при децата и юношите имат по-различна симптоматика и по-различно се изразява в поведението на децата.  \r\n„Много често заболяванията остават без да бъдат уловени от родителите, защото се приемат във връзка с израстването на децата, с характера или с начина, по който се справят в училище и не им се обръща толкова сериозно внимание. За съжаление, всяко едно психично разстройство, което не е лекувано, независимо от възрастта, на която възниква, няма как да мине от само себе си. Изискват се определени интервенции, за да може детето да излезе от него с нови умения и съответно повече да не се сблъсква с това в живота си“, каза още д-р Далия Пискулийска.  \r\nТя допълни, че в Медицински център SanaMedic във Варна се работи съвместно с логопед и невролог. „Особено за малки деца, които са диагностицирани с речеви разстройства или аутизъм, родителите много трудно стигат до логопед, който да работи заедно с психолог и невролог. В Медицински център SanaMedic – Варна родителите могат да получат комплексна помощ за своите деца“, заяви д-р Далия Пискулийска. \r\nМарияна ВАЛЕНТИНОВА", "date": "2018.12.05", "title": "Д-р Далия Пискулийска, Медицински център SanaMedic – Варна: Тревожни депресивни разстройства се срещат и при децата, и в юношеството"}
{"url": "http://www.focus-news.net/news/2018/12/05/2598548/vidin-sharan-shte-se-prodava-v-grada-i-na-nikulden.html", "text": "Шаран ще се продава във Видин и на Никулден, магазините предлагат големи количества, показа репортерската проверка на  Радио „Фокус“ – Видин . В големите търговски вериги цената на шарана е между 5,50 лв   до 6,50 лв. за килограб. На видинския пазар може да закупите шаран на цена от 5 лв. Цената на толстолоба, който е предпочитан от видинчани е между 3 – 5 лв.Рибните магазини не предлагат бяла риба – количеството е изчерпано. Но, можете да откриете охладена пъстърва на цена от 11-12 лв. за килограм, както и замразена скумрия и хек на цени от 8 лв.  и 5 лв. за килограм. От рибарските магазини посочиха, че няма увеличение в цената рибата в сравнение с миналата година, предлагането е голямо, а търсенето все още е ограничено. Очаква се на Никулден   да се увеличи продажбата на прясна риба. \r\nАнна ЛОЗАНОВА", "date": "2018.12.05", "title": "Видин: Шаран ще се продава в града и на Никулден"}
{"url": "http://www.focus-news.net/news/2018/12/05/2598527/ombudsmanat-maya-manolova-dovolni-sme-no-istinskata-pobeda-shte-bade-utre-kogato-zakonat-za-lichnata-pomosht-bade-priet.html", "text": "Доволни сме, но истинската победа ще бъде утре, когато Законът за личната помощ бъде приет. Това каза пред журналисти омбудсманът Мая Манолова след окончателното приемане на промените в Закона за хората с увреждания, предаде репортер на  Агенция „Фокус“ . „Всъщност битката е за началото на реформата, за промяна в политиките по отношение на хората с увреждания. Каузата на майките на палатките е свързана със Закона за личната помощ, който очакваме депутатите да приемат утре. Празникът ще бъде утре. Никулден - хубав ден и християнски празник, надявам се, че ще имаме хубав повод да благодарим, да сме щастливи, да празнуваме и да съберем палатките“, каза още омбудсманът. \r\nОт своя страна представители на протестиращите майки заявиха, че ако Законът за личната помощ бъде приет в договорения при последната среща с премиера Борисов вида, те ще вдигнат палатковия лагер, за да го преместят пред сградата на Министерство на здравеопазването, защото битката им продължава за реформа в ТЕЛК. Според тях докато отпусканата помощ зависи от ТЕЛК-а в този му вид, нещата няма да бъдат справедливи.", "date": "2018.12.05", "title": "Омбудсманът Мая Манолова: Доволни сме, но истинската победа ще бъде утре, когато Законът за личната помощ бъде приет"}
{"url": "http://www.focus-news.net/news/2018/12/05/2598549/d-r-daliya-piskuliyska-meditsinski-tsentar-sanamedic-varna-masovo-horata-ne-pravyat-razlika-mezhdu-psiholog-i-psihiatar.html", "text": "Масово хората не правят разлика между психолог и психиатър. Това каза в интервю за  Радио „Фокус“ – Варна  д-р Далия Пискулийска, клиничен психолог в Медицински център SanaMedic – Варна. По думите й най-общо казано в България психолозите работят с определени техники по промяна на мисленето, емоциите и поведението на човека, а психиатрите се намесват тогава, когато симптомите са по-остри и пречат значително на социалното функциониране на човека. При тревожните и депресивните разстройства с напредване на заболяването има промяна на невротрасмитерите в мозъка и тогава се намесват психиатрите, като регулират тези невротрасмитери“, добави д-р Далия Пискулийска. Тя подчерта, че медикаментите имат временно действие, затова е необходима промяна в начина, по който пациентът приема стресовите ситуации.  \r\n„Медикаментът ще намали симптомите и пациентите ще се почувстват по-добре, но това не променя поведението им, не променя начина, по който възприемат стресовите ситуации, а в основата и на депресивните, и на тревожните разстройства е начинът, по който ние приемаме това, което се случва в ежедневието ни, начинът, по който го интерпретираме. Можем да се справим с емоцията чрез обучение на управление на емоциите и това умение остава за цял живот. Именно това е трайната промяна на поведението“, каза още д-р Далия Пискулийска. Тя коментира, че често в практиката си се е сблъсквала със случаи, при които пациентите се лекуват с медикаменти, но известно време след спирането им има рецидив. „Това е ролята на психотерапията – да промени гледната точка на човека, да промени собствената си самооценка, да повиши ефективното си справяне в ежедневието и отношението с деца, близки, роднини, любовни обекти“, подчерта д-р Далия Пискулийска. \r\nМарияна ВАЛЕНТИНОВА", "date": "2018.12.05", "title": "Д-р Далия Пискулийска, Медицински център SanaMedic – Варна: Масово хората не правят разлика между психолог и психиатър"}
{"url": "http://www.focus-news.net/news/2018/12/05/2598551/sliven-zamestnik-kmetat-pepa-chilikova-nagradi-nay-dobrite-sportisti-za-2018-g-na-sportno-uchilishte-dimitar-rohov.html", "text": "С демонстрации по борба и акробатични съчетания премина тържествената церемония по награждаване на най-добрите спортисти и треньори за 2018 г. на Спортното училище в Сливен. Това съобщиха от пресцентъра на  Община Сливен . \r\n„Нека тези награди Ви бъдат стимул да продължавате да се трудите и с постоянство да бележите още по-високи резултати, не само в спорта, но и в живота. Убедена съм, че днес Вашите треньори, родители и учители се гордеят с Вас“, заяви по време на награждаването заместник – кметът Пепа Чиликова. \r\nЗа най-добър спортист по спортна акробатика за 2018 г. беше избрана Маринела Иванова която участва в тройка момичета заедно с Петя Георгиева и Гергана Калчева, републикански шампиони тройка жени, до 14 години, а треньор на годината Виолета Бинева. \r\nПри борбата – свободен стил за най-добър спортист бе избран Жулиен Иванов – категория 75 кг, републикански шампион, 5-то място на Европейско първенство и пето място на Балканиада. За най-добър треньор на годината бе избран Тодор Кънев. \r\nВасил Маринов беше отличен за най-добър спортист по вдигане на тежести. Той е \r\nрепубликански шампион за кадети до 17 години, кат. + 94 кг. Награда за най-добър треньор на годината получи Пламен Братойчев. \r\nВ спорта джудо Теодор Тодоров бе избран за най-добър спортист – трето място на Балканско първенство, юноши младша възраст, кат. 55 кг., а треньор на годината – Илина Стоянова. \r\nПри леката атлетика Орлин Орлинов получи купата за най-добър спортист, който е републикански шампион в дисциплината троен скок, юноши до 18 години. За треньор на годината беше обявен Атанас Иванов. \r\nЗа най-добър футболен отбор беше избран ОФК Сливен 2000 – юноши старша възраст – първо място на зонално първенство, член на елитната юношеска група, с треньор на годината Лъчезар Дойчев. \r\nКупи на отличените спортисти връчи и заместник – областният управител Камен Костов, който беше сред официалните гости в зала „Васил Левски. На събитието присъстваха още многократната световна и европейска шампионка и олимпийска медалистка по борба Станка Златева, Ради Добрев – председател на Училищното настоятелство, експерти от РУО – Сливен, спортни деятели, родители, учители, ученици и треньори.", "date": "2018.12.05", "title": "Сливен: Заместник – кметът Пепа Чиликова награди най-добрите спортисти за 2018 г. на Спортно училище „Димитър Рохов“"}
{"url": "http://www.focus-news.net/news/2018/12/05/2598541/ivilina-aleksieva-tsik-iskame-udalzhavane-na-srokovete-za-mashinnoto-glasuvane-za-da-mozhe-mashinite-da-se-testvat.html", "text": "Искаме удължаване на сроковете за машинното гласуване, за да може да се осигури тестване на машините. Това каза председателят на ЦИК Ивилина Алексиева на заседание на Правната комисия във връзка с внесените изменения Изборния кодекс, предаде репортер на  Агенция „Фокус“ . „Тревогите ни са да не стане объркване на избирателя при гласуването с машина при няколко вида избори“, коментира тя. „Изразявам задоволство, че внесените промени в Изборния кодекс от ГЕРБ и „Обединени патриоти“ съвпадат със становището ни в голяма степен“, обяви Ивилина Алексиева. „ЦИК е обърнала внимание на народните представители за трудностите за организиране и провеждане на машинно гласуване в специалните секции“, обясни тя. „Затрудненията не са просто организационни. Мисията на ЦИК е да осигури законосъобразни и честни избори. Гласът да бъде отчетен точно и да бъде калкулиран. При специалните секции не можем да създадем тези гаранции“, заяви Ивилина Алексиева и уточни, че в секциите, създавани 48 часа преди изборния ден, машините не могат да се тестват. „Предлагате „Информационно обслужване“ АД да осигури машините за гласуването - ЦИК не е изразявала такова становище. Писмено не, но устно винаги сме казвали, че желаем, ако е възможно, „Информационно обслужване“ АД да бъде включено в Изборния кодекс, както печатницата на БНБ“, обясни председателят на ЦИК. „Въвеждането на дистанционно електронно гласуване следва да се обвърже с въвеждането на електронната идентификация“, заяви Ивилина Алексиева. „Относно номерацията на бюлетините - това е общественополитически въпрос, не е от компетенцията на ЦИК. Технически може да се въведе, това можем да кажем“, посочи още тя. \r\nБиляна ИВАНОВА", "date": "2018.12.05", "title": "Ивилина Алексиева, ЦИК: Искаме удължаване на сроковете за машинното гласуване, за да може машините да се тестват"}
{"url": "http://www.focus-news.net/news/2018/12/05/2598552/podrobnosti-za-predprietite-ot-rakovodstvoto-na-gdnp-merki-za-bezproblemno-protichane-na-studentskiya-praznik-shte-badat-predstaveni-na-brifing-na-6-dekemvri.html", "text": "Подробности за предприетите от ръководството на Главна дирекция „Национална полиция“ (ГДНП) мерки за безпроблемно протичане на Студентския празник - 8 декември, ще бъдат представени на брифинг на 6 декември. Това съобщиха от пресцентъра на  МВР . Брифингът ще се проведе на 6 декември (четвъртък), от 11.00 часа, в сградата на ГДНП на бул. „Ал. Малинов“.", "date": "2018.12.05", "title": "Подробности за предприетите от ръководството на ГДНП мерки за безпроблемно протичане на Студентския празник ще бъдат представени на брифинг на 6 декември"}
{"url": "http://www.focus-news.net/news/2018/12/05/2598550/mvnr-na-rusiya-sazdavaneto-na-sobstvena-armiya-na-kosovo-protivorechi-na-rezolyutsiyata-na-saveta-za-sigurnost-na-oon.html", "text": "Реализирането на плановете на Прищина за създаване на Въоръжени сили нарушава резолюцията на Съвета за сигурност на ООН за разрешаването на косовкия въпрос. Това се казва в коментар на Министерството на външните работи на Руската федерация, предава  TACC . \r\n„Прищина анонсира планове на 14 декември да приеме решение за създаване на косовски „въоръжени сили“. Подобна стъпка ще стане директно и грубо нарушение на Резолюция 1244 на Съвета за сигурност на ООН – единственият международен акт за разрешаването на косовския въпрос. Резолюцията предвижда пребиваване на територията на региона на многонационални контингенти под международен контрол“.  \r\nПо този начин, обръщат внимание в МВнР на Русия, Прищина се подготвя да направи „още една дестабилизираща и провокационна стъпка след въвеждането на 100-процентни мита за стоки от Сърбия и Босна и Херцеговина.  \r\n„Създаването от косовските власти (между другото,  в разрез с разпоредбите на собствената им \"Конституция\") на „армия\" може да доведе до най-сериозни последици не само за сръбското население в региона, но и за сигурността на балканския регион като цяло\", се посочва още в коментара. \r\n„Разчитаме, че международните сили за Косово ще изпълнят мандата си и ако се появи такава структура, те незабавно ще предприемат всеобхватни мерки за неутрализирането и обезоръжаването й\", подчертава руското външнополитическо ведомство.  „Покровителите на Прищина в лицето на Европейския съюз и САЩ трябва да окажат влияние на своите подопечни, за да гарантират, че косовските албанци ще оттеглят провокативните решения и ще предотвратят ескалацията на напрежението“, отбелязват от МВнР на Русия. Тереза Герова", "date": "2018.12.05", "title": "МВнР на Русия: Създаването на собствена армия на Косово противоречи на резолюцията на Съвета за сигурност на ООН"}
{"url": "http://www.focus-news.net/news/2018/12/05/2598555/dimitar-vladimirov-dabch-v-momenta-deynostta-na-agentsiyata-prodalzhava-po-plan-grafik-vapreki-che-ne-e-yasno-kakvo-shte-se-sluchi-zanapred.html", "text": "В момента дейността на Агенцията продължава по план-график, въпреки че не е ясно какво ще се случи занапред. Това каза Димитър Владимиров – изпълняващ длъжността председател на Държавната агенция за българите в чужбина (ДАБЧ), по време на заседание на парламентарната комисия по политиките за българите в чужбина, предаде репортер на  Агенция „Фокус“ . \r\n„При всички положения след случилото се на 29 октомври меко казано бе затруднена дейността на Агенцията, тъй като функциите на председател и главен секретар все пак са доста важни. По отношение на работата с граждани Агенцията спря работа само за една седмица. Но продължаваме да си изпълняваме дейността по план-график“, каза още Владимиров и посочи, че Агенцията прави планове и за догодина. „Въпреки че не е ясно нататък какво ще се случва, тъй като от медиите знам, че премиерът е предложил вариант за закриване на Агенцията. Продължаваме да приемаме граждани, издаваме удостоверения, опитваме се да наваксаме срока на издаване. През 2017 г. сме приели 15 500 заявления и сме издали 21 000 удостоверения, за 2018 г. досега сме приели 15 300 заявления към момента и сме издали около 30 000. Което означава, че съумяваме да наваксваме със сроковете и в същото време да ги скъсяваме“, заяви той. \r\nЦветилена СИМЕОНОВА", "date": "2018.12.05", "title": "Димитър Владимиров, ДАБЧ: В момента дейността на Агенцията продължава по план-график, въпреки че не е ясно какво ще се случи занапред"}
{"url": "http://www.focus-news.net/news/2018/12/05/2598556/tsvetan-tsvetanov-i-chlenove-na-komisiyata-po-vatreshna-sigurnost-i-obshtestven-red-i-komisiyata-za-kontrol-nad-sluzhbite-za-sigurnost-v-ns-shte-uchastvat-vav-forum-vav-vashington.html", "text": "Председателят на Комисията по вътрешна сигурност и обществен ред в Народното събрание (НС) Цветан Цветанов и членове на Комисията по вътрешна сигурност и обществен ред и Комисията за контрол над службите за сигурност ще участват в 12-ия Парламентарен форум по разузнаване и сигурност във Вашингтон (САЩ). Това съобщиха от пресцентъра на  Народното събрание . Форумът ще се проведе на 6 декември 2018 г. (четвъртък), като негов домакин ще бъде конгресмен Робърт Питинджър, който е и председател на Работната група по тероризъм и неконвенционална война на Конгреса на САЩ.  \r\nКонференцията по сигурност във Вашингтон ще се проведе в 6 панела, посветени на: усилията на правителствата за борба с финансирането на тероризъм; киберсигурността; усилията на частния сектор за борба с финансирането на тероризма; рисковете на чуждите инвестиции; поверителността и споделянето на информацията; рисковете на криптовалутите.  \r\nНа форума ще присъстват над 340 делегати от повече от 80 страни, сред които държавни и правителствени ръководители, сенатори, конгресмени, експерти в сферата на сигурността, както и представители на неправителствения сектор.", "date": "2018.12.05", "title": "Цветан Цветанов и членове на Комисията по вътрешна сигурност и обществен ред и Комисията за контрол над службите за сигурност в НС ще участват във форум във Вашингтон"}
{"url": "http://www.focus-news.net/news/2018/12/05/2598554/ministar-petya-avramova-17-viadukta-na-hemus-i-trakiya-se-remontirat-s-nad-143-mln-lv.html", "text": "17 виадукта на автомагистралите „Хемус“ и „Тракия“ се ремонтират през тази и следващата година със средства от бюджета. Инвестицията е за над 143 млн. лв. Съоръженията не са обновявани от построяването им преди повече от 30 години. Това оповести министърът на регионалното развитие и благоустройството Петя Аврамова при инспекцията на заключителния етап от ремонта на виадукта при тунел „Витиня“ на АМ „Хемус“ в посока София, съобщиха от пресцентъра на  министерството . Аварийният ремонт на съоръжението се наложи заради изключително тежкото му състояние, каза председателят на Управителния съвет на Агенция „Пътна инфраструктура“ инж. Светослав Глосов. Той напомни, че през миналата година беше ремонтирано съоръжението в посока Варна. Ако времето не се влоши рязко, се очаква ремонтът да завърши до края на седмицата. Утре, по график, започва монтажът на мантинели и и полагането на шумяща маркировка.  \r\nМинистърът напомни, че виадуктът при 33-ти км на АМ „Хемус“ е строен преди повече от 30 години и почти всички съоръжения, които са с такъв дълъг период на експлоатация, имат нужда от основен ремонт. Направено е приоритизиране според състоянието, в което се намират. Преди всичко се търси безопасност за пътуващите.  \r\nПродължават ремонтите на останалите съоръжения по АМ „Хемус“. За някои от тях остава само монтажът на ограничителни системи и ще бъдат пуснати в движение. За други има частични ограничения. Трети ще бъдат пуснати за движение през зимния период, но ремонтът им ще продължи напролет, каза още инж. Глосов и като пример даде виадукт „Коренишки дол“. В момента се ремонтират устоите на съоръжението, които са над 90 м високи. Стремежът на АПИ е ремонтът на тези съоръжения по АМ „Хемус“ да завърши през следващата година.  \r\nПрез 2019-а ще продължи ремонтът на тръбата за София на тунел „Витиня“, който има конструктивни дефекти, проявени при експлоатацията му. Другият рисков момент в този участък е анкерната стена над стария път. Това ще бъде най-затрудненият участък за движение догодина, но трябва да се грижим за безопасността, каза инж. Глосов. Тунелът ще бъде приведен във вида, в който е тръбата в посока Варна – абсолютно съвременна, отговаряща на европейските изисквания. През следващата седмица конструкторите ще вземат решение дали е възможно временно да се пусне движението през тунела до началото на ремонтните дейности.  \r\nПредстои рехабилитация и на тръбата за София на тунел „Ечемишка“, но тя е в по-добро състояние. Затова там ремонтът ще бъде по-лек. Ще бъдат монтирани системи за оповестяване, вентилация, пожарогасене.  \r\n„Правим всичко възможно, за да осигурим безопасността на съоръженията, въпреки, че ни упрекваха, че не правим нищо по тях. Виждате – работи се усилено“, каза председателят на УС на АПИ.  \r\nОбщо 17 съоръжения по автомагистралите „Хемус“ и „Тракия“ се ремонтират с над 143 млн.лв. от държавния бюджет. В средата на ноември приключи ремонтът на фугите на мостовото съоръжение при 9-ти км на АМ „Хемус“, в района на с. Яна. В заключителен етап са възстановителните дейности по долното строене на 6 виадукта на АМ „Хемус“ - при 33-ти км (съоръжението при тунел „Витиня“ в посока София), при 36-ти километър (виадукт „Коренишки дол“), на три по-малки виадукта при 37-ми км и при 51-ви км (виадукт „Разлив“). Предвижда се строителните дейности на тях да завършат до средата на декември. През следващата година ще продължи ремонтът на съоръжението при 19-ти км (виадукт „Потоп“).  \r\nНа АМ „Хемус“ на територията на област Шумен бяха обновени две съоръжения - жп надлез при 364-ти км и надлез над пътя Каспичан - Енево.  \r\nНа „Тракия“ се ремонтират 7 виадукта - при 13-ти км, при 15-ти км, при 17-ти и 18-ти километър (в района на село Крушовица), 20-ти км, 37-ми и 38-ми км (в района на Ихтиман). Работата на съоръженията при 37-ми 38-ми километър завършва до края на годината, а на останалите ще продължи и през следващата. Приключи обновяването и на моста над река Елшишка при 89-ти км. Ремонтирани бяха също пътен възел „Мухово“ при 46-ти км и надлезът при 112-ти км край Цалапица.  \r\nМостовите съоръжения по автомагистралите „Тракия“ и „Хемус“ се обновяват въз основа на график след като са обследвани и приоритизирани в реда, по който трябва да бъдат ремонтирани, в зависимост от състоянието им. Строителните дейности по съоръженията ще продължат поне още година и половина. Те са наложителни и не търпят отлагане, защото гарантират сигурността и безопасността ни като шофьори и пътници.  \r\nТази година със средства от бюджета на АПИ се ремонтира и виадукт „Звездица“ при 2-ри километър на АМ „Черно море“, в района на Варна. Инвестицията е за близо 3 млн. лв. Съоръжението, което е над река „Звездишка“, е с дължина 400 метра. Очаква се при добро време строителните дейности да завършат до края на годината.  \r\nБлизо 700 хил. лв. са вложени в ремонта на моста над река Ботуня край село Краводер на път I-1 Монтана - Враца. Съоръжението е построено преди повече от 35 години - през 1981 г., и досега не беше основно ремонтирано. Мостът е с нова пътна плоча, фуги, асфалтова настилка, ограничителни системи, тротоарни блокове, парапети и т. н.  \r\nНад 1 млн. лв. са инвестирани в изграждането на нов мост над р. Чинар дере при 19-км на път III-5802 Тополово - Поройна в област Пловдив, а над 266 хил. лв. са вложени в ремонта на две мостови съоръжения на път II-99 Бургас - Царево, при 20-ти и 43-ти километър.  \r\nСъс средства от ОП „Региони в растеж“ като част от отсечките, които се рехабилитират по програмата, се изгражда нов мост над река Искър на третокласния път ІІI-306 Червен бряг - Чомаковци. Съоръжението е с дължина близо 10 метра. Предвижда се нов мост да бъде построен и над река Мелнишка при 11-ти км на път ІІІ-109. В момента се провежда тръжната процедура за избор на изпълнител на проекта по ОПРР.", "date": "2018.12.05", "title": "Министър Петя Аврамова: 17 виадукта на „Хемус“ и „Тракия“ се ремонтират с над 143 млн. лв."}
{"url": "http://www.focus-news.net/news/2018/12/05/2598557/plyus-24-makedoniya-znaete-li-koya-e-nay-golyamata-lyubov-na-tsar-samuili.html", "text": "Дали и колко Охрид и Македония привличат туристи като продават истории? Знаете ли в кои охридски църкви има мощите на светиите? Как се прави джомлезе? Знаете ли коя била Биляна, която платно белила? Това са само някои от историите, които привличат туристите и поради които мнозина биха избрали Охрид като място, което искат да посетят, предават македонските медии „Курир“, „Скопие 24“, скопската електронна медия „Плюс 24“. От историите, които с въодушевление туристите искат да слушат и за съжаление рядко охридчани знаят, е тази за Биляна, предава Радио „Фокус“ в рубриката „Балкански туристически часовник“. Коя била Биляна? Едно от тези предания е за голямата любов между цар Самуил и Биляна. За любовта към красивата Биляна има много интересна история, която малко хора знаят, пишат изданията. Именно цар Самуил имал тайна любов с Биляна – девойка, която заслепявала със своята красота. Самуил, който бил много влюбен в красивата Биляна, тайно се срещали покрай изворите. След като съпругата на царя Агата, която била от гръцко потекло, разбрала за тази голяма любов, изпратила мъж да убие момичето, но вместо да умре, останало парализирано. Биляна не искала владетелят да я вижда в това състояние и се заслонила в пещера в Галичица, където родила син на цар Самуил, според преданието, цитирано от македонските медии. Когато най-сетне я открил, се разплакал. А точките, които има в охридската пъстърва, са царските сълзи, които капели в езерото. Според легендата, когато Самуил най-накрая открил къде е най-голямата му любов, тя вече била крайно изнемощяла. Биляна починала в ръцете му. Иначе за бистрата вода на Билянините извори, македонският народ пее много песни.  \r\nНай-известната е „Биляна платно белеше“.  \r\n„Биляна платно белеше  \r\nна Охридските извори.  \r\nОтдолу идат винари, \r\nвинари белограгяни. \r\nВинари, белограгяни, да не ми платно сгазите,  \r\nплатното ми е даровно  \r\nза свекор и за свекорва. \r\nБиляно, моме убава, ако ти платното сгазиме,  \r\nсо вино ке го платиме, со бела лута ракия. \r\nВинари, белограгяни, не ви го сакам виното, \r\nни бела лута ракия,  \r\nнай ви го сакам момчето,  \r\nшо напред води кервано, \r\nи мене гледа под око.  \r\nБиляно, моме убава,  \r\nмомчето ни е свършено,  \r\nза него вино носиме, вино и люта ракия.", "date": "2018.12.05", "title": "“Плюс 24“ (Македония): Знаете ли коя е най-голямата любов на цар Самуил?"}
{"url": "http://www.focus-news.net/news/2018/12/05/2598559/vanshnite-ministri-na-nato-obsadiha-zapadnite-balkani-krizata-v-ukrayna-i-situatsiyata-v-blizkiya-iztok-i-severna-afrika.html", "text": "Външните министри на държавите-членки на НАТО обсъдиха на двудневна среща в Главната квартира на Алианса в Брюксел редица актуални въпроси от международния политически дневен ред. Това съобщиха от пресцентъра на  Министерството на външните работи . Сред темите бяха евроатлантическата перспектива пред страните от Западните Балкани, сътрудничеството с Грузия и Украйна, напрежението в и около Азовско море, нарушението от Русия на Договора за премахване на ракетите със среден и малък обсег на действие, ситуацията в Близкия изток и Северна Африка, както и мисията на НАТО в Афганистан.  \r\nБългарската делегация на срещата бе водена от вицепремиера и министър на външните работи Екатерина Захариева. Първите дипломати на страните от НАТО дискутираха следващите стъпки пред евроатлантическата интеграция на страните от Западните Балкани, като в разговорите участва и върховният представител на ЕС по въпросите на външната политика и политиката за сигурност Федерика Могерини.  \r\n„Сътрудничеството между НАТО и ЕС е много важно за Западните Балкани. Регионът е пълен с млади и талантливи хора, които имат ясна проевропейска ориентация – коментира вицепремиерът Захариева. Последователните председателства на Съвета на ЕС: България, Австрия, Румъния и Хърватия, които обявиха региона за приоритет, създават положителна тенденция, но все още има много предизвикателства“. Като първи важен импулс за нормализиране на отношенията, Захариева посочи Договора за приятелство, добросъседство и сътрудничество между Република България и Република Македония, като само 6 месеца след влизането му в сила търговският стокообмен между двете страни нараства осезаемо. На срещата външните министри подкрепиха скорошното присъединяване на Република Македония към НАТО.  \r\nБългарският външен министър изрази също ясна подкрепа за изпълнението на Годишната национална програма на Босна и Херцеговина, както и загриженост от ескалацията на напрежението между Белград и Прищина.  \r\nМинистрите се срещнаха още със своите колеги от Грузия и Украйна и заедно обсъдиха обстановката в Черно море, Азовско море и Керченския пролив, напредъка в реформите и сътрудничеството с двете страни. Грузия и Украйна са ключови партньори за Алианса. Беше отбелязан значителният напредък на Грузия в демократичните реформи, като България изрази силна подкрепа за последващи стъпки на страната в процеса на евроатлантическата интеграция. България за трети път е точка за контакт на НАТО в Тбилиси и продължава да бъде водеща държава по Доверителния фонд на Алианса за медицинска рехабилитация на украински военнослужещи. Министрите на външните работи от Алианса приеха съвместно заявление относно нарушението на Договора за премахване на ракетите с малък и среден обсег на действие, което създава значителен риск за евроатлантическата сигурност.  \r\n„Вече 30 години договорът е основен стълб за сигурността на Европа и трябва да се изпълнява и от САЩ, и от Русия. НАТО се грижи за опазването на мира, никой не желае надпревара във въоръжаването. Всички призовахме Русия да се завърне в този договор“, коментира министър Захариева.", "date": "2018.12.05", "title": "Външните министри на НАТО обсъдиха Западните Балкани, кризата в Украйна и ситуацията в Близкия изток и Северна Африка"}
{"url": "http://www.focus-news.net/news/2018/12/05/2598561/dimitar-vladimirov-dabch-ot-2010-g-dvama-zamestnik-ministri-na-pravosadieto-sa-puskali-signali-do-prokuraturata-za-izdavane-na-nezakonni-udostovereniya-za-balgarski-proizhod.html", "text": "От 2010 г. двама заместник-министри на правосъдието са пускали сигнали до Прокуратурата за издаване на незаконни удостоверения за български произход. Това каза Димитър Владимиров – изпълняващ длъжността председател на Държавната агенция за българите в чужбина (ДАБЧ), по време на заседание на парламентарната комисия по политиките за българите в чужбина, предаде репортер на  Агенция „Фокус“ . \r\nВладимиров обясни, че към момента работата на ДАБЧ продължава в същия порядък. „Но ми се ще да обсъдим бъдещите предизвикателства пред Агенцията – те са бъдещи, но идват от миналото. Нека да припомним, че ДАБЧ е създадена на 1 октомври 1992 г. от Министерски съвет за осъществяване политиката на държавата на българските общности по света и основната ѝ функция е свързана със съхраняването на българското културно наследство извън територията на страната“, каза още той. \r\nВладимиров обясни, че проблемите на ДАБЧ идват основно от 2010 г. „Аз съм в тази агенция от май 2011 г. и за тези седем години Агенцията е проверявана от седем различни институции – ДАНС, Софийска градска прокуратура, Върховна административна прокуратура, Национална следствена служба и др. През този период двама поредни зам.-министри на правосъдието са пускали сигнали до Прокуратурата, че Агенцията издава незаконни удостоверения за български произход. Преди 2010 г. Агенцията никога не е била проверявана, а след 2010 г. ключовото е, че през март 2010 г. се прави промяна за Закона за българското гражданство. И тя гласи, че удостоверение за българско гражданство се предоставя от ДАБЧ“, заяви той и обясни, че това е единственият текст в цялото българско законодателство, в което ДАБЧ се споменава.  \r\nЦветилена СИМЕОНОВА", "date": "2018.12.05", "title": "Димитър Владимиров, ДАБЧ: От 2010 г. двама заместник-министри на правосъдието са пускали сигнали до Прокуратурата за издаване на незаконни удостоверения за български произход"}
{"url": "http://www.focus-news.net/news/2018/12/05/2598547/d-r-sofiya-angelova-pulmolog-mrasniyat-vazduh-ne-prichinyava-bolest-no-vloshava-sastoyanieto-na-hronichnite-patsienti.html", "text": "Няма доказателства, че има болест, която се причинява от мръсния въздух, но има доказателства, че при покачване на концентрацията на фини прахови частици, се увеличава броят на влошените хронични пациенти. Това каза в интервю за  Агенция „Фокус“  д-р София Ангелова, пулмолог във връзка със завишените показатели на финни праховици частици в страната.  \r\n„Разбира се, тук влизат пациенти със сърдечно-съдови и мозъчно-съдови заболявания, защото има ултра фини частици. Голяма част от тези ултра фини прахови частици се издишват, но една част попадат в кръвообращението и може да окажат влияние върху целия организъм. Аз искам да отправя послание към здравите хора. Здравите хора обикновено реагират с кашлица сутрин, когато излизат в това време, защото чрез нея белият дроб се мъчи да изчисти вдишаните частици. Съветът ми е към тези, които обичат да карат велосипеди, обичат да тичат сутрин рано в парка, в този период от време да ограничат физическите си натоварвания, защото колкото повече се натоварва организма, толкова по-дълбоки дихателни движения извършват и съответно преминава по-голямо количество токсични вещества и фини прахови частици в белите дробове“, коментира тя.  \r\n„Като лекар отправям послание към всички хора, че помагаме за създаването на мръсен въздух. Трябва да ограничим в този период от време използването на автомобилите си. В малките градове, селата и отделните квартали на големите градове, където се използва твърдо гориво, въздухът е много тежък. Там хората трудно дишат“, отбеляза д-р Ангелова.  \r\nДаяна ДЮЛГЕРОВА Пълния текст на интервюто четете по-късно в „Мнение”", "date": "2018.12.05", "title": "Д-р София Ангелова, пулмолог: Мръсният въздух не причинява болест, но влошава състоянието на хроничните пациенти"}
{"url": "http://www.focus-news.net/news/2018/12/05/2598553/krum-zarkov-bsp-izborniyat-kodeks-tryabva-da-se-promenya-za-da-se-povishi-chestnostta-gerb-varvi-v-obratna-posoka.html", "text": "Изборният кодекс трябва да се променя само за да се повиши честността. Това каза на заседание на Правната комисия зам.-председателят на ПГ на БСП Крум Зарков, предаде репортер на  Агенция „Фокус“ . „ГЕРБ върви в обратната посока“, заяви той. „Има смисъл от машинното гласуване, това го показва интересът на гражданите към него“, коментира Крум Зарков. „Когато стигате до етап въвеждане на машинното гласуване, ГЕРБ се отказват. Каква е целта?“, попита той. „Ако целта е да се угоди на ЦИК, това е неприемливо за законодателя. ЦИК прилага закона, а не обяснява как не може да бъде приложен“, посочи депутатът от БСП. „Докладите на ЦИК бяха полезни, за да видим къде може да има слабости, а не да отлагаме машинното гласуване“, уточни Зарков. „Разбирам аргумента за машинното гласуване в специалните секции, той е допустим. Там може да се предвиди изключение, но не и радикално ограничение“, посочи той. „Съставът на ЦИК е избран, за да прилага Избирателния кодекс. Вие правите всичко възможно да кажете, че това няма как да стане“, каза още Зарков. \r\nБиляна ИВАНОВА", "date": "2018.12.05", "title": "Крум Зарков, БСП: Изборният кодекс трябва да се променя, за да се повиши честността - ГЕРБ върви в обратна посока"}
{"url": "http://www.focus-news.net/news/2018/12/05/2598565/veliko-tarnovo-ulitsite-v-grada-se-obrabotvat-sreshtu-zaledyavaniya-snegopochistvashta-tehnika-e-v-gotovnost-i-za-noshtnite-chasove.html", "text": "Започна обработката на улиците във Велико Търново срещу заледявания. Към 17.00 ч. следобед валежите са от дъжд, а температурите все още са положителни, но въпреки това стръмните участъци от пътната мрежа вече са третирани с противообледителна смес. Това съобщиха от пресцентъра на  Общината . \r\nПо разпореждане на кмета Даниел Панов дежурни екипи обхождат периодично улиците в града и постоянно следят обстановката, а това ще продължи и вечерта, и през нощта.  \r\nЦялата снегопочистваща техника – снегорини, машини за разпръскване на инертни материали и др., е в готовност да излезе при необходимост.", "date": "2018.12.05", "title": "Велико Търново: Улиците в града се обработват срещу заледявания, снегопочистваща техника е в готовност и за нощните часове"}
{"url": "http://www.focus-news.net/news/2018/12/05/2598562/varna-bchk-otnovo-organizira-razdavane-na-hranitelni-produkti-na-uyazvimi-balgarski-grazhdani-v-oblastta.html", "text": "БЧК – Варна отново организира раздаването на хранителни продукти на уязвими български граждани за област Варна. Това съобщиха за  Радио „Фокус“ – Варна  от Областния съвет на БЧК – Варна.  В изпълнение на Оперативната програма за храни и/или основно материално подпомагане на най-нуждаещи се лица, съфинансирана от ЕС, Български Червен кръст започва поетапното предоставяне на индивидуални пакети с хранителни продукти на общо уязвими български граждани. Раздаването ще се извършва от служители и доброволци на БЧК в 309 раздавателни пункта в цялата страна и ще продължи до 28 февруари.  \r\nВсеки правоимащ ще получава съответните продукти срещу документ за самоличност и подпис. Това са спагети – 1,5 кг, говеждо в собствен сос – 0,300 кг, леща – 3 кг, захар – 3 кг, гювеч – 1,6 кг, зелен фасул – 2,4 кг, лютеница – 0,500 кг, грах – 1,6 кг, домати стерилизирани – 1,6 кг, говежди кюфтета в бял сос – 0,600 кг, риба херинга – 0,170 кг, пиле фрикасе – 0,300 кг, зрял боб – 2 кг, конфитюр – 0,500 кг, ориз – 2 кг, олио – 3 литра.  Право на подпомагане по програмата имат лица и семейства, подпомагани с целева помощ за отопление за периода 2016 – 2017 година, майки или осиновителки, които получават месечни помощи за отглеждане на дете до навършване на една година, лица и семейства, получили еднократна помощ за ученици в първи клас за учебната 2017/2018 година, лица с трайни увреждания, с определено право на чужда помощ, които имат ниски лични доходи и получават месечна добавка за социална интеграция, лица и семейства, които получават месечни помощи за отглеждане на дете с трайно увреждане, лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства за периода 1 януари 2018 – 30 юни 2018 година, както и лица и семейства, инцидентно пострадали от бедствия и аварии при форсмажорни обстоятелства, подпомогнати с еднократна помощ въз основа на установеното индивидуално ниво на материално лишение за периода 1 януари 2018 – 30 юни 2018 година.  \r\nОперативната програма се управлява от Агенцията за социално подпомагане и се осъществява със съдействието на местните власти, като пунктовете ще бъдат разкривани поетапно. Според предварителния график във Варна и областта пунктовете ще бъдат разкрити през януари и февруари. Подробният график за поетапното раздаване на продукти по програмата е публикуван на интернет страниците на БЧК и на Агенцията за социално подпомагане. \r\nМарияна ВАЛЕНТИНОВА", "date": "2018.12.05", "title": "Варна: БЧК отново организира раздаване на хранителни продукти на уязвими български граждани в областта"}
{"url": "http://www.focus-news.net/news/2018/12/05/2598558/hristian-mitev-obedineni-patrioti-po-golyamata-chast-ot-sastava-na-tsik-e-ot-kvotata-na-bsp-krum-zarkov-e-nedovolen-ot-sobstvenata-si-partiya.html", "text": "По-голямата част от състава на ЦИК е от квотата на БСП. Това каза на заседание на Правната комисия депутатът от ПГ на „Обединени патриоти“ Христиан Митев, предаде репортер на  Агенция „Фокус“ . „Ако Крум Зарков е недоволен от начина на провеждане на изборите, е недоволен от партията си и от колегите си, които са изработили правилата и са предложили състава на ЦИК“, коментира той. „Промените за машинното гласуване са свързани изцяло с проблемите на ЦИК, отразени в доклада. Това не са проблеми, които сме си измислили като вносители“, заяви Христиан Митев. \r\nБиляна ИВАНОВА", "date": "2018.12.05", "title": "Христиан Митев, „Обединени патриоти“: По-голямата част от състава на ЦИК е от квотата на БСП, Крум Зарков е недоволен от собствената си партия"}
{"url": "http://www.focus-news.net/news/2018/12/05/2598564/dimitar-vladimirov-dabch-v-zakonodatelstvoto-lipsva-kriteriy-za-udostoveryavane-na-balgarski-proizhod-i-dokato-tova-ne-se-promeni-shte-badem-v-sashtoto-polozhenie.html", "text": "В законодателството липсва критерий за удостоверяване на български произход и докато това не се промени, ще бъдем в същото положение. Това каза Димитър Владимиров – изпълняващ длъжността председател на Държавната агенция за българите в чужбина (ДАБЧ), по време на заседание на парламентарната комисия по политиките за българите в чужбина, предаде репортер на  Агенция „Фокус“ . \r\nВладимиров обясни, че в закона, касаещ гражданите извън България, ДАБЧ не съществува. „По закона за българите, живеещи извън България, няма нито една промяна и според мен е нерелевантен към днешната действителност. Няма нито един нормативен документ, в който да се пише по какъв начин и кой следва да удостоверява български произход. Няма критерий за удостоверение на български произход, няма регламент, няма процедура. И оттук следва да се уредят тези неща във вътрешна заповед на Агенцията. Но мнението на Агенцията за удостоверяване на български произход е съвсем различно от това на Министерството на правосъдието например, или от това на един вицепремиер“, каза още той. \r\nВладимиров посочи, че законово нещата не са уредени. „От 2010 г. досега ДАБЧ е приела 126 хил. заявления и издава 200 хил. удостоверения, като 15 души се занимават с такава дейност, като това не е основната функция на ДАБЧ. Т.е. това е една малка странична дейност, вменена на ДАБЧ през 2010 г. И Агенцията е пред огромно предизвикателство, тъй като през 2002 г. българските организации зад граница са били 250, а сега са над 1000. И тази неумолима реалност на обработка на преписки затруднява истинската дейност на Агенцията, за която тя е създадена. И при липса на критерии що е то български произход и как ще се удостоверява той, ще бъдем в същото положение и в бъдеще без значение дали аз ще съм председател или някой друг. Така че разчитам на членовете на тази комисия да преразгледат текстовете от закона и те да се прецизират“, заяви Владимиров. \r\nЦветилена СИМЕОНОВА", "date": "2018.12.05", "title": "Димитър Владимиров, ДАБЧ: В законодателството липсва критерий за удостоверяване на български произход и докато това не се промени, ще бъдем в същото положение"}
{"url": "http://www.focus-news.net/news/2018/12/05/2598567/zasnezhen-i-nepochisten-e-patyat-gabrovo-shipka.html", "text": "Заснежен и непочистен е пътят Габрово-Шипка, съобщи слушател на  Радио „Фокус“ . По думите му образувалата се снежна покривка е с дебелина 4-5 см, метеорологичните условия са лоши, има силен снеговалеж.", "date": "2018.12.05", "title": "Заснежен и непочистен е пътят Габрово-Шипка"}
{"url": "http://www.focus-news.net/news/2018/12/05/2598560/desislava-atanasova-gerb-5-godini-sled-priemaneto-na-izborniya-kodeks-bsp-zhivee-v-paralelna-darzhava.html", "text": "Изглежда странно 5 години след приемането на Изборния кодекс, ПГ на БСП да живее в паралелна държава и паралелен свят. Това каза депутатът от ПГ на ГЕРБ Десислава Атанасова на заседание на правна комисия, предаде репортер на  Агенция „Фокус“ . „Крум Зарков е нов депутат, но има хора с опит. Не знам дали промяната на ръководството на БСП дава отражение върху цялостната политика и мнението върху дадени въпроси“, коментира тя. „Може би съм един от хората, които са подкрепяли най-много машинното гласуване“, заяви Десислава Атанасова и уточни, че БСП не могат да я винят в противното. „Би трябвало да оставим политиканстването на страна и да взимаме решения за изборния процес, които да гарантират правата на гражданите. По друг начин не можем да ги защитим“, каза още депутатът от ГЕРБ. \r\nБиляна ИВАНОВА", "date": "2018.12.05", "title": "Десислава Атанасова, ГЕРБ: 5 години след приемането на Изборния кодекс БСП живее в паралелна държава"}
{"url": "http://www.focus-news.net/news/2018/12/05/2598569/sport-yuventus-potvardi-za-interes-kam-pogba.html", "text": "Един от директорите на Ювентус - Фабио Паратичи, призна за интерес към Пол Погба, който от началото на сезона във Висшата лига е в доста обтегнати отношения с мениджъра си в Манчестър Юнайтед Жозе Моуриньо. Името на Погба постоянно е свързвано с трансфер в Барселона или Ювентус, а от щаба на \"бианконерите\" потвърдиха за подобна сделка.   \r\n\"Завръщане на Погба? Ние сме дискутирали това вече много пъти. Той е страхотен футболист, който вече игра за нас, но в момента е част от отбора на Манчестър Юнайтед. Заедно с президента, Павел Недвед и с помощта на Масимилиано Алегри разглеждаме всички възможности на трансферния пазар\", заяви Паратичи. \r\nВенцислав ДРАГОМАНОВ", "date": "2018.12.05", "title": "Спорт: Ювентус потвърди за интерес към Погба"}
{"url": "http://www.focus-news.net/news/2018/12/05/2598568/tass-mvnr-na-rusiya-shte-otgovori-na-nepriyatelskoto-izgonvane-na-ruski-diplomat-ot-slovakiya.html", "text": "Москва ще реагира на неприятелското изгонване на руски дипломат от Словакия на основа на принципа за взаимност. Това заявиха от Министерството на външните работи на Руската федерация в отговор на въпрос на агенция  TACC  за решението на Братислава.  \r\nЗа изгонването от Словакия на руски дипломат обяви пред журналисти премиерът на страната Петер Пелегрини. Той разри, че дипломатът на Москва е изгонен от страната на 22 ноември „на основание информация, получена от военното разузнаване“. Той е бил „обявен за персона нон грата, защото е извършвал разузнавателна дейност срещу Словакия и НАТО“.  Тереза Герова", "date": "2018.12.05", "title": "ТАСС: МВнР на Русия ще отговори на \"неприятелското\" изгонване на руски дипломат от Словакия"}
{"url": "http://www.focus-news.net/news/2018/12/05/2598570/burgas-nikuldenski-bazar-otvarya-vrati-v-doma-na-neftohimika.html", "text": "Ръчно изработени подаръци, томбола с награди, музика и приятна атмосфера предлага на бургазлии и гостите на града празничният никулденски базар Handmade Design Market. Той ще се проведе от 6 до 9 декември в Дома на нефтохимика с работно време от 10:00 до 20:00 часа. Това съобщиха от пресцентъра на  Община Бургас . \r\nНикулденският базар има и благотворителна цел. Родители на деца със спинална мускулна атрофия ще имат свои щандове, на които ще продават ръчно изработени сувенири и подаръци. Всеки, който има желание да се включи в инициативата, може да го направи, като заяви това на адрес: \r\nE-mail: festivalburgas@gmail.com \r\nFB Page: @HANDMADEDESIGNMARKET \r\nОрганизатор и творец: \r\nНадежда Девгун | FB: @nadezhda.devgun. \r\nЛинк към събитието във \"Фейсбук\" -  .", "date": "2018.12.05", "title": "Бургас: Никулденски базар отваря врати в Дома на нефтохимика"}
{"url": "http://www.focus-news.net/news/2018/12/05/2598573/kyustendil-patishtata-na-teritoriyata-na-oblastta-sa-prohodimi-pri-zimni-usloviya.html", "text": "Пътищата на територията на област Кюстендил са проходими при зимни условия. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки навсякъде са сухи. Няма въведени допълнителни ограничения за движението на моторни превозни средства заради метеорологичната обстановка. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.12.05", "title": "Кюстендил: Пътищата на територията на областта са проходими при зимни условия"}
{"url": "http://www.focus-news.net/news/2018/12/05/2598566/danail-kirilov-gerb-ne-zavizhdam-na-krum-zarkov-za-rolyata-v-koyato-go-e-postavila-pg-na-bsp.html", "text": "Не завиждам на Крум Зарков за ролята, в която го е поставила ПГ на БСП. Това каза на заседание на правна комисия председателят й и депутат от ПГ на ГЕРБ Данаил Кирилов, предаде репортер на  Агенция „Фокус“ . „Никога не съм си позволявал да говоря на ЦИК по начина, по който говори Крум Зарков. Винаги съм възприемал работата им като институционална“, заяви той. „Когато съм критикувал Избирателния кодекс на Мая Манолова, съм се съобразявал, че е действащо законодателство“, коментира Кирилов. „Той в голяма степен е интерпретация на предходно критикувания Изборен кодекс на Искра Фидосова“, уточни той. „Правото има история. Надявам се да е процес на търсене на по-добрите решения“, посочи депутатът от ГЕРБ. „Поканили сме и колегите от Президентството да вземат участие в дебата за промените в Изборния кодекс“, обяви председателят на правна комисия.  \r\nБиляна ИВАНОВА", "date": "2018.12.05", "title": "Данаил Кирилов, ГЕРБ: Не завиждам на Крум Зарков за ролята, в която го е поставила ПГ на БСП"}
{"url": "http://www.focus-news.net/news/2018/12/05/2598572/smolyan-na-nikulden-arhimandrit-visarion-shte-otsluzhi-liturgiya-v-tsarkvata-sv-nikolay-mirlikiyski-chudotvorets-v-kvartal-ustovo.html", "text": "С благословението на Негово Високопреосвещенство Пловдивския митрополит Николай храмовият празник на църквата „Св. Николай Мирликийски  Чудотворец“ в Смолян, квартал „Устово“, ще бъде отбелязан със служения на архиерейския наместник на Смолянска духовна околия Негово Високопреподобие архимандрит Висарион. Това съобщиха от  Архиерейското наместничество в Смолян . \r\nНа 6 декември (четвъртък) – Никулден, празничната св. божествена Литургия ще започне в 09.00. Ще бъде отслужен и празничен водосвет. За богомолците ще има благословен обяд. \r\n„Нека заедно на храмовия празник да благодарим  на великия светител чудотворец, защитник на вярата и верните, дарител на здраве, пазител на целомъдрието, покровител на плаващите, омиротворител на враждуващите, хранител на гладните. Да се помолим заедно  на св. Николай Мирликийски Чудотворец за неговото свято застъпничество за нас пред Бога“, призовават от Архиерейското наместничество.", "date": "2018.12.05", "title": "Смолян: На Никулден архимандрит Висарион ще отслужи литургия в църквата „Св. Николай Мирликийски  Чудотворец“ в квартал „Устово“"}
{"url": "http://www.focus-news.net/news/2018/12/05/2598574/inzh-tonka-atanasova-riosv-burgas-prez-mesets-dekemvri-izvarshvame-zasilen-kontrol-varhu-nereglamentiranoto-izgaryane-na-otpadachni-materiali.html", "text": "Във връзка състоянието на въздуха, проверките, които в момента извършваме, са свързани, с това, че в началото на декември Регионална инспекция по околната среда и водите (РИОСВ) – Бургас информира всички кметове на общини, където планираме за месеца засилен контрол върху нерегламентираното изгаряне на отпадъчни материали – масло, гуми, кабели, пластмаси. Това каза за  Радио „Фокус“ – Бургас  инж. Тонка Атанасова, директор на РИОСВ – Бургас.  \r\n„По този повод поискахме съдействие от общините да засилят контрола на териториите на всяка една от тях, за да може да се ограничи нерегламентираното замърсяване от изгаряния на отпадъци в атмосферния въздух на всяка една община“, каза още Атанасова. По думите й през вчерашния ден са извършили проверки съвместно с Община Бургас, които проверки ще продължат и през следващите дни. „В тази връзка в един от автосервизите установихме монтирано съоръжение, което при запалване избълва масло. Демонтирано е веднага, направено е предписание, в момента на проверката печката не е горяла, но това са установили колегите. Така че ще продължим засиления контрол“, заяви директорът на РИОСВ. \r\nИнж. Атанасова уточни, че предстоят проверки и в мебелни предприятия, където е възможно да се използват изрезките от мебели, които също са отпадък и не би трябвало да се изгарят. На въпроса какви глоби ще бъдат налагани Атанасова отговори, че в Закона за управление на отпадъците глобите са доста сериозни и по този повод РИОСВ призовава абсолютно всички да не си позволяват да извършват такъв тип дейности, защото едно лице, когато изгаря опасни отпадъци глобата е от 10 000 до 50 000. „Ако отпадъка не е опасен глобата е 1400 лв,“, допълни Атанасова. \r\nДеница ДИМИТРОВА", "date": "2018.12.05", "title": "Инж. Тонка Атанасова, РИОСВ – Бургас: През месец декември извършваме засилен контрол върху нерегламентираното изгаряне на отпадъчни материали"}
{"url": "http://www.focus-news.net/news/2018/12/05/2598563/afp-donald-tramp-prizovava-opek-da-ne-sakrashtava-proizvodstvoto-na-petrol.html", "text": "Държавният глава на САЩ Доналд Тръмп призова членовете на Организацията на страните износителки на петрол (ОПЕК) да не приемат решение за съкращаване на добива на следващото си заседание, предава  AFP .  \r\nЛидерът на Вашингтон подчерта, че цените на петрола в световен мащаб трябва да останат ниски. Изявлението му бе направено в навечерието на двудневната среща на ОПЕК във Виена, на която ще бъде обсъдено намаляване на производството на петрола. \r\n„Да се надяваме, че ОПЕК ще поддържа потоците от петрол такива, каквито са, без да ги ограничава. Светът не иска да вижда и не се нуждае от по-високи цени на петрола!\", написа Тръмп в социалната мрежа „Туитър“. Тереза Герова", "date": "2018.12.05", "title": "AFP: Доналд Тръмп призовава ОПЕК да не съкращава производството на петрол"}
{"url": "http://www.focus-news.net/news/2018/12/05/2598571/sofiya-kmetat-yordanka-fandakova-provede-sreshta-s-predstaviteli-na-golemi-rabotodatelski-organizatsii.html", "text": "Кметът на София Йорданка Фандъкова проведе среща с представители на големи работодателски организации. Това съобщиха от пресцентъра на  Столична община . Представителите на големи работодателски организации, членове на бизнессъвета към кмета на Столична община, подкрепиха искането на Йорданка Фандъкова да бъдат въведени стандарти за въглищата и брикети с високо съдържание на сяра и да не бъдат продавани за битово отопление. „Въглищата с високо съдържание на сяра замърсяват най-много и имат ниска енергийна калоричност, тоест, топлят по-малко“, поясни кметът на София. Стандартът за въглищата беше разработен от МОСВ по предложение на Столична община и в момента се разглежда от депутатите в Народното събрание. Представителите на бизнеса заявиха подкрепа и за предложението на Столична община за въвеждане на еко-стикери, които да отразяват екологичния стандарт на всички автомобили.  \r\n„В синхрон с действията на Столична община, политиката на „Сименс“ е да насърчава служителите си да използват градския транспорт и велосипеди за пътуванията си в града, като създаваме и нужните условия затова“, заяви Боряна Манолова, директор на „Сименс“. Бизнесът заяви подкрепа за разширяване на пешеходните зони в централна градска част и предложи изграждане на буферни паркинги с публично-частно партньорство.  \r\nПредставителите на големия бизнес в България подкрепят мерките за подобряване на качеството на въздуха, които реализират кмета Фандъкова и нейния екип. КРИБ и Столична община ще организират кръгла маса, на която да бъдат обсъдени политиките за подобряване на качеството на въздуха, за които трябва да се търси подкрепата както на други институции, така и на бизнеса и гражданите.  \r\nЗам.-кметът Дончо Барбалов направи презентация за бюджета на Столична община за 2019г.  \r\nВажно е да продължи устойчивото развитие на града, каза Фандъкова. Последователно в последните години залагаме едни и същи приоритети, защото това е начина да постигнем съществена промяна и развитие на града. На първо място това са екологията и чистотата, каза също кметът Фандъкова.  \r\nБизнесът изрази подкрепата си за работата по водещи приоритети на Столична община. Работодателите и общината работят в една посока и са много добри партньори, каза изпълнителен директор на КРИБ Евгени Иванов.  \r\nОт страна на бизнеса в срещата участваха и Николай Вълканов („Минстрой холдинг“), Христо Илиев („Ей Джи Кепитал“), Георги Ранделов („Майкрософт България“), Стоян Ставрев („Българска консултанска компания“), Пламен Дилков („Конфиндустрия България“), Стоян Сталев („Геотехмин“).  \r\nНа срещата присъстваха и Николай Стойнев, заместник-председател на Столичен общински съвет, Ирина Йорданова – общински съветник и председател на ОГФМСП, директорът на Общинската агенция за приватизация и инвестиции Владимир Данаилов и управителят на Общинския гаранционен фонд Николай Ценков.", "date": "2018.12.05", "title": "София: Кметът Йорданка Фандъкова проведе среща с представители на големи работодателски организации"}
{"url": "http://www.focus-news.net/news/2018/12/05/2598577/krasimir-konov-rayonna-prokuratura-varna-vse-oshte-ne-e-yasna-prichinata-za-intsidenta-s-asansyora-v-stariya-terapevtichen-blok-na-bolnitsa-sv-anna.html", "text": "Все още не е ясна причината за инцидента с асансьора в стария терапевтичен блок на болница „Св. Анна“ във Варна, който стана вчера следобед. Това каза за  Радио „Фокус“ – Варна  наблюдаващият случая прокурор от Районната прокуратура Красимир Конов. По думите му по случая се води наказателно производство за извършено престъпление за причиняване на средна телесна повреда в резултат на незнание или немарливо изпълнение на дейност, която е източник на повишена опасност. До момента са направени два огледа на съоръжението, както и са проведени и разпити с част от пострадалите. Иззета е документация, която касае техническото състояние на асансьора. Днес е направен подробен оглед на машинното отделение, където се намират и подемните механизми на съоръжението. Очаква се специалисти, в кратки срокове да изготвят съдебно-техническа експертиза и да излязат със становище по случая. На пострадалите също са извършени прегледи и предстои изготвянето на съдебно-медицински експертизи. „Необходимо е технологично време за вещите лица. В най-кратки срокове ще стане ясна причината за инцидента“, уточни прокурор Конов, но не се ангажира с точна дата за оповестяване на резултатите. \r\nДиана СТОЕВА", "date": "2018.12.05", "title": "Красимир Конов, Районна прокуратура – Варна: Все още не е ясна причината за инцидента с асансьора в стария терапевтичен блок на болница „Св. Анна“"}
{"url": "http://www.focus-news.net/news/2018/12/05/2598579/alsat-m-makedoniya-popova-shapka-prenebregnata-pred-noviya-sezon.html", "text": "Новият туристически сезон на Попова Шапка ще започне със стари проблеми. Без шестседалков лифт, без уредена инфраструктура, без паркинг и с отпадъци, разпръснати навсякъде, предава излъчващият на албански език скопски телевизионен канал  „Алсат-М“ . Медията коментира, че ситуацията не оживя нито от протеста на преди месец от собствениците на заведения за хранене. И цитира Асим Асани, собственик, който казва: „Ние сме преди началото на сезона, но нищо не е направено. Сами се организираме и се опитваме да решим някои проблеми\".  От \"Елем Турс\", която стопанисва Попова Шапка, било обещано, че двуместния лифт, който беше развален миналата година, ще бъде поправен.  Обещават се електронните билети, докато за шестместния лифт и тази година няма гаранции, че ще бъдат пуснати в експлоатация, предава Радио „Фокус“ в рубриката „Балкански туристически часовник“.  Според собственика Асим Асани има надежда. Той добавя: Казват, че на 20 декември италианците ще дойдат да я уредят, но ако има сняг, не вярвам, че този сезон ще бъде готов“. По думите му най-малко директорът обещал в края на януари да успеят да пуснат шестместната въжена линия. \"Не знам дали тези неща ще бъдат реализирани. Досега сме имали само празни обещания... \", казва друг собственик – Джабир Лика.  \r\nСъобщава се, че от друга страна, инициативата \"Да спасим Попова Шапка\" е обявила, че ако не се изпълни обещанието за ремонт  на кабинковия лифт, ще бъде потърсена отговорност от настоящите директори, а ще има и протести.", "date": "2018.12.05", "title": "„Алсат-М“ (Македония): Попова шапка пренебрегната пред новия сезон"}
{"url": "http://www.focus-news.net/news/2018/12/05/2598575/aktualna-patna-obstanovka-kam-1730-chasa.html", "text": "Актуална пътна обстановка, предоставена от  Агенция \"Пътна инфраструктура\" . Температурите са в интервала от - 4° до + 10°. Времето над страната е облачно. Вятър духа в областите Видин, Кърджали, Разград,Силистра, Сливен, Смолян, Шумен. Пътните настилки са предимно мокри, по усойните и планински райони частично заснежени или заледени, обработени и проходими при зимни условия. Дъжд вали в областите В.Търново, Габрово, Пазарджик, Разград, Ст.Загора, Търговище. \r\nСняг в вали района на проход \"Шипка\"  \r\nНамалена видимост поради мъгла: \r\n- до 50 м. в района на  \"Троянски проход\" \r\n- до 100 м. в района на  Добрич \r\n- до 150 м. в област Добрич, Ловеч, Плевен, Ст. Загора проход \"Шипка\". \r\nОграничения за товарни автомобили:   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Топли дол\" посока София е ограничено поради техническо обследване. Движението се извършва двупосочно в тунелната тръба посока Варна. Срок от 09:30 до 16:00 часа 06.12.2018 г. \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  \r\nІІI. Въведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г. \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 07.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 14.12.2018 г. \r\nОбласт Кюстендил: \r\nДвижение с повишено внимание в участъка село Коняво- село Цървеняно от км 33+000 до км 37+600, поради извършване на частични ремонтни дейности на асфалтовата настилка. Сигнализирано с пътни знаци. Срок до 07.12.2018 г.\t \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.; \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 06.12.2018 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 14.12.2018 г.; \r\nПът ІІІ-7306: Движението по път ІІІ-7306 в участъка Лозарево – Черница – Сунгурларе – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ –7306: Движението по път III-7306 в участъка Черница – Сунгурларе от км 5+000 до км 8+000 се осъществява с повишено внимание поради ремонтни дейности. Участъкът в ремонт е сигнализиран с пътни знаци. Срок до 14.12.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени - Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 21.12.2018 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.01.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.12.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nПът ІІІ-623: Движението по път III-623 Големо село – Мало село – Мламолово – Бобов дол от км 0+000 до км 11+475 се осъществява с повишено внимание поради частични ремонтни дейности на асфалтовата настилка. Сигнализирано е с пътни знаци. Срок до 10.12.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 20.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица до 31.12.2018 г.. Срок  \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.12.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 20.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.12.2018 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 20.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 14.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частичен ремонт на асфалтовата настилка. Срок до 07.12.2018 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.05", "title": "Актуална пътна обстановка към 17.30 часа"}
{"url": "http://www.focus-news.net/news/2018/12/05/2598580/dimitar-nikolov-odmvr-blagoevgrad-340-akta-i-fisha-sa-sastaveni-po-vreme-na-aktsiya-zima.html", "text": "340 акта и фиша са съставени по време на акция „Зима“. Това каза по време на брифинг инспектор Димитър Николов от ОДМВР - Благоевград, предаде репортер на  Радио „Фокус“ - Пирин . „По време на акцията са проведени 29 специализирани полицейски операции. Общият брой на проверените пътни превозни средства е 1 641, като най-голям е броят на леките автомобили - 1 373“, отбеляза инсп. Николов. По думите му са проверени 12 велосипедисти, 38 превозни средства с животинска тяга, 10 броя селскостопанска техника, 167 товарни автомобили, 21 мотоциклети и 6 мотопеда. „От извършените проверки са констатирани неизправности в 99 броя пътни превозни средства, като за всяко едно от нарушенията е взето отношение по административен ред. Общо са съставен 340 броя актове и фишове. При пешеходците са установени 33 броя нарушения и 12 нарушения свързани с отнемане на предимство на пешеходци от водачи на пътни превозни средства“, каза още инсп. Николов.  \r\nПо думите му акцията се е състояла през месец ноември, като е преминала в три етапа. „Първият етап беше с тематика за безопасно пътно превозно средство през зимата - от 1 до 10 ноември. През този етап на акцията, на територията на ОДМВР - Благоевград, са проведени осем специализирани полицейски акции. Акцентът беше поставен в проверка на велосипедисти, пътни превозни средства с животинска тяга, селскостопанска техника, товарни и леки автомобили“, посочи инсп. Николов. По думите му вторият етап на кампанията е включвал проверка на пешеходци и водачи за толерантност на пътя. Този етап се е състоял от 11 до 20 ноември, като там акцентът е поставен върху пешеходците и нарушенията свързани с отнемане на предимство на пешеходци. „Третият етап се състоя от 20 до 30 ноември, който е свързан с така нареченото безопасно шофиране през зимата. Там акцентирахме върху техническата изправност върху пътните превозни средства и подготовката им за движение през зимата“, каза още инсп. Николов. \r\nЛора КАЛЧЕВА", "date": "2018.12.05", "title": "Димитър Николов, ОДМВР - Благоевград: 340 акта и фиша са съставени по време на акция „Зима“"}
{"url": "http://www.focus-news.net/news/2018/12/05/2598581/pregled-na-mezhdunarodnite-novini-do-18-chasa-agentsiya-fokus.html", "text": "Москва ще реагира на неприятелското изгонване на руски дипломат от Словакия на основа на принципа за взаимност. Това заявиха от Министерството на външните работи на Руската федерация в отговор на въпрос на агенция  TACC  за решението на Братислава.  \r\nЗа изгонването от Словакия на руски дипломат обяви пред журналисти премиерът на страната Петер Пелегрини. Той разри, че дипломатът на Москва е изгонен от страната на 22 ноември „на основание информация, получена от военното разузнаване“. Той е бил „обявен за персона нон грата, защото е извършвал разузнавателна дейност срещу Словакия и НАТО“. \r\n***  Държавният глава на САЩ Доналд Тръмп призова членовете на Организацията на страните износителки на петрол (ОПЕК) да не приемат решение за съкращаване на добива на следващото си заседание, предава  AFP .  \r\nЛидерът на Вашингтон подчерта, че цените на петрола в световен мащаб трябва да останат ниски. Изявлението му бе направено в навечерието на двудневната среща на ОПЕК във Виена, на която ще бъде обсъдено намаляване на производството на петрола. \r\n„Да се надяваме, че ОПЕК ще поддържа потоците от петрол такива, каквито са, без да ги ограничава. Светът не иска да вижда и не се нуждае от по-високи цени на петрола!\", написа Тръмп в социалната мрежа „Туитър“. \r\n***  Фермерите във Франция обявиха серия от стачки, планирани за следващата седмица, предава  AFP , като пояснява, че те ще бъдат насочени срещу повишаването на таксите за техните дейности.  \r\n„Не е определен конкретен ден, това е за седмицата\", подчерта председателят на Съюза на селскостопанските производители Кристиане Ламберт за стачките, обявени в момент, когато Франция е разтърсена от демонстрациите на „жълтите жилетки\". \r\n***  Прокуратурата в Турция е поискала издаването на заповеди за арест срещу двама саудитски граждани, близки до престолонаследника Мохамед бин Салман, заради убийството на журналиста Джамал Хашоги, съобщава вестник  Hurriyet . \r\nПрокуратура в Истанбул подаде заявление, за да получи заповедите за арест за Ахмад ал Асири и Сауд ал-Кахтани, описани в съдебните документи като „сред планиралите\" убийството на журналиста от американското издание  The Washington Post .В документа се подчертава „силно подозрение\", че двамата помощници са участвали в планирането на убийството. \r\nТурция настоява за екстрадицията 18 заподозрени за деянието, включително 15 членове на предполагаемия отряд за убийства. Саудитска Арабия задържа 21 души, срещу петима от които се настоява за издаване на смъртно наказание. \r\n„Искането на Прокуратурата за издаване на заповеди за арест на Асири и Кахтани отразява мнението, че саудитските власти няма да предприемат официални действия срещу тези лица\", обясни източник на изданието. „Международната общност изглежда се съмнява в ангажимента на Саудитска Арабия да преследва това злокобно престъпление. Чрез екстрадирането на всички заподозрени в Турция, където Джамал Хашоги бе убит, а тялото му - разчленено, саудитските власти биха могли да отговорят на тези опасения\", обяснява източникът. \r\n*** Албанският премиер Еди Рама, по повод митата, които Косово въведе върху сръбските стоки, посочи, че  вината за това е на Белград, който, по неговите думи, е нарушил договора ЦЕФТА (Централноевропейско споразумение за свободна търговия), пише  онлайн изданието на белградския ежедневник „Вечерне Новости“ . \r\nМинистър-председателят на Албания заяви на пресконференция в Загреб след срещата с хърватския си колега Андрей Пленкович, че Сърбия е нарушила ЦЕФТА и Косово се е оплакало от това, но не е имало реакция от другата страна, предава агенция ХИНА. \r\nРама призна, че ставките от 100% върху сръбските стоки са „ненормални“, но добави, че и „ситуацията е ненормална“. Според него в нормални условия това би представлявало проблем, цитира думите му сръбското издание. \r\nПо повод обвиненията за създаване на Велика Албания, албанският премиер каза, че те винаги се появяват, когато албанската страна в Косово, както посочи той, „иска нещо законни и когато Албания и Косово разговарят по въпроси от взаимен интерес“. Рама напомни, че Тирана и Загреб имат „традиционно добри отношения“ и похвали Хърватия з безрезервната й подкрепа на албанците, „както и за признаването на Косово“. \r\nТой подчерта, че „от раждането на Хърватия, Албания винаги е била със своя приятел и Хърватия винаги е била с Албания“. Албанският премиер, също така, припомни, че същият ден е подписана Декларацията за стратегическо партньорство между двете страни. Пленкович, от своя страна, е казал, че Загреб иска добри отношения с всички, „и Албания, и Косово, и Сърбия“. „Искаме отношенията да се нормализират и стабилизират“, подчерта хърватският министър-председател. \r\nРама, който беше в Загреб, за да участва на срещата на върха на Средноевропейската инициатива (ЦЕИ), бе приет и от държавния глава на страната домакин – Колинда Грабар-Китарович, която по този повод, както се предава, изрази „задоволството си да продължи хърватско-албанското сътрудничество на най-високо ниво“. \r\nПо време на срещата, освен другото, е изтъкнато и, както се съобщава, значението на стратегическото партньорство между Хърватия и Албания, а освен това е разговаряно и за значението на текущото тристранно сътрудничество между Хърватия, Черна гора и Албания в рамките на от Адриатическата тройка. \r\nРама се срещна с председателя на хърватския парламент, Гордан Яндрокович, който, по този повод благодари за „приноса на албанската общност по време на войната“. \r\nПо време на разговора те размениха мнения за положението в Югоизточна Европа, се казва в изявлението. \r\n***  Гръцката партия „Независими гърци\" (АНЕЛ), коалиционен партньор в правителството на премиера Алексис Ципрас, призова за преразглеждане на споразумението за името на Бившата югославска република Македония (БЮРМ) вследствие на забележките на премиера на страната Зоран Заев, който предполага, че в Гърция има „македонско\" малцинство, съобщава електронното издание на атинския всекидневник  Kathimerini . \r\nВицепредседателят на АНЕЛ Панайотис Сгуридис подчерта, че забележките на Заев задействат член 19 от договора от Преспа, който предвижда, че „в случай, че една страна счита, че другата не действа в съответствие с разпоредбите на споразумението, тази страна първо уведомява другата страна за своите опасения и търси решение чрез преговори\". \r\nСгуридис отбеляза, че не е наясно дали лидерът на АНЕЛ Панос Каменос е повдигнал въпроса пред гръцкия премиер. Той повтори, че партията ще оттегли подкрепата си за правителството, ако споразумението за Македония бъде подложено на гласуване в парламента на Гърция. \r\nИзявлението на Заев предизвика гнева на гърците, а специалният посредник на ООН Матю Нимиц се намеси с телефонен разговор до македонския премиер в опит да разсее напрежението. В свое изявление от Скопие настоява, че остава твърдо ангажирано със сделката за името, подписано с Гърция през юни. \r\n***", "date": "2018.12.05", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/12/05/2598576/the-wall-street-journal-zasilvaneto-na-vrazkite-mezhdu-sauditska-arabiya-i-rusiya-predizvikva-trevoga-sred-chlenovete-na-opek.html", "text": "Страните-членки на Организацията на страните износителки на петрол (ОПЕК) недоволстват по повод укрепването на връзките между Саудитска Арабия и Русия, най-вече заради стремежа им да издействат съкращаване на добива, за да увеличат цените на нефта, коментират в редакцията на американското издание  The Wall Street Journal . \r\nТях най-много ги тревожи фактът, че САЩ позволява на Русия, която не влиза в организацията, да оказва прекалено голямо влияние на световните цени на петрола. Ето защо страните-членки на ОПЕК са на мнение, че плановете на организацията за съкращаването на обема на добив с цел повишаване на цените може да се окаже под заплаха, ако Русия не ги подкрепи.  \r\nМеждувременно редица членове на организацията, включително Венецуела, Алжир, Кувейт и Нигерия, твърдят, че на фона на укрепването на връзките между двата най-големи износители на петрол, те постепенно се превръщат във фон.  \r\n„Трябва да спрат това\", предупреди един от служителите на ОПЕК, пожелал анонимност, позовавайки се на частни преговори между представители на Русия и Саудитска Арабия. „Това е несправедливо. Съдбата на всички страни е на карта\", алармира събеседникът на редакцията.  \r\nУкрепването на отношенията между Москва и Риад е основната причина за неочакваното решение на Катар да напусне ОПЕК след 57 години членство в организацията, поясни представител на емирството.  \r\nСътрудничеството между оглавяваната от Русия група страни производителки на петрол и Саудитска Арабия, която определя политиката на ОПЕК, помогна на производителите да постигнат увеличение на световните цени на петрола чрез рязък спад на производството през 2017 г. \r\nМакар в събота, 1 декември, руският президент Владимир Путин да съобщи, че е постигнал съгласие с краля на Саудитска Арабия Мохамед Бин Салман да предприеме нови стъпки за балансиране на петролните пазари, лидерът на Кремъл не предостави никакви подробности относно евентуален спад в производството, а досега нито една руска петролна компания не е дала съгласието си за намаляване на производството. \r\nРуският президент и престолонаследникът на Саудитска Арабия се срещнаха в кулоарите на форума върха на Г-20 в Аржентина. Енергийните министри на тези две страни, Халид ал-Фалих и Александър Новак, също разговаряха по време на срещата на високо равнище. \r\nВ частни разговори представители на членовете на ОПЕК изразяват „нарастващото недоволство от романа на Фалих и Новак\", както го описа един от официалните представител на ОПЕК. Русия все още не е получила съгласието на петролните си компании за намаляване на производството на петрол и това няма да е лесно, тъй като тези фирми са инвестирали сериозно в развитието си през последните няколко години, за да увеличат тъкимо добива.  \r\nСпоред същото официално лице, „ако руските компании откажат да си сътрудничат с Александър Новак, а Халид ал-Фалих хванат в лъжа\", това ще усложни задачата на Саудитска Арабия за намаляване на нивата на производство. \r\nМиналата седмица Фалих заяви, че кралството, което увеличава производството до рекордните 11,1 милиона барела на ден, няма да намали производството си.  \r\nОт членовете на ОПЕК се очаква да обсъдят въроса за намаляване на добива на среща, насрочена за в четвъртък, 6 декември. Пренасищането на петролния пазар предизвика спад в цените на петрола с 30% в сравнение с нивата за месец октомври. Но „най-важната среща ще се състои в петък\", 7 декември, когато страните от ОПЕК ще преговарят с Русия, защото именно Москва е тази, която може да разстрои равновесието между успешните и провалените инициативи, както твъди Хелима Крофт, стратег в канадската компания RBC. \r\nНякои производители все още са скептични относно подобна сделка. „Не мисля, че ще бъде постигнато споразумение\", заяви Хосейн Каземпур, делегат на Иран в ОПЕК. По-рано Техеран често критикува сделките на ОПЕК, но в последния момент винаги ги приема.  \r\nМиналата седмица делегатите на ОПЕК препоръчаха намаляване на производството с 1,3 млн. барела на ден, след като цените на петрола паднаха с една трета за два месеца. Но във вторник Фалих и неговият колега от ОАЕ Сухаил ал-Мазруи отказаха да коментират каква част от продукцията може да бъде намалена - въпреки че собствените им съветници подкрепиха предложението на ОПЕК, в които бяха заложени конкретни цифри. \r\n„Всичко опира до политиката\", а не до интересите на конкретни членове на организацията, както заяви и друг делегат, коментирайки частните преговори между Русия и Саудитска Арабия. Според това длъжностно лице Рияд сега се сближава с Москва, защото трябва да създаде нови съюзи след убийството на журналиста Джамал Хашоги. \r\nСпоред официални представители на ОПЕК, подобни задкулисни съюзи слагат коз в ръцете на президента на САЩ Доналд Тръмп, който се опитва внесе разкол в организацията. „Става въпрос за това какво ще одобри Тръмп. Преди ние следвахме основните принципи на пазара, а сега повече или по-малко правим това, което Тръмп иска“, призна делегат от Персийския залив. „Ние сме тук заради Саудитска Арабия. И това е изключително неприятна ситуация за всички нас\", допълни събеседникът на изданието.  Тереза Герова", "date": "2018.12.05", "title": "The Wall Street Journal: Засилването на връзките между Саудитска Арабия и Русия предизвиква тревога сред членовете на ОПЕК"}
{"url": "http://www.focus-news.net/news/2018/12/05/2598583/prezidentat-rumen-radev-uspehat-se-izmerva-i-sas-storenoto-za-drugite.html", "text": "Успехът невинаги означава да си направил нещо за себе си, а по-скоро той се измерва с онова, което си сторил за другите. Това заяви президентът Румен Радев на церемонията по връчването на годишните отличия в националния конкурс „Доброволческа инициатива“ за 2018 година, съобщиха от  прессекретариата на държавния глава . Награждаването се проведе в президентската институция в Международния ден на доброволчеството.  \r\n„Във времена на упадък на моралните ценности и на разединение със своя пример доброволците увличат другите около общественозначими каузи, именно затова тази инициатива днес е безценна“, заяви в приветствието си към участниците и организаторите на конкурса Румен Радев. Държавният глава отбеляза, че най-голямото постижение е подадената ръка и преодоляването с общи усилия на обществените проблеми.  \r\nПрезидентът посочи, че каузата на всички номинирани има дълбок смисъл, далеч отвъд суетата на публичното признание. „Вярвам, че ще продължаваме да виждаме все повече вдъхновени хора, променящи живота на другите около тях, на своите общности и в крайна сметка на обществото ни като цяло“, коментира Румен Радев.  \r\nПо време на церемонията бяха връчени три равностойни награди.  \r\nИнициативата „Да плетем и шием за недоносените бебета“ на фондация „Нашите недоносени деца“ беше отличена за труда на 900 доброволци на организацията да изработят покривала за кувьози в неонатологични отделения. Целта е бебетата да бъдат защитени от ярките болнични светлини, като така се предпазва зрението им. Общо 11 болници са получили покривала за кувьози.  \r\nСдружението „Планини и хора - асоциация на планинските водачи в България“ получи награда за проекта „Обновяване на заслон „Кончето“ в Пирин. Доброволците са събрали средства, планирали са проекта за обновения заслон, транспортирали са материали до високопланинското място. Изпълнението на целия проект е отнело две години, като 220 членове на асоциацията и любители на планината са помогнали с доброволния си труд, а дарителите са около 300. Подновяването на заслона „Кончето“ е с цел да повиши сигурността на хилядите туристи във високите части на Пирин.  \r\nИнициативата „Да спасим кестените“, реализирана от Организацията на българските скаути, беше отличена за акцията на над 200 доброволци, предимно деца и младежи, които са защитили чрез природосъобразни методи болни кестени във Варна, Шумен и Русе.  \r\nНационалният конкурс „Доброволческа инициатива“ се организира за осма поредна година от фондациите „Национален алианс за работа с доброволци“ и „Лале“. Тази година номинирани за наградата бяха общо 58 проекта, осъществени от неправителствени организации, училища, читалища, неформални групи от градове и села в цялата страна. Всеки пети проект е бил свързан с дейността на младежи, а за пръв път сред номинираните има и три детски градини. Доброволчеството е заразно, а това, че в него се включват деца, е голям ресурс за бъдещето, заяви Ренета Венева – председател на „Национален алианс за работа с доброволци“.", "date": "2018.12.05", "title": "Президентът Румен Радев: Успехът се измерва и със стореното за другите"}
{"url": "http://www.focus-news.net/news/2018/12/05/2598584/ekipat-na-ministerstvoto-na-energetikata-obsadi-s-predstaviteli-na-biznesa-tsenite-na-toka-na-svobodniya-pazar.html", "text": "Министърът на енергетиката Теменужка Петкова и заместник-министрите Красимир Първанов и Жечо Станков обсъдиха с представители на бизнеса цените на електроенергията на свободния пазар. Това съобщиха от пресцентъра на  министерството . В срещата участваха и председателят на Комисията за енергийно и водно регулиране Иван Иванов, изпълнителният директор на Българската независима енергийна борса Константин Константинов, както и ръководители на държавните енергийни дружества. \r\nПовод за дискусията бе притеснението от страна на индустриалните консуматори, че през последните дни цената на търгуваната на борсата електроенергия се е повишила необосновано. \r\nПо данни на БНЕБ средната цена на пазар „ден напред“ от началото на годината досега е около 40 евро. За сравнение в Румъния е 45 евро, в Унгария – 50 евро, а в Гърция – 60 евро.  Според анализа на борсата поскъпването през последните дни се дължи на повишени количества по оферти „купува“ на търговски участници на пазара.", "date": "2018.12.05", "title": "Екипът на Министерството на енергетиката обсъди с представители на бизнеса цените на тока на свободния пазар"}
{"url": "http://www.focus-news.net/news/2018/12/05/2598586/smolyan-slab-dazhd-vali-na-mesta-v-oblastta-patnite-nastilki-sa-mokri.html", "text": "Слаб дъжд вали в районите на Пампорово, Девин и Доспат, пътните настилки в област Смолян са мокри, съобщи за  Радио „Фокус“ – Смолян  дежурният в Областно пътно управление – Смолян. Няма въведени ограничения по проходите в областта. Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.12.05", "title": "Смолян: Слаб дъжд вали на места в областта, пътните настилки са мокри"}
{"url": "http://www.focus-news.net/news/2018/12/05/2598588/aktsenti-v-sutreshniya-blok-dobro-utro-balgariya-na-radio-fokus-na-6-dekemvri.html", "text": "Има ли готовност „Пожарна безопасност и защита на населението“ за предстоящите празници – 8 декември, Коледа и Нова година? Колко обекта са проверени и какви нарушения са установени до момента? Гост в сутрешния блок  „Добро утро, България“  на  Радио „Фокус“  ще бъде Стефан Стефанов, главен експерт в Главна дирекция „Пожарна безопасност и защита на населението“.  \r\nУправляващите настояват за промени в Изборния кодекс, които бяха подложени на обсъждане от депутатите в Правната комисия в парламента. За предложените промени и приетите на първо четене предложения, ще разговаряме с д-р Борислав Цеков, преподавател по църковно право, доктор по конституционно право и основател на Института за модерна политика. \r\nНа 6 декември почитаме паметта на Св. Николай Чудотворец, а в народния календар празникът е известен като Никулден. Как животът на един светец-покровител се е превърнал в символ на победата? За традициите и обичаите ще говорим с фолклориста проф. Георг Краев. \r\nЩе посетим и възрожденската църква „Свети Николай“ в град Петрич. За храма ще ни разкаже Натали Стефанова от  Радио „Фокус“ – Пирин . Започнете деня информирани! Тези и още теми - в „Добро утро, България“, от 06.00 до 10.00 часа на 6 декември, с водещ Йоланда Пелова.", "date": "2018.12.05", "title": "Акценти в сутрешния блок „Добро утро, България“ на Радио „Фокус“ на 6 декември"}
{"url": "http://www.focus-news.net/news/2018/12/05/2598587/predstoyashti-sabitiya-v-stranata-za-6-dekemvri-agentsiya-fokus.html", "text": "*** \r\nОт 10.30 часа в зала „Средец“ на София Хотел „Балкан“ президентът Румен Радев ще вземе участие в Четиринадесетия Национален иновационен форум „Интелигентни политики за иновационен растеж“, който ще се проведе под негов патронаж. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 09.30 часа в Зала 5 на Министерския съвет ще се проведе национална научно-практическа конференция на тема: „Педагогически иновации за повишаване на качеството – същност на съвременното училище“. На събитието ще присъстват министърът на образованието и науката Красимир Вълчев, председателят на ДАЗД д-р Елеонора Лилова, директори и зам.-директори на дирекции и експерти от Национален инспекторат по образованието, експерти от ДАЗД и НЦПКПС ръководители на катедри и хабилитирани преподаватели от „СУ Св. Климент Охридски“ и УНСС, директори и зам.-директори на училища и детски градини от столицата и страната, представители на НПО. \r\n*** \r\nОт 10.00 часа ще започне заседанието на Столичния общински съвет. \r\n*** \r\nОт 09.30 в заседателната зала на ВСС ще се проведе заседание на Пленума.  \r\n*** \r\nОт 10.00 часа в сградата на КЕВР ще се проведе обществено обсъждане на проект на Наредба № 4 от 5 ноември 2013 г. за присъединяване към газопреносните и газоразпределителните мрежи. \r\n*** \r\nОт 09.30 часа в София Хотел Балкан ще бъде открит Български икономически форум 2018 на тема „Макроикономическата картина в България в края на 2018 г.“ с участието на г-жа Керстин Йорна - заместник-генерален директор на Генерална дирекция „Икономически и финансови въпроси“ в Европейската комисия. \r\n*** \r\nОт 09.30 часа в 10 състав на Специализирания наказателен съд ще се гледа делото срещу Владимир Н., Томи Х. и Стоян С., обвинени в организиране и ръководене на организирана престъпна група.  \r\n*** \r\nОт 09.30 часа в 8 състав на Специализирания наказателен съд ще се гледа делото срещу Цветан Василев, Александър П., Илиан З., Георги Х. и др., обвинени в организиране и ръководене на организирана престъпна група.  \r\n*** \r\nОт 10.00 часа в „Гранд Хотел София“ ще се проведе бизнес закуска за състоянието на имотния пазар в София.  \r\n*** \r\nОт 11.00 часа в сградата на ГД „Национална полиция“ ръководството на Дирекцията ще даде брифинг за мерките по безпроблемното протичане на Студентския празник – 8 декември.  \r\n*** \r\nОт 11.00 часа в 17 състав на Специализирания наказателен съд ще се гледа делото срещу Блага В. и Иво Д., обвинени в организиране и ръководене на организирана престъпна група. \r\n*** \r\nОт 11.00 часа в I-13 състав на Софийския градски съд ще се гледа гражданско делото на държавата срещу Евротрансбилд и областния управител, по-известно като делото за Царските конюшни.  \r\n*** \r\nОт 11.00 часа в пресклуба на БТА ще се проведе пресконференция на тема „По-добри закони за по-добро здраве“.  \r\n*** \r\nОт 13.30 часа в 10 състав на Специализирания наказателен съд ще се гледа делото срещу Андрей З., Исам Н., Салем С. и др., обвинени в организиране и ръководене на организирана престъпна група. \r\n*** \r\nОт 15.00 часа до 17.00 часа на ул. „Леге“ 10, ет. 1, БСП-София организира безплатна юридическа приемна за граждани.  \r\n*** \r\nОт 18.30 часа във фоайето на Биологическия факултет на СУ „Св. Климент Охридски“ Никълъс Рол ще открие фотографска изложба, в която известни личности позират без дрехи в компанията на застрашени морски обитатели. \r\n*** \r\nОт 18.30 часа в Дома на киното ще бъде прожектиран филмът „Наградата“.  \r\n*** \r\nОт 19.00 часа в офиса на Leanplum официално ще бъде представена нова програма за младежко предприемачество през февруари 2019 г.  \r\n*** \r\nОт 20.00 часа в зала 1 на НДК Национален балет на Грузия „Сухишвили” със специалното участие на Грузинския оркестър ще изнесе двучасова програма, която ще представи най-зрелищните и емблематични танци, създадени за последните 72 години.  \r\n*** \r\nВ 18.00 часа в читалище „Родолюбие“ ще се състои спектакъл „Симфониета Враца“ с популярни коледни песни на оркестър, озаглавен „Коледна приказка“.  \r\n*** \r\nОт 16.30 часа на пл. „Никола Вапцаров” ще се състои тържественото запалване на светлините на коледната елха. \r\n*** \r\nОт 09.00 часа в храм „Св. Св. Кирил и Методий“ ще се състои тържествена Света литургия в чест на св. Николай Чудотворец.  \r\n*** \r\nОт 09.30 час в заседателната зала при Културен дом на нефтохимика ще се проведе тържествено заседание на Общински съвет-Бургас.  \r\n*** \r\nОт 09.45 часа до 16.30 часа в градинката до Часовника ще се състои концерт „Моят весел Никулден“.  \r\n*** \r\nВ 10.00 часа от КЦ „Морско казино“ ще стартира традиционен шосеен пробег.  \r\n*** \r\nОт 10.00 до 20.00 часа в Дома на нефтохимика ще се проведе празничният никулденски базар Handmade Design Market.  \r\n*** \r\nОт 10.30 часа на пл. „Атанас Сиреков“ ще се състои ритуал по издигане на националния, европейския и общинския флаг.  \r\n*** \r\nОт 10.30 до 17.00 часа от градинката до сградата на Общината ще потегли теснолинейката „Бургазь трень“.  \r\n*** \r\nОт 10.45 часа в градинката до Часовника ще се състои освещаване на Никулденска обредна трапеза. Ще бъдат осигурени и пунктове за раздаване на рибен курбан за жителите и гостите на Бургас до Общината е к-с \"Меден Рудник\" до СУ \"Петко Росен\", Магазия 1. \r\n*** \r\nОт 11.00 часа в к-с „Меден Рудник“ до СУ „Петко Росен“ ще се състои празничен Никулденски концерт.  \r\n*** \r\nОт 11.00 часа в Приморския парк ще се проведе демонстративно гмуркане с автентичен водолазен ретро костюм. \r\n*** \r\nОт 11.00 часа в спортна зала „Нефтохимик“ ще се проведе турнир по спортна акробатика. \r\n*** \r\nОт 11.30 часа на пл. „Атанас Сиреков“ на ул. „Алеко Богориди“ ще се състои Литийно шествие с хвърляне на венци и цветя в морето в памет на загиналите моряци и рибари.  \r\n*** \r\nОт 12.00 часа до 16.00 часа до Компаса, Археологически музей и Грамофона ще се състоят музикални изпълнения на Квартет \"Вива\", квартет \"Арте\", Рагтайм оркестър и групи \"Горещ пясък\", \"Avalon\", \"Stiff bone\" и \"Euphoria\".  \r\n*** \r\nОт 13.00 часа в Дружеството на художниците-Бургас в Изложбената зала ще бъде открита традиционна изложба на бургаските художници и връчване на наградата „Художник на годината“, както и обявяване „Бург на годината“.  \r\n*** \r\nВ 13.30 часа на пл. „Атанас Сиреков“ за шеста поредна година Общината кани всички, които носят името на закрилника на морския град свети Николай Чудотворец, за обща \"златна\" снимка. \r\n*** \r\nОт 14.00 часа на стадион „Черноморец“ ще се проведе автомобилното състезание „Авто кеч“.  \r\n*** \r\nОт 14.30 часа на рибарското пристанище ще бъде осветен новият параклис „Свети Николай Чудотворец“.  \r\n*** \r\nВ 17.30 часа на пл. „Тройката“ ще се състои вечерен Никулденски концерт, на който ще бъдат запалени светлините на коледната елха.  \r\n*** \r\nОт 18.00 часа в спортна зала „Младост“ ще се проведе 10-ият турнир по художествена гимнастика. От 18.00 часа ще бъде дадено началото на финала по футбол за детските градини.  \r\n*** \r\nОт 11.00 часа в храм \"Свети Николай\" ще бъде отслужен водосвет и литургия за Никулден.  \r\n*** \r\nОт 18.00 часа на площад „Независимост“ ще се състои празнична програма за запалване на светлините на коледната елха.  \r\n***  \r\nОт 18.30 часа в голяма зала на Община Велико Търново ще бъде излъчена прожекция на българския анимационен филм „Златната ябълка“.  \r\n*** \r\nОт 19.00 часа в Клуб 7 ще бъде представена книгата „Христо Стоичков. Историята“ от Владимир Памуков.  \r\n*** \r\nОт 09.30 часа в Туристическия информационен център на пл. „Свобода“ ще бъдат проведени профилактични прегледи със специализиран ехограф на млечна и щитовидна жлеза за ранна диагностика на онкологични заболявания. \r\n*** \r\nВ 09.00 часа в храм „Св. Николай Мирликийски Чудотворец“ ще започне с Божествена св. Литургия. В 10.30 часа ще бъде запален светилникът-кораб на св. Николай. В 10.45 часа литийно шествие ще се отправи към брега на река Дунав за традиционния празничен молебен, а след това ще бъде раздаден рибен курбан.   \r\n*** \r\nОт 17.00 часа кметът на Община Видин Огнян Ценков ще присъства на запалването на коледните светлини на елхата в квартал \"Нов път\". \r\n*** \r\nОт 09.00 часа в храм „Св. Николай Мирликийски“ ще бъде отслужена света литургия. В 11.30 ч., на централния градски площад “Христо Ботев” Врачанският митрополит Григорий ще извърши молебен за здравето и благоденствието на врачани. В 12.00 ч. на площада ще бъде осветен рибен курбан, който ще се раздаде на дошлите на празника граждани. \r\n*** \r\nОт 14.30 часа във фоайето на РБ „Христо Ботев“ ще бъде открита изложба на любими коледни и новогодишни песнички и книжки на децата от миналия век „Коледен звън“.  \r\n*** \r\nОт 16.30 часа на пл. „Христо Ботев“ ще бъде дадено началото на коледните и новогодишните празници във Враца, когато ще се запалят светлините на 8-метровата коледна елха.  \r\n*** \r\nВ 10.00 часа в Клуба на пенсионера „Асен Разцветников“ ще се проведе общоселски празник „Никулденска трапеза“. \r\n*** \r\nОт 18.30 часа в НЧ „Напредък-1869“ ще се състои постановката „Сън в лятна нищ“ по Уилям Шекспир.  \r\n*** \r\nВ 17.00 часа на площад „Гоце Делчев“ коледната елха в града ще грейне.  \r\n*** \r\nОт 17.00 часа на централния площад в града ще бъдат запалени светлините на Коледната елха.  \r\n*** \r\nОт 11.30 часа в храм „Св. Николай“ в село Свети Никола ще бъде отслужено празничното богослужение от енорийски свещеник Василий Селемет по случай храмовия празник.  \r\n*** \r\nВ 08.15 часа е храм \"Успение Богородично\" в Нови Искър ще започне богослужение за празника Никулден. От 09.00 часа ще започне светата Литургия. От 12.00 часа ще започне раздаване на празничния курбан.  \r\n*** \r\nОт 11.00 часа в прескулба на БТА гражданска инициатива ще представи благотворителната инициатива „Най-хубавото се вижда със сърцето“.  \r\n*** \r\nОт 13.15 часа в пресклуба на БТА маестро Пламен Джуров ще даде пресконференция за концерта на Плевенската филхармония.  \r\n*** \r\nОт 15.00 часа при кръстовището за село Брестовец при км 13+800 на път II-35 Плевен – Ловеч председателят на Управителния съвет на Агенция „Пътна инфраструктура“ инж. Светослав Глосов ще открие рехабилитирания близо 12-километров участък от път II-35 Плевен – Ловеч. \r\n*** \r\nОт 09.00 часа Негово Високопреосвещенство Пловдивският митрополит Николай, ще оглави архиерейска света Литургия, в храм „Св. Николай Чудотворец” в  кв. „Христо Смирненски”.  \r\n*** \r\nВ 10.15 часа в двора на църквата „Св.Иван Рилски” ще бъде осветен и раздаден курбан за здраве и благополучие по случай празника на Св.Николай Чудотворец - Никулден. \r\n*** \r\nВ 10.30 часа пред църквата „Свети Климент Охридски” ще бъде раздаден курбан по случай празника на Свети Николай Чудотворец. \r\n*** \r\nВ 11.00 часа в Заседателната зала на Общината ще се състои пресконференция по повод откриващия уикенд на Пловдив – Европейска столица на културата 2019. На нея ще присъстват кметът и председател на УС на фондация \"Пловдив 2019\"  Иван Тотев заедно с ръководния екип на организацията. \r\n*** \r\nВ 11.00 часа пред храм „Свето Преображение Господне“ в ж.р. „Тракия“ ще бъде советен благотворителен обяд за Никулден. \r\n*** \r\nОт 11.00 часа при кръговото кръстовище на път II-49 Търговище - Разград и път II-51 Бяла - Попово - Лозница, в близост до село Трапище председателят на Управителния съвет на Агенция „Пътна инфраструктура“ инж. Светослав Глосов ще открие рехабилитираните 21 км от път II-49 Търговище – Разград. \r\n*** \r\nОт 9.30 часа епископ Поликарп ще оглави Архиерейска света Литургия в храм „Св. Николай Чудотворец“ в град Рила. \r\n*** \r\nОт 18.00 часа в Оперния театър ще се състои операта „Джоконда“. \r\n*** \r\nОт 09.00 часа в църквата „Св. Николай Мирликийски  Чудотворец“ в Смолян, квартал Устово, ще бъде отслужена празничната св. божествена Литургия от архиерейския наместник на Смолянска духовна околия Негово Високопреподобие архимандрит Висарион.  \r\n*** \r\nОт 12.00 часа на главната улица в града ще се състои тържествена церемония за откриването на паметника на Кара Кольо (Омарчалията). \r\n*** \r\nОт 17.00 часа на официална церемония ще бъдат включени светлините на коледната елха в Тополовград.  \r\n*** \r\nОт 14.00 часа ще се проведе заседание Общинския съвет на гр. Трън. \r\n*** \r\nОт 11.00 часа в пресклуба на БТА областното ръководство на СДС-Хасково ще даде пресконференция.", "date": "2018.12.05", "title": "Предстоящи събития в страната за 6 декември (Агенция „Фокус“)"}
{"url": "http://www.focus-news.net/news/2018/12/05/2598590/kyustendil-patyat-v-posoka-gkpp-gyueshevo-e-prohodim-pri-zimni-usloviya-nyama-obrazuvali-se-koloni-ot-chakashti-avtomobili-na-punkta.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. На места пътните настилки са мокри. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.12.05", "title": "Кюстендил: Пътят в посока ГКПП „Гюешево” е проходим при зимни условия, няма образували се колони от чакащи автомобили на пункта"}
{"url": "http://www.focus-news.net/news/2018/12/05/2598592/kmetat-na-plovdiv-ivan-totev-vazduhat-v-grada-se-podobryava-s-vsyaka-izminala-godina.html", "text": "Въздухът в Пловдив се подобрява с всяка изминала година. Това съобщи пред журналисти кметът на Пловдив Иван Тотев, предаде репортер на  Радио „Фокус”- Пловдив . Според Тотев това може да се види, ако се сравнят стойностите с тези от преди 10 години. По думите на кмета в града вече няма тежка промишленост, затворени са кожарските предприятия, които са замърсявали въздуха преди години. „Затова няма как сега въздухът да не е по-добър от преди 30 – 40 години”, каза кметът на Пловдив. Според него това са първите дни от тази година, в които има превишени норми на фини прахови частици. „Има си ясни причини за това и всеки знае какви са те – горенето на дърва и въглища и мъглата, която падна и се получи похлупак”, отбеляза Тотев. По думите му автомобилният трафик също е фактор за замърсяване. Иван Тотев посочи, че и тази година с 10 000 000 лева са повече събраните данъци от автомобили, без данъкът да е увеличаван. Това означава, че нови автомобили са се включили в пътната мрежа на Пловдив. \r\nЦветана ТОНЧЕВА", "date": "2018.12.05", "title": "Кметът на Пловдив Иван Тотев: Въздухът в града се подобрява с всяка изминала година"}
{"url": "http://www.focus-news.net/news/2018/12/05/2598578/pravnata-komisiya-prie-na-parvo-chetene-da-otpadne-nomeratsiyata-na-partiite-i-koalitsiite-v-byuletinata.html", "text": "Парламентарната правна комисия прие на първо четене промените в Изборния кодекс, внесени от ПГ на ГЕРБ и „Обединени патриоти“, предаде репортер на  Агенция „Фокус“ . „За“ гласуваха 14 депутати, трима бяха „против“.  \r\nГЕРБ и „Обединени патриоти“ настояват да отпадне изписването на номера пред партиите и коалициите в бюлетината за гласуване. Предложението цели да отпадне ефекта „15-15“, който изкривява изборния резултат. Ако номерацията отпадне, партиите и коалициите ще се подреждат по начина, по който са изтеглени в жребия. \r\nСпоред внесените промени дистанционното електронно гласуване трябва да се реализира поетапно, след провеждане на необходимите проучване и създаване на защити на резултатите. ГЕРБ и „Обединени патриоти“ предлагат „Информационно обслужване“ АД да изработва специализираните устройства за гласуване. А ЦИК да възложи разумен срок за това. Според ГЕРБ и „Обединени патриоти“ по този начин няма да се създадат предпоставки за изкривяване на изборния резултат. \r\nБиляна ИВАНОВА", "date": "2018.12.05", "title": "Правната комисия прие на първо четене да отпадне номерацията на партиите и коалициите в бюлетината"}
{"url": "http://www.focus-news.net/news/2018/12/05/2598591/ministar-neno-dimov-pregovorite-s-yulen-shte-sa-tezhki.html", "text": "Преговорите с „Юлен“ ще са тежки. Това каза министърът на околната среда и водите Нено Димов в предаването „Лице в лице” по  bTV  по повод преговорите, които трябва да води с фирма „Юлен” за промяна на концесионния договор за ски зоната в Банско. Димов заяви, че ще покани техни представители на среща. „Сигурно ще се преговаря сериозно, защото това е договор между две страни и те трябва да стигнат до приемливи решения”, отбеляза Димов и прогнозира, че преговорите ще са тежки. \r\nПо-рано Министерският съвет възложи на министъра на околната среда и водите да предприеме действия за изпълнение на предложенията на Главния прокурор на Република България за изменение и допълнение на концесионния договор от 21.12.2001 г. с „Юлен“ АД за предоставена концесия с предмет особено право на ползване върху част от територия, изключителна държавна собственост - част от територията на Национален парк „Пирин”, община Банско, „Ски зона с център Банско“.  \r\nС решението се възлага мандат на министъра на околната среда и водите да проведе преговори с концесионера „Юлен” АД за изменение и допълнение на концесионния договор при спазване на действащото законодателство, като се съобрази с предложенията на Главния прокурор на Република България.  \r\nСлед постигането на взаимно приемливо решение, министърът на околната среда и водите следва да внесе в Министерския съвет проект на решение за даване на съгласие за изменение и допълнение на концесионния договор в съответствие със Закона за концесиите.", "date": "2018.12.05", "title": "Министър Нено Димов: Преговорите с „Юлен“ ще са тежки"}
{"url": "http://www.focus-news.net/news/2018/12/05/2598593/ria-novosti-razgneveni-sarbi-sgotviha-na-cheverme-koza-izyala-20-hilyadi-evro.html", "text": "Домашната коза Белка изяла 20 хиляди евро на стопаните си от Централна Сърбия, предава  РИА Новости , като се позовава на местни медии. \r\nСемейство Симич от село Ранилович, разположено в предградията на Аранджеловац, на около 80 км южно от Белград, подготвили крупната сума за закупуването на земеделска земя. В очакване на продавача, те преброили сумата и я оставили на масата в домата си. На сутринта, когато стопанинът отишъл да храна добитъка си, не забелязал, че е оставил отворена входната врата на дома. „Козата Белка, която живееше при нас вече няколко години, е влязла в къщата и е изяла парите на масата“, разказва Милена Симич.  \r\nСъгласно думите й, когато се разбрало какво се е случило, съпругът й едва не получил удар. „Белка изяде всички пари на масата, останаха само около 300 евро, всичко останало бе сдъвкано и глътнато“, пояснява жената, като признава, че „оттогава мъжът мълчи, само седи и гледа в една точка“. \r\nПо данни на местните медии след инцидента Белка  била приготвена на чеверме.  Тереза Герова", "date": "2018.12.05", "title": "РИА Новости: Разгневени сърби сготвиха на чеверме коза, изяла 20 хиляди евро"}
{"url": "http://www.focus-news.net/news/2018/12/05/2598582/parlamentarnata-pravna-komisiya-prie-na-parvo-chetene-predlozhenieto-na-volya-da-ima-videonablyudenie-v-izbiratelnite-sektsii.html", "text": "Парламентарната правна комисия прие на първо четене промени в Изборния кодекс, внесени от ПГ на „Воля“, предаде репортер на  Агенция „Фокус“ . „За“ гласуваха 14 народни представители, трима се въздържаха. От „Воля“ предлагат в избирателните секции да се въведе видеонаблюдение. Така избирателите ще могат да наблюдават на живо изборния ден на сайта на районната избирателна комисия. Всеки гражданин ще може да подаде сигнал за нарушения в изборния процес. \r\nПо повод предложението за видеонаблюдение, председателят на ЦИК Ивилина Алексиева представи аргументи и в двете посоки. „Аргумент за въвеждането му е, че така ще се гарантира спокойно протичане на избирателния процес“, посочи тя и допълни, че видео наблюдението ще действа като превенция срещу нарушения и може да доведе до повишаване на доверието. „Аргументът против е, че видео наблюдението може да служи за контрол върху лица, дали са отишли да гласуват или не“, обясни Ивилина Алексиева и допълни, че не е ясно какво ще се случва със записа след края на изборния ден. \r\nОт „Воля“ искат да се промени и начинът, по който се формира съставът на районните избирателни комисии. Те настояват парламентарно представените партии и коалиции да предлагат брой членове, в зависимост от действителните гласове, които са получили на последните избори. Според „Воля“ така ще се намали възможността за манипулиране на изборните резултати. \r\nПредседателят на ЦИК Ивилина Алексиева обясни, че съставът на избирателните комисии не е от компетенцията на комисията. „Обръщаме внимание дали чисто математически това съотношение би могло да се спази“, коментира тя. \r\nОт ДПС обявиха, че подкрепят промените. От БСП изразиха положително становище по предложенията.  \r\nБиляна ИВАНОВА", "date": "2018.12.05", "title": "Парламентарната правна комисия прие на първо четене предложението на „Воля“ да има видеoнаблюдение в избирателните секции"}
{"url": "http://www.focus-news.net/news/2018/12/05/2598585/makfaks-makedoniya-nato-predupredi-kosovo-da-ne-sazdava-voyska.html", "text": "Генералният секретар на НАТО Йенс Столтенберг предупреди официална Прищина, че ще се сблъска с тежки последици, ако продължи процеса на трансформиране на Косовските сили за сигурност (КСС) в армия, предава македонската информационна агенция  „Макфакс“ . \r\nСпоред Столнтенберг този процес бива придвижван в много неадекватен момент и процедурите не се зачитат. Съответният коментар норвежецът направи в края на среща на външните министри на държавите-членки на НАТО, които обсъдиха ситуацията в Западните Балкани. \r\n„Това противоречи на съветите на много съюзници от НАТО, може да има сериозни последици за бъдещата евроатлантическа интеграция на Косово\", предупреди генералният секретар на Алианса на срещата в Брюксел. \r\nКосовските власти обявиха, че ще приемат закон за трансформиране на косовските сили на 14 декември. В тази връзка Столенберг заяви, че ако официална Прищина продължи този процес, тогава НАТО ще обмисли ангажимента си към Косово. \r\nЗапитан за последствията, норвежецът заяви, че той ще бъде в компетенцията на най-висшия консултативен орган на организацията, който ще обсъди и приеме конкретни мерки по отношение на Косово. Тереза Герова", "date": "2018.12.05", "title": "„Макфакс“ (Македония): НАТО предупреди Косово да не създава войска"}
{"url": "http://www.focus-news.net/news/2018/12/05/2598597/veliko-tarnovo-nad-30-sotsialni-uslugi-ot-obshtinata-predlagat-rachno-izraboteni-suveniri-kartichki-i-podaratsi-na-koledniya-bazar-v-grada.html", "text": "Над 30 социални услуги от Великотърновска община предлагат ръчно изработени сувенири, картички и подаръци на Коледния базар във Велико Търново. Те са изработени от потребителите и се продават в безвъзмездно предоставена къщичка, каза в предаването  „Царевград Търнов – славата и величието на България“  на  Радио „Фокус“  Росица Димитрова, директор на Дирекция „Социални дейности и здравеопазване“ в Общината. Мотото на кампанията и тази година е „Ние можем“, а настоящото издание е 12-то. „за нас това е една от възможностите, с която ние можем да покажем на цялата общественост талантите, уменията и подкрепата, която получават нашите потребители – деца, младежи и възрастни хора, без значение дали имат здравословни проблеми или не. Така до 30 декември, по специален график, в базара ще се включат всички над 30 социални услуги в общината, които са съфинансирани с държавни средства“, обясни още Росица Димитрова. Тя припомни, че всеки, който иска да помогне, може да се отбие в центъра, да дари скромна сума и да се сдобие  с уникален подарък. Графикът за това в кой ден каква услуга се представя е поместен на интернет сайта на Общината, в секция „Социални дейности“ и е залепен на самата къщичка. „Със събраните средства всяка една институция ще реши какво ще прави. Някой ги влагат в купуването на нови материали, а други ги използват за организиране на екскурзии. Пак подчертавам всеки сам решава от какво има нужда“, каза още Димитрова. \r\nЛуиза ТРАНЧЕВА", "date": "2018.12.05", "title": "Велико Търново: Над 30 социални услуги от общината предлагат ръчно изработени сувенири, картички и подаръци на Коледния базар в града"}
{"url": "http://www.focus-news.net/news/2018/12/05/2598598/sport-etar-pobedi-botev-vratsa-s-21-bozhinov-otnovo-belezhi.html", "text": "Етър спечели домакинството си от 18-ия кръг на Първа лига срещу Ботев (Враца) с 2:1 и по този начин спря серията от четири поредни победи на гостите. Попаденията за домакините, които играха повече от 30 минути с човек повече заради червен картон на Венцислав Керчев, отбелязаха Даниел Младенов и Венцислав Василев преди почивката. За Ботев Враца бе точен Валери Божинов, който отбеляза 7-ия си гол в 9 срещи от началото на шампионата.   \r\nТака Етър спечели три точки и с 27 вече е 7-и. Ботев (Враца) остава място по-долу, като изостава с три точки. \r\nВенцислав ДРАГОМАНОВ", "date": "2018.12.05", "title": "Спорт: Етър победи Ботев Враца с 2:1, Божинов отново бележи"}
{"url": "http://www.focus-news.net/news/2018/12/05/2598596/sliven-trafikat-v-oblastta-e-intenziven.html", "text": "Няма въведени ограничения за движението по пътищата в област Сливен. Трафикът е интензивен, съобщиха от  Областното пътно управление . \r\nЗатворени за тежки автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти се извършват по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.12.05", "title": "Сливен: Трафикът в областта е интензивен"}
{"url": "http://www.focus-news.net/news/2018/12/05/2598594/borislav-yordanov-obshtinsko-predpriyatie-tsarevgrad-tarnov-vseki-koyto-doyde-na-koledniya-bazar-v-tsentara-na-veliko-tarnovo-mozhe-da-nameri-neshto-za-sebe-si-i-za-blizkite-si.html", "text": "Всеки, който дойде на Коледния базар в центъра на Велико Търново, може да намери нещо за себе си и за близките си. Това каза в предаването  „Царевград Търнов – славата и величието на България“  на  Радио „Фокус“  Борислав Йорданов, управител на Общинското предприятие „Царевград Търнов“. През настоящата година в центъра на града, в парк „Марно поле“, са подредени 25 дървени къщички, в които се предлагат най-разнообразни продукти.  \r\n„Имаме кът за хранене, отделно имаме козуначени коминчета. Всичко характерно за сезона. Има шапки, чорапи, шалове, сувенири, картички, магнити и много други неща. Смятам, че всеки един, който мине от тук, може да намери какво да си купи за подарък. Стремим се да поддържаме голямо разнообразие“, коментира още Йорданов. На базара има и къщичка на Дядо Коледа, където децата от града и общината могат да оставят своите писма с желания. Освен това жителите и гостите на Търново могат да се повозят на виенско колело или да се забавляват на стрелбище. Осигурен е специален автобус, които превозва малчуганите от градините в града до парка, където те също се включват в коледната магия и получават специални коледни лакомства. \r\nЛуиза ТРАНЧЕВА", "date": "2018.12.05", "title": "Борислав Йорданов, Общинско предприятие „Царевград Търнов“: Всеки, който дойде на Коледния базар в центъра на Велико Търново, може да намери нещо за себе си и за близките си"}
{"url": "http://www.focus-news.net/news/2018/12/05/2598599/ministar-petya-avramova-dogovori-za-25-mlrd-lv-sa-sklyucheni-do-momenta-po-operativna-programa-regioni-v-rastezh.html", "text": "От общо 514 км републикански пътища, които ремонтираме през тази година, 247 км се обновяват с 230 млн. лв. от Оперативна програма „Региони в растеж“ 2014-2020 г. Това оповести министърът на регионалното развитие и благоустройството Петя Аврамова по време на втората част на Годишното информационно събитие на оперативната програма, което се проведе в НДК, съобщиха от пресцентъра на  министерството . Министър Аврамова посочи, че това са предимно второкласни и третокласни пътища в различни области, които са важни не само за живота на хората по места, но и за всички български граждани. Тя даде пример с пътя от Враца до пещерата „Леденика“, който се ремонтира с европейски средства. С реализацията на проекта ще се подобри достъпът до една от най-красивите природни забележителности в България в Природен парк „Врачански Балкан“. „А това означава повече туристи, повече бизнес, повече икономически активности. Означава също по-безопасно пътуване за всички нас, за нашите близки, приятели, деца“, каза министър Аврамова.  \r\nСред знаковите пътни обекти са и ремонтите на отсечките Пловдив-Асеновград, Варна-Добрич, Чирпан-Симеоновград, Добрич-Кардам, които също се финансират от ОПРР. Министърът отчете още, че през изминалата година със средства по ОПРР са обновени десетки улици, булеварди и паркове, подобрена е енергийната ефективност на обществени и жилищни сгради. Сред най-успешните проекти на програмата са и тези за реконструкция на учебната инфраструктура в цялата страна, които допълват правителствената политика за подобряване на образованието. \r\nМинистър Аврамова отчете, че към момента по оперативната програма са сключените 525 договора за предоставяне на безвъзмездна финансова помощ на обща стойност 2,5 млрд. лв. или 83% от бюджета й. Разплатените средства към бенефициенти са 43% от договорената сума или малко под 1,1 млрд. лв. 53 са приключилите проекти на стойност над 50 млн. лева. Програмата е сред отлично изпълняваните в страната, подчерта Петя Аврамова.  \r\nРегионалният министър посочи, че през 2019 г. една от стратегическите задачи на ОПРР ще бъде разработването на новата оперативна програма, като процесът е обвързан с кохезионната политика на ЕС за периода 2021 - 2027 г. „Новата цел на тази политика - „Европа - по-близо до гражданите“, и въвеждането на по-гъвкав подход за многофондово финансиране ще ни дадат възможност да се фокусираме върху спецификите, нуждите и потенциала на конкретните територии. А това е предпоставка за изпълнение на инвестиции с по-висока добавена стойност, коментира тя. \r\nМинистърът на регионалното развитие и благоустройството поздрави екипа на Управляващия орган на ОПРР за постигнатите резултати. „Работете все така усърдно и качествено“, пожела им тя. \r\nПървата част на Годишното информационно събитие беше финалът на кампанията „Моят град е моята крепост“, което се състоя на 4 ноември в зала 1 на НДК с водещи Димитър Рачков и Васил Василев – Зуека. \r\nСред участниците в днешния форум бяха заместник-министрите на регионалното развитие и благоустройството и на културата – Деница Николова и Амелия Гешева, Николай Станков – съветник на министъра на регионалното развитие и благоустройството, кметове на общини и представители на други бенефициенти.", "date": "2018.12.05", "title": "Министър Петя Аврамова: Договори за 2,5 млрд. лв. са сключени до момента по Оперативна програма „Региони в растеж“"}
{"url": "http://www.focus-news.net/news/2018/12/05/2598600/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-pavlikeni-i-selo-gorna-studena.html", "text": "В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонт. От Агенция „Пътна инфраструктура“ съобщиха за  Радио „Фокус“ – Велико Търново , че дейностите трябва да приключат до края на октомври. Трафикът в района се  пропуска последователно в двете посоки от регулировчици. Условията за пътуване в областта са нормални за сезона. Времето е облачно, със слаби превалявания от дъжд. Настилките са мокри, на места заснежени и проходими при зимни условия. Движението по главните и второстепенни пътища в региона е интензивно. Ограничен е трафикът в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Прохода на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все пак да карат внимателно. \r\nЛуиза ТРАНЧЕВА", "date": "2018.12.05", "title": "Велико Търново: В едната лента се осъществява движението в участък от пътя между Павликени и село Горна Студена"}
{"url": "http://www.focus-news.net/news/2018/12/05/2598602/predstoyashti-mezhdunarodni-sabitiya-za-6-dekemvri-agentsiya-fokus.html", "text": "Започва двудневната среща на страните-членки на ОПЕК. \r\n***  Навършва се една година от решението на президента на САЩ Доналд Тръмп да премести американското посолство в Израел от Тел Авив в Ерусалим. \r\n***  Общото събрание на ООН ще гласува предложена от САЩ проекторезолюция за осъждане на ХАМАС за ударите срещу Израел. \r\n***  В Испания отбелязват 40-годишнината от Конституцията, приета след смъртта на Франко. \r\n***  В парламента на Обединеното кралство продължават дебатите за Брекзит. \r\n***  Очаква се началото на мирните преговори за Йемен, водени под егидата на ООН.  \r\n***  Владимир Путин ще бъде домакин на среща на ЕАИО. \r\n***  Ще се проведе министерска среща на ОССЕ. \r\n***", "date": "2018.12.05", "title": "Предстоящи международни събития за 6 декември (Агенция „Фокус“)"}
{"url": "http://www.focus-news.net/news/2018/12/05/2598604/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79, второкласен път 19 Симитли-Гоце Делчев и АМ „Струма“ в областта. Няма регистрирани тежки пътни инциденти през изминалия ден по пътищата от републиканската пътна мрежа в региона. По усойните места и високите части има заледени и заснежени участъци. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nИнтензивен е трафикът по главните улици и булеварди в областния град, пътните настилки са сухи. Градският транспорт се движи по разписание. Всички светофарни уредби в града са изправни. \r\nЛора КАЛЧЕВА", "date": "2018.12.05", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/12/05/2598601/sofiya-vavezhda-se-organizatsiya-na-dvizhenieto-za-provezhdane-na-sabitie-v-posolstvoto-na-republika-polsha-na-6-dekemvri.html", "text": "Въвежда се организация на движението в София за провеждане на събитие в посолството на Република Полша на 6 декември. Това съобщиха от пресцентъра на  Столична община . \r\nОт 08.00 до 16.00 часа на 6 декември 2018 г. се забраняват престоят и паркирането на пътни превозни средства, с изключение на автомобилите на участниците в събитието по:  \r\n- ул. „Хан Крум” между бул. „Евлоги и Христо Георгиеви” и ул. „Любен Каравелов”;  \r\n- ул. „Любен Каравелов” между ул. „6-ти септември” и ул. „Хан Крум”.  \r\nОт 14.00 до 16.00 часа на 6 декември 2018 г. се забранява влизането на пътни превозни средства в двете посоки, с изключение на автомобилите на гостите поканени на приема само при необходимост и по преценка на отдел „Пътна полиция” при СДВР по:  \r\n- ул. „Хан Крум” между бул. „Евлоги и Христо Георгиеви” и ул. „Любен Каравелов”;  \r\n- ул. „Любен Каравелов” между ул. „6-ти септември” и ул. „Хан Крум”.", "date": "2018.12.05", "title": "София: Въвежда се организация на движението за провеждане на събитие в посолството на Република Полша на 6 декември"}
{"url": "http://www.focus-news.net/news/2018/12/05/2598607/nimh-utre-valezhite-ot-dazhd-i-snyag-shte-sprat-minimalnite-temperaturi-shte-sa-mezhdu-minus-4-i-1.html", "text": "Атмосферното налягане е по-високо от средното за месеца и през деня още малко ще се повиши. През нощта само на отделни места в централните и източните райони на страната ще има превалявания, които в Предбалкана ще са от слаб сняг, в ниските части - от слаб дъжд. В Дунавската равнина преваляванията ще са от дъжд и от сняг и там на изолирани места е възможно да се образуват поледици. До сутринта преваляванията ще спрат. Вятърът ще е до умерен - в Източна България ще се ориентира от север-североизток, в Западна ще остане от северозапад. Преобладаващите минимални температури ще са между минус 4° и 1°. През деня облачността от запад ще продължи да се разкъсва и намалява и около обяд над много райони ще е предимно слънчево. Вятърът в почти цялата страна ще се ориентира от север-североизток и с него дневните температури слабо ще се понижат; максималните ще са предимно от 2° до 7°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Евгения Егова. \r\nПо Черноморието в сутрешните часове все още на отделни места ще е със слаб валеж от дъжд, но след обяд облачността ще се разкъсва и намалява. Ще духа умерен до силен вятър от север. Максималните температури ще са от 2° в северните райони, до 5° в южните. Температурата на морската вода е 9-10°. Вълнението на морето ще бъде 4 бала, в заливите – 3 бала. \r\nНад планините до сутринта на отделни места все още ще превалява слаб сняг. От запад облачността ще продължи да се разкъсва и намалява, най-късно над източните райони и ще преобладава слънчево време. Вятърът ще е умерен до силен от север-североизток и с него температурите слабо ще се понижат. Максималната на височина 1200 метра ще е около 0°, на 2000 метра – около минус 5°. \r\nВ петък и събота в западната половина от страната ще е почти тихо и в равнинната част отново ще има условия за мъгли и ниска облачност, на места - трайни и температурите там ще остават ниски, близки до 0°. Повече слънце и затопляне ще има в източната половина от страната и в планините, особено по северните склонове, където ще се появи югозападен вятър, в събота и ще се усили; там дневните температури ще се повишат и през втория ден в отделни райони ще достигнат 10°-15°. През нощта срещу неделя и в неделя от югозапад ще започнат валежи, в планините – от сняг, в равнинната част от страната - отначало от дъжд. От северозапад, с усилване на вятъра, ще започне понижение на температурите и в западната половина от страната дъждът ще се примесва и ще преминава в сняг. В Източна България температурите все още ще са високи и ще вали дъжд.", "date": "2018.12.05", "title": "НИМХ: Утре валежите от дъжд и сняг ще спрат, минималните температури ще са между минус 4° и 1°"}
{"url": "http://www.focus-news.net/news/2018/12/05/2598608/tihomir-bezlov-v-balgariya-nyama-grupi-koito-biha-se-vazpolzvali-ot-otkritoto-rekordno-kolichestvo-nezakonno-orazhie-to-veroyatno-e-prednaznacheno-za-navan.html", "text": "В България няма групи, които биха се възползвали от откритото рекордно количество незаконно оръжие, то вероятно е предназначено за навън. Това каза в обзорното предаване „Това е България“ на  Радио „Фокус“  Тихомир Безлов, старши анализатор от Центъра за изследване на демокрацията. Той уточни, че използването на автоматично оръжие в България е рядко през последните години и откриването на подобно количество не се е случвало от 90-те години насам. „Прави впечатление, че е открито огромно количество автоматично оръжие и спусъци от гранатомети. Тоест, това не е просто оръжие за криминална група, която прави обири и въоръжени грабежи. Това изглежда като нещо много сериозно и не е ясно в крайна сметка, дали не става дума за канал за терористична група.“ Тихомир Безлов определи проведената акция, в която държавата е платила за част от оръжията като контролирана доставка, като правилен ход, защото по този начин разследващите достигат до много квалифицирана криминална група. Важно е да се уточни дали оръжията са произведени в България или са внесени отвън, каза още анализаторът и добави, че такива автомати се произвеждат също и в Централна Европа.", "date": "2018.12.05", "title": "Тихомир Безлов: В България няма групи, които биха се възползвали от откритото рекордно количество незаконно оръжие, то вероятно е предназначено за навън"}
{"url": "http://www.focus-news.net/news/2018/12/05/2598605/evrodeputatat-andrey-novakov-gerbenp-za-2019-g-balgariya-poluchava-nad-44-mlrd-lv-evropeyski-sredstva.html", "text": "Европейският парламент (ЕП) и Съветът се споразумяха по бюджет 2019 на ЕС, оповести българският евродепутат от ГЕРБ/ЕНП Андрей Новаков, който е част от преговорния екип. Това се случи след последният кръг от извънредни преговори в Брюксел, продължили безпрецедентно дълго, съобщиха от пресцентъра на  ПП ГЕРБ . \r\n„Броени часове преди да изтече времето за преговори двете институции си стиснаха ръцете върху бюджет в размер на почти 166 млрд. евро. За поредна година България е сред държавите, получаващи най-много спрямо вноската си. За 2019г. очакваме междинни плащания в размер на 4.47 млрд. лв. европейски средства за кохезионна политика и за земеделие“, заяви Новаков след края на преговорите.   \r\n„В резултат на бюджет 2019 на ЕС страната ни очаква да получи 1.5 млрд. лв. за инфраструктура, както и над 1.5 млрд. лв. директни плащания за фермерите. Само за периода 2014-2018г. страната ни е получила над 6.8 млрд. лв. директни плащания към фермерите, а за периода 2019-2020г. очакваме още над 3 млрд. лв.“, допълни Новаков.  \r\nСпоред българския евродепутат от ГЕРБ/ЕНП, очакваните междинни плащания по Програмата за развитие на селските райони ще възлязат на над 1 млрд. лв., а очакваните средства по Европейския социален фонд и Инициативата за младежка заетост ще достигнат допълнителни  342 млн. лв.   \r\nПреговорите по бюджет 2019 на Съюза бяха в застой до днес, след като помирителните срещи през ноември приключиха без резултат. Процедурата доведе до втори проект на бюджет от страна на Европейската комисия (ЕК), а липсата на споразумение по-рано днес щеше да доведе до забавяне с месеци на директните плащания за фермерите и невъзможност за осигуряването на 400 хил. гранта по програма „Еразъм+.", "date": "2018.12.05", "title": "Евродепутатът Андрей Новаков, ГЕРБ/ЕНП: За 2019 г. България получава над 4.4 млрд. лв. европейски средства"}
{"url": "http://www.focus-news.net/news/2018/12/05/2598609/ministar-nikolina-angelkova-provede-rabotna-sreshta-s-poslanik-anatoliy-makarov-i-turoperatori-raboteshti-na-pazar-rusiya.html", "text": "Руската федерация е сред най-важните генериращи пазари за българския туризъм и оказва съществено влияние върху диверсификацията на услугите в сектора. През миналата година и до момента Русия заема пета позиция в класацията за входящ туризъм у нас като брой посещения. През 2017-а те са били близо 558 000, а през първите десет месеца на 2018 г. – над 496 000. Това заяви министърът на туризма Николина Ангелкова на работна среща с посланика на Руската федерация у нас Н. Пр. Анатолий Макаров, на която присъстваха и представители на руския и българския бизнес, съобщиха от пресцентъра на  министерството . Участниците в дискусията обсъдиха различни мерки и инициативи за увеличаване интереса на туристите от двете страни.   \r\nМинистър Ангелкова благодари на дипломата и чрез него на ръководителя на Федералната агенция по туризъм на Руската федерация Олег Сафонов за изключително доброто двустранно партньорство, което насърчава взаимния туристически интерес. Имаме редица съвместни инициативи както за културно-исторически и поклоннически маршрути, така и за стимулиране на организирания детския отдих, посочи тя. Министърът припомни също, че заедно с посланик Макаров проведоха обиколки из детските лагери по Българското Черноморие, за да се провери качеството на услугите и сигурността на пребиваването на подрастващите. Руската страна винаги е подчертавала, че България се предпочита като дестинация от руснаците и за това, че е безопасна и спокойна дестинация, която предлага голямо разнообразие от зимен, летен и специализиран туризъм, каза още тя. \r\nМожем да си сътрудничим още по-активно за стимулиране интереса на руските туристи към балнео-, СПА и уелнес пакетите, както и към фестивалния и поклонническия туризъм, посочи министърът. Тя обърна внимание върху важността на международните туристически изложения, на които България се представя като дестинация за четири сезона. Паралелно ще се развиват още по-усилено контактите и с руските региони, за да популяризираме страната си като привлекателно място на туристическата карта. България ще продължи активното си партньорство и с Асоциацията на туроператорите н Русия (АТОР), защото интересът на нейните членове към страната ни е висок. \r\nМинистър Ангелкова увери, че Министерството на туризма и българското Външно министерство работят последователно за оптимизиране на организацията на визовите ни центрове във федерацията с допълнителен персонал, за да може руските граждани да оформят по-бързо документите си за пътуване у нас. Освен това ще продължи да функционира и телефонът за руски туристи, който министерството откри след създаването си като самостоятелна администрация. Той помага на руските гости не само за да ги ориентира за местата за посещаване и отсядане, но и при необходимост от съдействие. \r\nПосланик Макаров съобщи, че основен акцент в двустранните отношения в сектора е сигурността на туристите. Той оцени високо работата на министерството и на българските дипломати, които създават благоприятна среда за пребиваване на руските туристи. Дипломатът оцени важността на рекламата за туризма и ролята на медиите, за да се популяризират не само големите курорти, но и вътрешността на страната,  термалните източници и др. \r\nМинистър Ангелкова информира, че е стартирала интегрирана комуникационна кампания на пазар Русия, която се очаква да направи страната ни още по разпознаваема като дестинация за руските туристи. Тя подчерта, че работим целенасочено със световни туроператори като ТУИ и „Томас Кук“, включително и на пазар Русия. \r\nГенералният консул на Руската федерация във Варна Владимир Климанов също участва в срещата и заяви, че летният сезон е дал много добри резултати.  \r\nТърговският представител на федерацията в България Константин Артюшин посочи, че руските туристи обичат да посещават България и изрази надежда, че техният брой ще се увеличава. В Русия според него се обръща внимание на новите направления в отрасъла като риболовен и исторически туризъм и изрази готовност да съдейства на български туроператори да открият нови партньори, включително и в регионите. На смесената комисия  е договорено да се организира и българо-руски туристически форум. Министър Ангелкова подкрепи идеята и предложи датата му да се уточни за март или април догодина.  \r\nОт ръководството на курорта Албена потвърдиха за  интерес от руски туристи и изтъкнаха потенциала си да приемат повече спортни групи, участници в профилирани спортни лагери и за организиран детски отдих.  \r\nАндрей Громов, генерален консул на Руската федерация в Русе, се спря на неизползваните възможности за разширяване на активните сезони и за практикуване на различни видове туризъм – балнео- и СПА, културно-исторически, круизи по Дунав и др.", "date": "2018.12.05", "title": "Министър Николина Ангелкова проведе работна среща с посланик Анатолий Макаров и туроператори, работещи на пазар Русия"}
{"url": "http://www.focus-news.net/news/2018/12/05/2598606/plovdiv-izdirva-se-50-godishniyat-nikolay-stoyanov-dupinov-ot-oblastniya-grad-koyto-e-v-neizvestnost-ot-10-oktomvri.html", "text": "Издирва се 50-годишният Николай Стоянов Дупинов от град Пловдив. Това съобщи за  Радио „Фокус“ - Пловдив  говорителят на ОДМВР.  \r\nМъжът се издирва по молба на близките му. На 10 октомври той излязъл от дома си, отивайки на работа и оттогава е в неизвестност. Мъжът е висок около 170 см, с нормално телосложение, прошарена къса коса и тъмни очи. Бил е облечен с работни дрехи с надписи на БДЖ. \r\nХората, които разполагат с информация за издирвания, могат да сигнализират на тел. 112, 032/932-006, 932-195 или в най-близкото поделение на МВР.", "date": "2018.12.05", "title": "Пловдив: Издирва се 50-годишният Николай Стоянов Дупинов от областния град, който е в неизвестност от 10 октомври"}
{"url": "http://www.focus-news.net/news/2018/12/05/2598612/vidin-godishna-nagrada-mlad-dobrovolets-be-uchredena-v-grada.html", "text": "Годишна награда „Млад доброволец“ бе учредена във Видин, предаде репортер на  Радио „Фокус“-Видин . Наградата е учредена от Сдружение „Активно общество“. Сдружението ще раздаде награди в още 6 категории  – „Млад предприемач“, „Млад експерт“, „Млад лидер“, „Постижения в областта на образованието и науката“, „Постижения в областта на спорта“ и „Постижения в областта на културата“. От „Активно общество“ уточниха, че целта е да бъдат стимулирани младежите, които работят в региона.  Номинираните в различните категории трябва да са на възраст между 15 и 29 навършени години и да живеят на територията на област Видин. Номинации могат да се подават в офиса и на сайта на организацията до 20 януари. Наградите ще бъдат връчени в началото на февруари.  \r\nНаградите бяха учредени по повод Световния ден на доброволеца – 5 декември. \r\nАнна ЛОЗАНОВА", "date": "2018.12.05", "title": "Видин: Годишна награда „Млад доброволец“ бе учредена в града"}
{"url": "http://www.focus-news.net/news/2018/12/05/2598629/arhimadrit-antim-s-praznichna-liturgiya-shestvie-i-kurban-otbelyazvame-praznika-na-sveti-nikolay-vav-vidin.html", "text": "С празнична литургия, шествие и курбан отбелязваме празника на свети Николай във Видин, каза за  Радио „Фокус“-Видин  архимандрит Антим, протосингел на Видинската митрополия. Той посочи, че празничната литургия ще бъде отслужена в митрополитския храм „Свети Николай“ от митрополит Даниил. След празничната литургия в храма ще бъде запалено кандило във формата на кораб, което е дарение на църквата. От храма ще тръгне и празнично шествие до брега на река Дунав, оглавявано от Негово високопреосвещенство Даниил и кмета на Общината Огнян Ценков. Там от катер на „Гранична полиция“-Видин ще бъде потопена в реката икона Свети Николай. Ще бъде раздаден и празничен курбан. \r\nАнна ЛОЗАНОВА", "date": "2018.12.05", "title": "Архимадрит Антим: С празнична литургия, шествие и курбан отбелязваме празника на свети Николай във Видин"}
{"url": "http://www.focus-news.net/news/2018/12/05/2598595/nezavisen-makedoniya-zapochna-parviyat-publichen-debat-za-promenite-v-konstitutsiyata-na-makedoniya.html", "text": "В правителството на Македония започна първия дебат в рамките на публичните дискусии за конституционните промени, произтичащи от Преспанското споразумение, съобщава електронното издание на скопския вестник  „Независен“ . \r\nОсвен министър-председателя Зоран Заев, позициите си за четирите проектоизменения в Конституцията ще представят също и университетските професори Владо Поповски и Любомир Фръчковски, едни от създателите на Основния закон на югозападната ни съседка.  \r\nПубличният дебат ще продължи пет дни, а според доклада правителството, като предлагащо конституционните промени, трябва да подготви проектоизмененията и да ги внесе в парламента. Приемането им изисква мнозинство от две трети. Тереза Герова", "date": "2018.12.05", "title": "„Независен“ (Македония): Започна първият публичен дебат за промените в Конституцията на Македония"}
{"url": "http://www.focus-news.net/news/2018/12/05/2598610/the-jerusalem-post-moskva-predlozhi-rezervirana-podkrepa-za-izraelskata-operatsiya-sreshtu-mrezhata-ot-tuneli-na-hizbula.html", "text": "Москва предложи резервирана подкрепа за усилията на Израел да неутрализира терористичните тунели от Ливан, като същевременно изрази надежди, че действията му няма да влязат в противоречие с Резолюция 1701 на Съвета за сигурност на ООН, отбелязва вестник  The Jerusalem Post . \r\nСъответната резолюция е от 2006 г. и с нея се слага край на втората Израелско-ливанска война. В документа се призовава за зачитане на т.нар. синя линия, или установената граница между двете страни. \r\nРуското посолство в Израел публикува съобщение, в което се казва, че „няма съмнение, че Израел има право да защитава националната си сигурност, включително да предотврати незаконното влизане на когото и да било в страната\". \r\nСъщевременно текстът продължава по следния начин: „Надяваме се действията, предприети за тази цел, да не противоречат на Резолюция 1701 на Съвета за сигурност на ООН\". \r\n„Туитът“ е парафразиран и съкратен, поясни говорителят на Министерството на външните работи на Руската федерация Мария Захарова. Съгласно думите й, Русия се надява, че ЮНИФИЛ ще изпълни мисията си за мониторинг в Южен Ливан и „няма да позволи никакви нарушения\". \r\nЗахарова също така заяви, че Москва призова всички страни „да покажат необходимата отговорност и сдържаност, за да избегнат провокативни стъпки и сурови изявления, които могат допълнително да влошат напрегнатата ситуация\". \r\nСъщевременно говорителите на израелската армия и правителството съобщиха, че операцията се провежда от страната на границата на Израел, но няма гаранция, че в даден момент тя няма да се прехвърли на ливанската земя.  \r\nКоментарите на Москва идват ден, след като САЩ подкрепиха безрезервно операцията. Съветникът по националната сигурност на САЩ Джон Болтън направи изявление, в което подчерта, че САЩ „твърдо подкрепят усилията на Израел да защити суверенитета си и призовава „Хизбула“ да спре изграждането на тунели в Израел и да се въздържа от ескалация и насилие\". Тереза Герова", "date": "2018.12.05", "title": "The Jerusalem Post: Москва предложи резервирана подкрепа за израелската операция срещу мрежата от тунели на „Хизбула“"}
{"url": "http://www.focus-news.net/news/2018/12/05/2598613/a1-on-makedoniya-vmro-dpmne-organizira-protest-pred-makedonskoto-pravitelstvo.html", "text": "С македонски знамена и плакати с лозунги срещу правителството на премиера Зоран Заев привърженици на  ВМРО-ДПМНЕ се събраха пред централата на партията, откъдето заедно с лидера й Християн Мицковски и други членове на опозицията започнаха протестен марш, предава скопската електронна медия  A1 On . \r\nШествието преминава под звуците на химна на ВМРО-ДПМНЕ, както и на други македонски песни. Чуват се скандирания „Македония, Македония“, „Едно име имаме“ и „Оставка“. \r\nМедията припомня, че ВМРО-ДПМНЕ организира протест пред сградата на правителството в Скопие и миналата сряда. Тереза Герова", "date": "2018.12.05", "title": "A1 On (Македония): ВМРО-ДПМНЕ организира протест пред македонското правителство"}
{"url": "http://www.focus-news.net/news/2018/12/05/2598632/d-r-yanka-draganova-rzi-varna-ochakvame-gripnata-epidemiya-vav-varna-da-bade-prez-yanuari-ili-nachaloto-na-fevruari.html", "text": "Очакваме грипната епидемия във Варна да бъде през януари или началото на февруари. Това съобщи за  Радио „Фокус“ – Варна  д-р Янка Драганова, директор на дирекция „Надзор на заразните болести“ към Регионалната здравна инспекция (РЗИ). „Наблюдава се постепенно увеличаване на заболеваемостта, но то все още не е драстично“, обясни д-р Янка Драганова. Леко повишаване на броя на болните за последната седмица има само в групата от 5 до 14-годишна възраст.  \r\nСпоред данните на РЗИ болните в града са 75.29 на 10 000, а в страната - 118.72 на 10 000. В сравнение с предходната седмица има понижаване на регистрираните случаи на остри респираторни заболявания и грип. Д-р Янка Драганова допълни, че към този момент още не може да се каже какви са щамовете на вирусите във Варненска област. „От нашата лаборатория сме изпратили 17 серума за изследване до Националната лаборатория, но все още нямаме резултат,“ обясни още д-р Драганова. Според нея до края на месеца РЗИ ще получи резултатите, за да определи какви вируси циркулират в града. Здравната институция ще продължи да изпраща проби преди настъпването на грипната епидемия през януари.", "date": "2018.12.05", "title": "Д-р Янка Драганова, РЗИ – Варна: Очакваме грипната епидемия във Варна да бъде през януари или началото на февруари"}
{"url": "http://www.focus-news.net/news/2018/12/05/2598633/plovdiv-novi-10-parkomata-sa-montirani-v-sinya-zona-v-grada.html", "text": "Нови 10 паркомата са монтирани в „Синя зона“ в Пловдив. Това съобщиха за  Радио „Фокус“ – Пловдив  от Общинско предприятие „Паркиране и репатриране“. Броят на паркоматите в града вече е 33.  Те са разположени на възлови места в Пловдив и целта е както да се улеснят гражданите, така и да се ограничи субективният фактор. Нови автомати за таксуване има на кръстовището на ул. „Булаир“ с ул. „Кръстю Пастухов“, на ул. „Любен Каравелов“ – срещу ул. „Радецки“, на ул. „Патриарх Евтимий“ – пред ДКЦ-1, на ул. „Хан Кубрат“ – зад съда, на ул. „Цанко Дюстабанов – до университета, в началото и края на ул. „Отец Паисий“, а 3 броя са монтирани на ул. „Опълченска“. Машините са особено предпочитани при кратковременно паркиране, тъй като с тях жителите и гостите на града могат да се таксуват с 1 лев за 30 минути. Софтуерът на паркоматите е програмиран така, че след работното време на „Синя зона“, в неделите дни и на официалните празници те не таксуват. Идеята е този начин на заплащане да продължи да се утвърждава, като се предвижда догодина да бъдат доставени още 20 автомата.", "date": "2018.12.05", "title": "Пловдив: Нови 10 паркомата са монтирани в „Синя зона“ в града"}
{"url": "http://www.focus-news.net/news/2018/12/05/2598634/ria-novosti-kiev-posochi-uslovie-za-otmyana-na-voennoto-polozhenie.html", "text": "Министър-председателят на Украйна Володимир Гройсман допусна, че действащото военно положение в няколко области на страната може да бъде отменено предсрочно, предава  РИА Новости . \r\n„Ако не усещаме никаква опасност, то няма основание за продължаване на военното положение. Също така, ако ситуацията се нормализира, може да се помисли за предсрочното му прекратяване“, обяви Гройсман \r\nПо-рано депутатът от Радата, Иван Винник, заяви, че военното положение може да продължи, ако „наложената от Русия“ ситуация не се нормализира. \r\nВърховната Рада одобри указ на президентът на Украйна за въвеждане на военно положение в десет области на страната за 30 дни. \r\nПревод и редакция: Калоян Пенков", "date": "2018.12.05", "title": "РИА Новости: Киев посочи условие за отмяна на военното положение"}
{"url": "http://www.focus-news.net/news/2018/12/05/2598611/ana-barnabich-v-komentar-za-sazdavaneto-na-kosovskata-armiya-nyadyavam-se-sarbiya-da-ne-izpolzva-voyskite-si-no-tova-e-edna-ot-optsiite-na-masata.html", "text": "Коментирайки решението за обявяване на създаването на косовска армия, лидерът на кабинета в Белград Ана Бърнабич изрази надежди, че Сърбия няма да използва войските си, предава електронната медия  B92 . \r\nОбръщайки се пред журналисти в рамките на пресконференция след заседанието на правителството в Белград, Бърнабич призна, че „това е една от опциите“. \r\n„Надявам се никога да не използваме нашата армия, но към настоящия момент това е една от опциите на масата, защото не можем да гледаме нова етническа чистка (на сърби) и нова буря (очевидно визира хърватската операция „Буря“), докато (албанският премиер) Еди Рама призовава за такива“, увери министър-председателят на западната ни съседка.  \r\nБърнабич подчерта, че ще „попита всички европейски лидери как биха постъпили, ако бяха на нейно място“.  Тереза Герова", "date": "2018.12.05", "title": "Ана Бърнабич в коментар за създаването на косовската армия: Нядявам се Сърбия да не използва войските си, но това е една от опциите на масата"}
{"url": "http://www.focus-news.net/news/2018/12/05/2598589/ministar-neno-dimov-zamarsyavaneto-na-vazduha-e-po-malko-v-sravnenie-s-minalata-godina.html", "text": "В сравнение с миналата година, замърсяването на въздуха в София е по-малко. Миналата година по същото време само станциите на „Павлово\" и „Младост\" имат близки стойности като тази година, на другите места нивата на замърсяване са по-ниски, а никъде няма по-високи стойности. Това посочи министърът на околната среда и водите Нено Димов в предаването „Лице в лице” по  bTV . По думите му обаче, това не означава, че хората няма за какво да се притесняват. \r\n\"Основните замърсители са автомобилният транспорт и битовото отопление\", заяви министърът. По думите му безспорно у нас има подновяване на автомобилния парк, което е съвсем естествено. \"Битовото отопление допринася над 50% за замърсяване с фини прахови частици и той е основният източник за замърсяване\", коментира Димов. Според него дървата, въглищата и брикетите са част от материалите, които не са достатъчно качествени, а вредят най-много на чистотата на въздуха. \r\n\"Световната банка има две предложения за справяне с този проблем – дървата да се продават на обем, тъй като влагата тежи повече, и другото е дървата да не бъдат изсичани в последния момент, за да може да има по – дълъг период на изсушаване. Този проблем обаче има огромна социална роля, тъй като няма как да накараме хората дали да избират да дишат чист въздух, или да стоят на топло\", обясни Димов. \r\nПо думите му основната тежест при мерките срещу замърсяването на въздуха е върху местната власт. „Почти всички общини имат програми, но не всички постигат резултати. Трябва да има санкционен механизъм. Не можем да говорим, че има панацея\", каза още Нено Димов.", "date": "2018.12.05", "title": "Министър Нено Димов: Замърсяването на въздуха е по-малко в сравнение с миналата година"}
{"url": "http://www.focus-news.net/news/2018/12/05/2598635/inzh-tonka-atanasova-riosv-burgas-za-letnite-mesetsi-imame-previsheniya-edinstveno-pri-pokazatelite-na-fini-prahovi-chastitsi.html", "text": "По данни от последния доклад, който е представен в Изпълнителната агенция по околна среда, за летните месеци в трите пункта на територията на Бургас, които са част от националната система за мониторинг по околна среда нямаме установени нарушения на нито един от показателите като серен диоксид, сероводород, азотен диоксид. Единствено имаме превишения на показателите на фини прахови частици и това е превишение на годишните норми, за което се знае, че не трябва да има повече от 35 пъти годишно надвишаване на среднодневната норма. Това каза за  Радио „Фокус“ – Бургас  инж. Тонка Атанасова, директор на Регионална дирекция по околната среда и водите (РИОСВ) – Бургас.  \r\n„Ние към месец септември имаме 52 превишения на тази норма, но в сравнение с 2016 и 2017 г. се вижда, че има тенденция на намаляване. До месец септември 2017 г. ние сме имали превишение 116 пъти, а през 2016 г. сме имали 107 пъти превишение нормата на фини прахови частици“, отбеляза Атанасова. По думите й по тази причина продължава борбата за постигане на емисионните лимити за не повече от 35 пъти на година превишение на количествата фини прахови частици в атмосферния въздух. Според Атанасова превишение се отчита единствено в станцията на кв. „Долно Езерово“. На въпрос какви мерки се предприемат, след като се установи завишение на фините прахови частици, тя отговори, че освен проверки на големите източници, от които би могло да се очаква предизвикване на такова превишение, се осъществяват също зачестено почистване на улиците, промяна в транспорта и транспортната мрежа, както и по-чест контрол на всички източници на замърсяване на територията на конкретната измервателна станция. \r\nДеница ДИМИТРОВА", "date": "2018.12.05", "title": "Инж. Тонка Атанасова, РИОСВ – Бургас: За летните месеци имаме превишения единствено при показателите на фини прахови частици"}
{"url": "http://www.focus-news.net/news/2018/12/05/2598603/afp-mirnite-pregovori-za-yemen-startirat-na-6-dekemvri.html", "text": "Мирните преговори между международно признатото правителство на Йемен и бунтовниците-хути ще бъдат стартирани в четвъртък, 6 декември, предава  AFP , като припомня, че те ще се проведат в Швеция и ще бъдат водени под егидата на ООН. \r\n„Специалният посредник на ООН би искал да обяви възобновяването на вътрешнойеменския политически процес в Швеция, на 6 декември 2018 г.“, обяви самият Мартин Грифитс чрез пост в социалната мрежа „Туитър“. Тереза Герова", "date": "2018.12.05", "title": "AFP: Мирните преговори за Йемен стартират на 6 декември"}
{"url": "http://www.focus-news.net/news/2018/12/05/2598639/plovdiv-s-tri-posledovatelni-sabitiya-be-postaveno-nachaloto-na-traditsionniya-praznik-svetlina-i-nadezhda-v-stariya-grad.html", "text": "С три последователни събития бе поставено началото на традиционния празник „Светлина и надежда“ в Стария град. Това съобщиха за  Радио „Фокус“ - Пловдив  от Общината. Както всяка година празничният декември влиза и в Стария град с настроение, усмивки и звън на весели  камбани, както и с многобройни инициативи – изложби, концерти, безплатни работилници за най-малките и много други изненади. В Балабановата къща бе открита петата самостоятелна изложба на Борис Ковачев, включваща експозиция от рисунки от олово и акварел. Петата самостоятелна изложба на Борис Ковачев представя нови акварелни картини, провокирани от лични емоционални борби, както и от проблематиката на заобикалящата ни действителност. Всеки посетител получи и пощенски картички с репродукция и печат на автора, традиция, която той спазва от години за всяка своя изложба. Коледното дръвче грейна в зоната на Лапидариума. В церемонията участваха представители на всички етноси – българи, арменци, евреи, представители на руски клубове, дружество на чехи и словаци в Пловдив, екипът на Старинен Пловдив и много деца. Всички присъстващи лично поставиха по една играчка на елхата, преди да бъде пуснато осветлението. Украсите бяха изработени ръчно от служители на Общински институт „Старинен Пловдив“ – уредници, екскурзоводи, администрация, от работещите в Туристическите информационни центрове, както и от децата от Арменското училище. \r\nНа Римския стадион пък имаше празничен концерт, с участието на Госпъл хор към Медицински университет – Пловдив, вокалните групи „Йеразанк” и „Сирун” на арменската общност. В началото на концерта, официалните гости – инж. Александър Държиков, заместник-кмет, Йордан Илиев – директор на ОИ „Старинен Пловдив“, Ехиазар Узунян – Почетен консул на Армения в Пловдив и Симон Тютелян запалиха символно Коледни свещички, които с помощта на децата бяха поставени върху дървени цифри на годината, която след дни посрещаме специалната за Пловдив 2019-та, в която Пловдив ще бъде Европейска столица на културата. \r\nПразникът завърши с изпълнения на детска формация за автентичен фолклор „Куклици”, с ръководител Виолета Щерева, носители на множество награди от национални и международни конкурси. Децата изпълниха китка от Коледно- новогодишни песни с фолклорни елементи.", "date": "2018.12.05", "title": "Пловдив: С три последователни събития бе поставено началото на традиционния празник „Светлина и надежда“ в Стария град"}
{"url": "http://www.focus-news.net/news/2018/12/05/2598638/varna-s-praznichna-vechernya-i-akatist-ot-tazi-vecher-zapochna-otbelyazvaneto-na-nikulden-v-grada.html", "text": "По традиция с военноморски ритуал, водосвет и молебен към св. Николай Чудотворец ще бъде отбелязан празникът Никулден във Варна. Тържественият ритуал ще започне в 11.00 часа пред храма, носещ името на светеца, съобщиха за  Радио „Фокус“ – Варна  от Духовно-просветния център „Св. Николай Чудотворец“. Празничната програма започна още в 17.00 часа тази вечер с отслужването на празнична вечерня и акатист. Утре от 08.00 часа ще бъде отслужена утреня, а от 09.00 часа - Архиерейска света Литургия. \r\nДиана СТОЕВА", "date": "2018.12.05", "title": "Варна: С празнична вечерня и акатист от тази вечер започна отбелязването на Никулден в града"}
{"url": "http://www.focus-news.net/news/2018/12/05/2598637/plovdiv-initsiativata-ukrasi-elha-nabira-populyarnost.html", "text": "Инициативата „Украси елха“ в Пловдив набира все повече популярност. Това съобщиха за  Радио „Фокус“ – Пловдив  от Общината. Все повече хора се присъединяват към идеята да украсят зоната около стълбите на Каменица. От Общината Напомнят, че всяка една украса може да намери място върху клоните на дръвчетата. Преди няколко дни служители на ОП „Градини и паркове“ разположиха 25 броя живи иглолистни дръвчета от вида смърч на това емблематично място, а кметът Иван Тотев и заместник-кметът Александър Държиков дадоха старт на идеята. До момента освен служители на общинската администрация и граждани, днес своята коледна украса сложиха и децата от „Арт Войс Център“. Предстои това да направят и учениците от Националната гимназия за сценични и екранни изкуства с лично изработени от тях декорации.", "date": "2018.12.05", "title": "Пловдив: Инициативата „Украси елха“ набира популярност"}
{"url": "http://www.focus-news.net/news/2018/12/05/2598640/blagoevgrad-vtorokursnitsi-ot-yugozapadniya-universitet-neofit-rilski-organizirat-blagotvoritelen-bazar.html", "text": "Студентите от втори курс в специалност „Връзки с обществеността“ организират благотворителен базар – едно специално събитие в помощ на децата от Преходното жилище в Благоевград. Това каза за  Радио „Фокус“ - Пирин  Веска Арабаджиева, специалист по връзки с обществеността“ в Югозападен университет „Неофит Рилски“ – Благоевград  „Дай малко, направи много!” е мотото, с което стартира инициативата в Югозападния университет за първи път тази година. Студентите и техният курсов ръководител са обединени от идеята с малки усилия заедно да сътворят нещо голямо. „На 11 декември от 10:00 часа в УК1 ще се продават благотворително ръчно изработени картички и сувенири, баница с късмети и коледни сладкиши, направени от младите PR-и, техни преподаватели и приятели. Базарът ще продължи като част от коледната програма на Община Благоевград  на 12 декември от 12:00 часа“, каза още Арабаджиева.  По думите й подготовка за събитието, екипната организация, взаимоотношенията със заинтересованите страни и деловата кореспонденция с външните публики са част от практическите занятия по дисциплината „Основи на връзките с обществеността“. „Организаторите апелират събития като това да станат част от обичайния студентски живот и начин на мислене на всеки“, каза още Арабаджиева. \r\nЛора КАЛЧЕВА", "date": "2018.12.05", "title": "Благоевград: Второкурсници от Югозападния университет „Неофит Рилски“ организират благотворителен базар"}
{"url": "http://www.focus-news.net/news/2018/12/05/2598630/pravnata-komisiya-reshi-na-parvo-chetene-da-otpadne-nomeratsiyata-na-partiite-v-byuletinata-i-da-ima-videonablyudenie-v-sektsiite-obzor.html", "text": "Парламентарната правна комисия прие на първо четене промените в Изборния кодекс, внесени от ПГ на ГЕРБ и „Обединени патриоти“. Измененията предвиждат да отпадне изписването на номера пред партиите и коалициите в бюлетината за гласуване. Предложението цели да отпадне феноменът „15-15“, който изкривява изборния резултат. Ако номерацията отпадне, партиите и коалициите ще се подреждат по начина, по който са изтеглени в жребия. Предлага се  „Информационно обслужване“ АД да изработва специализираните устройства за машинно гласуване. А ЦИК да възложи разумен срок за това. Така машинно гласуване няма да има за предстоящите избори през 2019 година. От ЦИК се съгласиха с това да се удължат сроковете за въвеждане на машинното гласуване, за да може машините да се тестват. Председателят на ЦИК Ивилина Алексиева обърна внимание на трудностите за въвеждане на машинното гласуване в специалните секции, които се създават 48 часа преди изборния ден. Тя изрази положителното становище на ЦИК относно предложението машинно гласуване да има само в секции с над 300 избиратели. Измененията в Изборния кодекс предвиждат дистанционното електронно гласуване да се реализира поетапно, след провеждане на проучване и създаване на защити на резултатите. От ЦИК заявиха, че то трябва да се обвърже с електронната идентификация, тоест с новите лични карти с чип. От избирателната комисия коментираха, че не е от компетенциите им да се занимават с номерацията на бюлетините, но ако се реши тя да се премахне, това технически може да се изпълни. От БСП и ДПС се обявиха за въвеждането на машинното гласуване. Зам.-председателят на ПГ на БСП Крум Зарков попита ГЕРБ каква е целта да се отложи въвеждането на машинно гласуване. „Ако целта е да се угоди на ЦИК, това е неприемливо за законодателя. ЦИК прилага закона, а не обяснява как не може да бъде приложен“, коментира той. В отговор от ГЕРБ посочиха, че 5 години след приемането на Изборния кодекс БСП живее в паралелна държава. „Би трябвало да оставим политиканстването на страна и да взимаме решения за изборния процес, които да гарантират правата на гражданите“, каза депутатът Десислава Атанасова.  \r\nПарламентарната правна комисия прие на първо четене и предложението на „Воля“ да има видеонаблюдение в избирателните секции. Така избирателите ще могат да наблюдават на живо изборния ден на сайта на районната избирателна комисия. Всеки гражданин ще може да подаде сигнал за нарушения в изборния процес. Според ЦИК с тази мярка от една страна ще се гарантира спокойното протичане на избирателния процес, но от друга тя ще може да служи за контрол върху лица, дали са отишли да гласуват или не. От „Воля“ искат да се промени и начинът, по който се формира съставът на районните избирателни комисии. Те настояват парламентарно представените партии и коалиции да предлагат брой членове, в зависимост от действителните гласове, които са получили на последните избори. От ЦИК изразиха съмнения дали това би могло да се изпълни математически. ДПС и БСП подкрепиха видеонаблюдението в секциите.  \r\nПравна комисия отложи гласуването на предложението на БСП за намаляване на депутатските заплати. Левицата предлага намаляване на заплатите на народните представители с 543 лева. Очаква се предложението на опозицията да се разисква заедно с това на ГЕРБ за санкциониране на депутатите, които не са били в пленарна зала по време на поименна проверка, с 750 лева. Според БСП обаче ГЕРБ внася предложението за санкциите, за да се отклони вниманието от дебата за заплатите. От ДПС обявиха, че подготвят свои изменения в Правилника на Народното събрание, които ще внесат идната сряда. \r\nБиляна ИВАНОВА", "date": "2018.12.05", "title": "Правната комисия реши на първо четене да отпадне номерацията на партиите в бюлетината и да има видеонаблюдение в секциите (ОБЗОР)"}
{"url": "http://www.focus-news.net/news/2018/12/05/2598643/plovdiv-blagotvoritelen-obyad-za-nikulden-shte-razdavat-pred-hramovete-v-grada.html", "text": "Благотворителен обяд за Никулден организира администрацията в Район „Тракия“ в Пловдив утре – 6 декември 2018 г., четвъртък. Това съобщиха за  Радио „Фокус“ - Пловдив  от Общината. В 11.00 часа пред храм „Свето Преображение Господне“ храната ще бъде осветена от свещеник в присъствието на районния кмет Костадин Димитров. \r\nКметът на Район „Централен“ Георги Стаменов ще раздаде ритуалната храна от 10.00 часа в храм „Свети Харалампий“. Район „Южен“ също ще спази традицията от 11.00 часа в черквата „Свети Прокопий“ в квартал Коматево. В Район „Западен“ ритуалът е от 10.30 часа пред храм „Свети Климент Охридски”, по информация от районния кмет и ръководител на местната структура на ГЕРБ Димитър Колев.", "date": "2018.12.05", "title": "Пловдив: Благотворителен обяд за Никулден ще раздават пред храмовете в града"}
{"url": "http://www.focus-news.net/news/2018/12/05/2598642/obshtina-shumen-predstavi-aktualiziranata-si-programa-za-podobryavane-na-kachestvoto-na-atmosferniya-vazduh.html", "text": "Община Шумен представи актуализираната си програма за подобряване на качеството на атмосферния въздух, предаде репортер на  Радио „Фокус“-Шумен . Проектът „Разработване/актуализиране на Програма за намаляване нивата на замърсителите и достигане на установените норми за качество на атмосферния въздух и планиране на адекватни към местните условия мерки за подобряване качеството му на територията на община Шумен“, е реализиран с безвъзмездна финансова помощ по Оперативна програма „Околна среда“ 2014-2020 г. Общата стойност на проекта е 97 456 лв., в т.ч. от Кохезионен фонд – 85%, а националното финансиране е 15%. Изпълнител за изготвяне на програмата е „Булплан“ ООД, гр. София. За разработването и авторите са ползвали информация от община Шумен, РИСОВ, АПИ, фирми и от Автоматичната измервателна станция за атмосферния въздух в Шумен. Извършен е анализ на вече планираните и/или прилагани мерки за подобряване на качеството на атмосферния въздух като фокусът е Програмата за КАВ на Община Шумен, 2011-2014 година, степента на изпълнение на Плана за действие на Програмата, ефективността и постигнатите резултати от реализираните мерки и дейности за подобряване качеството на атмосферния въздух в общината, степента на постигане на заложените количествени, качествени цели. Разработената програма включва цели, етапи и срокове за тяхното постигане, средства за обезпечаването им, система за отчет и контрол на изпълнението, система на оценка на резултатите. Формулирани са мерки и проекти за подобряване на КАВ - на база събраната и анализирана до момента информация в краткосрочна, средносрочна и дългосрочна перспектива. Те са част от изготвения в рамките на програмата общ сценарий за постигане на нормите за чистота на атмосферния въздух. Програмата е съгласувана с РИОСВ-Шумен. Приета е и от Общински съвет-Шумен на сесията от 29 ноември. Сред участъците с концентрация на мръсен въздух в Шумен са Руски паметник, бул. „Симеон Велики“, край Автогарата, бул. „Ришки проход“ и площад „Кристал“ и др. Там са измерени по-високи от допустимите стойности на замърсеност на въздуха. Основно повишението на тези стойности се дължи на битовия сектор и транспорта. Сред приоритетите в актуализираната програма за подобряване на качеството на атмосферния въздух се предвижда увеличаване на дела на домакинствата, отопляващите се с природен газ, с електричество, с нискоемисионно гориво, намаляване емисиите от транспорта и др. \r\nИвелина ИВАНОВА", "date": "2018.12.05", "title": "Община Шумен представи актуализираната си програма за подобряване на качеството на атмосферния въздух"}
{"url": "http://www.focus-news.net/news/2018/12/05/2598644/afp-dzheyms-matis-tarsi-poveche-dokazatelstva-za-ubiystvoto-na-hashogi.html", "text": "Министърът на отбраната на САЩ, Джеймс Матис, среща критики заради отказа си да свърже саудитския принц Салман с убийството на журналиста Джамал Хашоги, като заяви, че трябва да види повече доказателства за това кой стои зад убийството, предава  AFP . \r\n„Ако кажа нещо, ще ми трябва доказателство“, заяви Матис пред репортери. \r\n„Доволен съм, че ще намерим още доказателства за случилото се. Не знам какво ще стане, или кой ще бъде замесен, но ще го проследим колкото се може повече“. \r\nПревод и редакция: Калоян Пенков", "date": "2018.12.05", "title": "AFP: Джеймс Матис търси повече „доказателства“ за убийството на Хашоги"}
{"url": "http://www.focus-news.net/news/2018/12/05/2598631/b92-srabskiyat-prezident-poiska-pomosht-ot-kitay.html", "text": "Сръбският президент Александър Вучич помоли посланикът на Китай, Ли Манчанг, „редовно да докладва на китайските власти за развитието на ситуацията в Косово“, съобщава сръбското радио  b92 , позовавайки се на изявление от президентството. \r\n„Съвсем ясно е, че обявеното формиране на армия и изискването за 100% данък върху стоки от централна Сърбия цели изгонването на сърбите от Косово“, заяви Вучич. \r\nТой предупреди, че „подобно безотговорно поведение от страна на Прищина може да доведе до бедствие, защото Сърбия не може и няма да гледа безучастно унищожаването на сръбските граждани“, и помоли „братски Китай да използва световното си влияние и да помогне за поддържането на мира и стабилността“. \r\nКитайският посланик заяви, че Китай „напълно разбира какво се случва“ и, че „независимата и мирна политика на Сърбия и президентът Вучич притеснява някои фактори в международната политика“, се казва в изявлението. \r\n„За Китай, Косово е неделима част от Сърбия и уважаваме сръбската териториална цялост и суверенитет“, потвърди Ли Манчанг. \r\nПревод и редакция: Калоян Пенков", "date": "2018.12.05", "title": "B92: Сръбският президент поиска помощ от Китай"}
{"url": "http://www.focus-news.net/news/2018/12/05/2598645/ria-novosti-ubiha-voenen-pri-prestrelka-v-alepo.html", "text": "При престрелка в сирийската провинция Алепо незаконни въоръжени групи убиха войник, предава руската  РИА Новости . \r\n„В зоната за деескалация в Идлиб е регистрирано едно нарушение на режима за прекратяване на бойните действия. Бойци от нелегални въоръжени групи обстрелваха населения пункт Аз-Захра. В резултат на стрелбата загина военнослужещ от сирийската армия“, заяви генерал лейтенант Сергей Соломатин. \r\nПревод и редакция: Калоян Пенков", "date": "2018.12.05", "title": "РИА Новости: Убиха военен при престрелка в Алепо"}
{"url": "http://www.focus-news.net/news/2018/12/05/2598646/ria-novosti-koalitsiyata-rakovodena-ot-sasht-nanese-udar-po-grad-hadzhin.html", "text": "Самолети на международната коалиция начело със САЩ нанесоха удари по сирийският град Хаджин в провинция Дейр аз-Зуур, съобщава  РИА Новости , която се позовава на САНА. \r\n„Пет души са убити и още няколко са получили наранявания“, се казва в съобщението. \r\nКоалицията редовно нанася удари от въдуха на град Хаджин и близките села в провинция Дейр аз-Зуур под предлог, че помага на „Сирийските демократични сили“ в борбата им срещу терористичната групировка „Ислямска държава“. \r\nСирийските средства за масова информация многократно съобщават за жертви сред мирното население и за употребата на бял фосфор от коалицията при въздушните удари. Властите в Сирия призовават ООН да предприеме действия срещу виновниците и да прекрати незаконното пребиваване на коалицията на нейна територия.  \r\nСАЩ и съюзниците им провеждат операция срещу терористите в Сирия и Ирак, като в Сирия действат без съгласието на официалните власти.      \r\nПревод и редакция: Калоян Пенков", "date": "2018.12.05", "title": "РИА Новости: Коалицията, ръководена от САЩ, нанесе удар по град Хаджин"}
{"url": "http://www.focus-news.net/news/2018/12/05/2598636/parlamentat-prie-zakona-za-horata-s-uvrezhdaniya-obzor.html", "text": "Парламентът прие Закона за хората с увреждания. Това е първият закон от трите, за които преговаряха институциите и майки на деца с увреждания. На пленарното заседание на 6 декември депутатите ще гласуват окончателно и втория закон - за личната помощ. След среща с премиера Бойко Борисов някои от текстовете в него, свързани с финансовите средства, се върнаха за преразглеждане. Така за приемане ще остане само Законът за социалните услуги.  \r\nСъвет ще наблюдава прилагането на Конвенцията за правата на хората с увреждания. Той ще се състои от 9 членове - двама ще се определят от омбудсмана, двама от председателя на Комисията за защита от дискриминация, четирима ще бъдат от организациите на и за хората с увреждания, един представител ще се определя от БАН.  \r\nПарламентът реши Националният съвет за хората с увреждания да се ръководи от вицепремиер, както поискаха майките на деца с увреждания. Текстът беше спорен и изменен между двете четения. Имаше предложения Националният съвет да се ръководи от ресорен вицепремиер, тогава Валери Симеонов, или от социалния министър. Координатори и областни съвети ще участват в политиките за правата на хората с увреждания.  \r\nОт 1 януари 2021 година ще заработи Държавна агенция за хората с увреждания към Министерски съвет. Тя се явява правоприемник на сегашната Агенция за хората с увреждания към социалния министър. Агенцията ще поддържа информационна система за хората с увреждания.  \r\nЗаконът въвежда индивидуална оценка на потребностите на хората с увреждания. Оценката ще се изготвя от специализиран отдел в дирекциите „Социално подпомагане“. Въз основа на индивидуалната оценка ще се издават направленията за предоставяне на лична помощ. Хората с увреждания ще имат право на финансова помощ за медицински изделия, за закупуване на МПС, за балнеолечение или рехабилитация. Хората с увреждания над 18 години ще получават финансова подкрепа, обвързана с линията на бедност, а не както досега с гарантирания минимален доход. На децата и учениците с увреждания ще се предоставя подкрепа за развитие в системата на образованието.  \r\nДепутатите въведоха работни квоти за наемане на хора с увреждания. Работодатели с 50 до 99 работници ще трябва да назначат едно лице с увреждане. Работодатели със 100 и над 100 работници - две лица на сто от състава. Ако работодателят прилага алтернативни мерки за заетост на лица с увреждания, ще бъде освободен от квота. Работодатели, които не изпълнят работните квоти, всеки месец ще дължат компенсационна вноска в размер на 30% от минималната работна заплата за всяко незаето работно място за човек с увреждане. От НФСБ гласуваха против квотите. „Не мога да приема да налагаме на бизнеса да спазва Закона за хората с увреждания с квоти и санкции“, заяви депутатът от ПГ на „Обединени патриоти“ и лидер на НФСБ Валери Симеонов. Според него мярката няма да постигне желания ефект и може да доведе до практики с фалшиви решения на ТЕЛК. От 1000 до 2000 лева ще бъде глобата за работодателите, неизпълнили квотите за назначаване на хора с увреждания. Дейностите по Закона за хората с увреждания ще се финансират от държавния бюджет, от бюджетите на общините, от национални и европейски проекти и програми, както и от дарения. \r\nБиляна ИВАНОВА", "date": "2018.12.05", "title": "Парламентът прие Закона за хората с увреждания (ОБЗОР)"}
{"url": "http://www.focus-news.net/news/2018/12/05/2598641/reuters-putin-rusiya-shte-proizvezhda-zabraneni-raketi-ako-sasht-se-otteglyat-ot-dogovorat-za-vaorazhenie.html", "text": "„Русия ще произвежда ракети, които в момента са забранени от Договорът за ракети със среден и малък обсег, ако САЩ го напуснат и започнат направата на такива оръжия“, обяви руският президент Владимир Путин, предава агенция  Reuters . \r\nСАЩ поставиха 60-дневен ултиматум на Русия да спре с нарушаването на договора, иначе ще бъдат принудени да започнат шестмесечен процес на оттегляне от споразумението, ако нищо не се промени. \r\nВладимир Путин обвини САЩ, че търсят претекст за напускането на договорът. \r\n„Изглежда, нашите американски партньори вярват, че ситуацията се е променила толкова много, че САЩ също трябва да имат подобно оръжие. Какъв е отговорът ни? Просто е: в такъв случай ние ще направим същото“, заяви Путин.     \r\nПревод и редакция: Калоян Пенков", "date": "2018.12.05", "title": "Reuters: Путин: Русия ще произвежда забранени ракети, ако САЩ се оттеглят от договорът за въоръжение"}
