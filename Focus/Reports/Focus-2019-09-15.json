{"url": "http://www.focus-news.net/news/2019/09/15/2698896/obnovena-e-horizontalnata-patna-markirovka-okolo-uchilishta-i-detski-gradini-v-pazardzhik.html", "text": "Обновена е хоризонталната пътна маркировка около училища и детски градини в Пазарджик, показа репортерска проверка на  Радио „Фокус“ – Пазарджик . Преди началото на новата учебна година е подменена маркировката около всички детски градини и в районите на учебните заведения. Пред повечето от училищата, които се намират на оживени улици, са монтирани и „легнали” полицаи с цел намаляване скоростта на движение на преминаващите автомобили. Освен обновяването на маркерите за пешеходни пътеки, се освежават и обозначенията за паркоместа, където има обособени такива. \r\nВаня НИКОЛОВА", "date": "2019.09.15", "title": "Обновена е хоризонталната пътна маркировка около училища и детски градини в Пазарджик"}
{"url": "http://www.focus-news.net/news/2019/09/15/2698897/nad-3100-sa-parvoklasnitsite-v-plovdiv-prez-novata-uchebna-godina.html", "text": "Над 3100 са първокласниците в Пловдив през новата учебна година. Това съобщиха за  Радио „Фокус“ - Пловдив  от Общината. 3057 първокласници ще прекрачат училищния праг в общинските училища в Пловдив. По последни данни 80 деца са записани в първи клас в държавните и частните училища в града. В 52-те общински училища през новата учебна година ще се обучават 700 деца в подготвителни групи (за 5- и 6-годишни деца) и над 33 200 ученици от І до ХІІ клас. \r\nВ системата на средното образование в град Пловдив са обхванати общо 53 000 деца и ученици. Функционират 58 детски градини с около 11 000 деца и 77 училища с над 42 000 ученици (дневна, вечерна, задочна, индивидуална, комбинирана, дуална и самостоятелна форма на обучение). \r\nВ общинските детски градини, които са 52 на брой, за новата 2019/2020 учебна година са записани над 10 600 деца. От тях родените през 2016 година, които ще постъпят от 16 септември 2019 г. в първа възрастова група, са 2550 деца. \r\nОсигурени са за безвъзмездно ползване познавателни книжки, учебници и учебни комплекти за всички деца от подготвителните групи и учениците от I до VII клас по подадена информация от общинските детски градини и училища. \r\nЗначително се увеличава броят на паралелките в Пловдив, в които формата на обучение е „обучение чрез работа“ (дуалните паралелки). През изминалата година в професионалните гимназии в града функционираха общо 9 паралелки със 170 ученици от VIII до XI клас. За новата учебна година са сформирани нови 10 дуални паралелки с 200 ученици само в VIII клас. Така паралелките се увеличават от 9 на 19, като се включват и две нови училища. \r\nЦветана ТОНЧЕВА", "date": "2019.09.15", "title": "Над 3100 са първокласниците в Пловдив през новата учебна година"}
{"url": "http://www.focus-news.net/news/2019/09/15/2698900/sport-fiorentina-i-yuventus-zavarshiha-naravno-00-v-mach-ot-tretiya-krag-na-italianskata-seriya-a.html", "text": "Фиорентина и Ювентус завършиха наравно 0:0 в мач от третия кръг на италианската „Серия А“. \r\nМачът, игран във Флоренция се отличи с това, че бяха показани поредица от картони, общо шест на брой. След двубоя отборът на Ювентус загуби лидерската си позиция и е втори със седем точки. На първо място във временното класиране е Интер, който има три победи в три изграни мача. От своя страна Фиорентина е на 16-та позиция и все още не е записала нито един успех от началото на сезона.", "date": "2019.09.15", "title": "Спорт: Фиорентина и Ювентус завършиха наравно 0:0 в мач от третия кръг на италианската „Серия А“."}
{"url": "http://www.focus-news.net/news/2019/09/15/2698899/tass-nay-malko-11-dushi-sa-zaginali-pri-intsident-s-turisticheska-lodka-v-indiya.html", "text": "Най-малко 11 души загинаха при инцидент с туристическа лодка по река Годавари в индийския щат Андхра Прадеш, предава  TACC , като се позовава на информация на индийски медии и на държавното отделение за извънредни ситуации в Индия. \r\nСпоред първоначалната информация на борда са е имало общо 61 души. Все още няма информация за причините за инцидента. \r\n \r\n \r\n  Теодор Пенев", "date": "2019.09.15", "title": "ТАСС: Най-малко 11 души са загинали при инцидент с туристическа лодка в Индия"}
{"url": "http://www.focus-news.net/news/2019/09/15/2698898/kmetat-na-veliko-tarnovo-daniel-panov-shte-otkrie-uchebnata-godina-v-chetiri-uchilishta-v-grada.html", "text": "Кметът на Велико Търново Даниел Панов ще открие учебната година в четири училища в града. Това съобщиха от пресцентъра на  Община Велико Търново . В 8.30 часа той ще даде старт на учебните занятия в ОУ „Патриарх Евтимий“. В 8.45 часа ще бъде в ОУ „Бачо Киро“. От 9.00 часа ще присъства в ПМГ „Васил Друмев“. И от 10.00 часа ще открие учебната година в СУ „Емилиян Станев“.", "date": "2019.09.15", "title": "Кметът на Велико Търново Даниел Панов ще открие учебната година в четири училища в града"}
{"url": "http://www.focus-news.net/news/2019/09/15/2698895/plovdiv-otbelyazva-evropeyskata-sedmitsa-na-mobilnostta-s-bogata-programa.html", "text": "Инициативата „Европейска седмица на мобилността 16-22 септември” на Европейската комисия, ще се проведе в общината  с разнообразна програма от събития. Това съобщиха за  Радио \"Фокус\"- Пловдив  от общината.Темата на кампанията е „Безопасно ходене и колоездене“ и ще се проведе под мотото „Върви с нас!“. Европейската седмица на мобилността поставя в центъра на вниманието безопасното ходене и колоездене и ползите, които то може да има за нашето здраве, околната среда и банковата ни сметка, споделят организаторите. Активните видове транспорт като ходене и колоездене не отделят вредни емисии и спомагат за поддържане на здравето на нашите сърца и органи. Градовете, насърчаващи ходенето и колоезденето вместо личните превозни средства, се считат и за по-привлекателни и по-високо качество на живот. Програмата за ЕСМ 2019 в Пловдив включва организирани дейности, съобразени с тазгодишната тема и мото. Активностите са поучителни, интересни, развлекателни и подходящи за всички възрасти. Партньори в програмата на общината за седмицата на мобилността 16-22 септември са РИОСВ-Пловдив; Регионална лаборатория Пловдив – ИАОС, Сдружение “БГ Бъди активен”, ОФ Пловдив 2019 и транспортни фирми. Програмата започва утре отще от 07:00 до 12:00ч., когато ще бъде осигурено безплатно пътуване за учениците с автобусните линии №4 и № 29. ще бъдат понтирани и стойки за велосипеди пред пощенски станции и др. места в града. Ще бъдат организирани и Дни на отворените врати в дирекция Екология и управление на отпадъците в Община Пловдив, както и в Регионална лаборатория Пловдив – ИАОС в пункт за мониторинг на качеството на атмосферния въздух „Каменица”. Предвидено е също така и организирано посещение на групи ученици в Центъра за управление на трафика в Пловдив.По райони ще отбележат седмицата също с много и разнообразни мероприятия.", "date": "2019.09.15", "title": "Пловдив отбелязва Европейската седмица на мобилността с богата програма"}
{"url": "http://www.focus-news.net/news/2019/09/15/2698993/sport-milan-pobedi-verona-kato-gost-s-10.html", "text": "Футбол: Отборът на Милан победи Верона като гост с 1:0 в мач от третия кръг на италианската Серия „А“. Голът отбеляза Пьонтек в 68-ата минута от дузпа. Отборът на Верона остана с човек по-малко след като Степински беше изгонен още в 21-ата минута. В края на добавеното време беше изгонен и Калабрия от състава на гостите.  След победата Милан заема седмото място с шест точки, а Верона са 11-ти с четири точки. В следващия кръг Милан приема градския съперник Интер, а Верона гостува на Ювентус. \r\nИзиграха се още пет мача от Серия „А“:  \r\nДженоа – Аталанта  1:2 \r\nБреша – Болоня  3:4 \r\nПарма – Каляри   1:3 \r\nСПАЛ – Лацио  2:1 \r\nРома – Сасуоло  4:2", "date": "2019.09.15", "title": "Спорт: Милан победи Верона като гост с 1:0"}
{"url": "http://www.focus-news.net/news/2019/09/15/2698901/benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: Карлос  Контера от ВМРО, председателят на Българска асоциация по безизкопни технологии (БАТТ) Стефан Желязков, министърът на образованието Красимир Вълчев, председателят на Ректорския съвет проф. Любен Тотев, председателят на БСП - Варна Борислав Гуцанов и Ивайло Крачунов от БЛИЦ. \r\nПовторението се излъчва по Канал 3 и по К2 в неделя вечер от 23.15 часа. Адресът на предаването е benovskapita@gmail.com", "date": "2019.09.15", "title": "Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/09/15/2698902/kmetat-na-obshtina-blagoevgrad-d-r-atanas-kambitov-shte-otkrie-novata-uchebna-godina-v-pgsag-vasil-levski.html", "text": "Кметът на Община Благоевград д-р Атанас Камбитов ще открие новата учебна 2019/2020 година в ПГСАГ „Васил Левски“ в 09.00 часа. Това съобщиха от пресцентъра на  Община Благоевград . В 10.00 часа кметът ще поздрави учители и ученици в V СУ „Георги Измирлиев“.", "date": "2019.09.15", "title": "Кметът на Община Благоевград д-р Атанас Камбитов ще открие новата учебна година в ПГСАГ „Васил Левски“"}
{"url": "http://www.focus-news.net/news/2019/09/15/2698905/mariya-panteleeva-psiholog-nachaloto-na-uchilishtniya-zhivot-e-mnogo-valnuvashto-vreme-za-vasheto-dete-otdelete-mu-vreme-i-mu-dayte-vazmozhnost-da-razkazva-za-prezhivyavaniyata-si.html", "text": "Началото на училищния живот е много вълнуващо време за вашето дете и то ще се прибира у дома всеки ден с нови впечатления от училище. Отделете му време и му дайте възможност да разказва за преживяванията си. Това каза за  Радио „Фокус“ – Бургас  психологът Мария Пантелеева. „Помогнете му да почувства, че не е само със своите страхове и проблеми“, добави още тя. По думите ѝ най-важно е родителите да бъдат внимателни към това, което детето казва и разказва. „Ако имате дете, което обича да споделя, ще научите много за случващото се в училище – за учителя, учебните материали, атмосферата в класната стая, игрите в училищния двор, дори за джобните пари и сандвичите на съучениците му. Слушайте и дайте шанс на детето да разказва за своя нов свят, да изрази своите емоции и преживявания“, заяви Пантелеева. По думите ѝ ако детето не обича да споделя и разказва, то не трябва да не бъде насилвано да го прави. „Но ако имате неприятното чувство, че детето мълчи, защото не се чувства добре в училище, не чакайте твърде дълго, за да се свържете с учителя“, посочи Пантелеева. \r\nДеница ДИМИТРОВА", "date": "2019.09.15", "title": "Мария Пантелеева, психолог: Началото на училищния живот е много вълнуващо време за вашето дете, отделете му време и му дайте възможност да разказва за преживяванията си"}
{"url": "http://www.focus-news.net/news/2019/09/15/2698904/izvanredna-imunizatsionna-kampaniya-sreshtu-morbili-zapochva-v-plovdiv.html", "text": "В града започва извънредна имунизационна кампания срещу морбили за деца от уязвимите групи на възраст от 18 месеца до 8-годишна възраст. Това сочи справка на  Радио „Фокус“ – Пловдив  на сайта на Регионалната здравна инспекция. Кампанията е по предписание на Министерство на здравеопазването, като е във връзка с продължаващото разпространение на морбили на територията на страната и начало на учебната година. Целта е спешно да се предприемат мерки за недопускане внос на морбилен вирус сред възприемчиви лица в детски колективи. Въз основа на извършените до момента анализи на хората болни от морбили през тази година в България, основна група от населението в риск от заразяване са децата до 8-9-годишна възраст в ромските общности. По данни от Информационната система за събиране и анализиране на данни за хората болни от от морбили, паротит и рубеола в България, 55.4% от заболелите деца от посочената група са с данни за проведена имунизация срещу морбили. При допълнително проведени изследвания за наличие на постваксинален имунитет при имунизирани заболели деца се установи липсата на такъв и срещу трите ваксинални антигена, което допълнително затруднява предприемането на адекватни противоепидемични мерки. Срокът за приключване на извънредната имунизационната кампания е 5 октомври, като всеки петък до 14.00 часа общопрактикуващите лекари трябва да предоставят в Регионалната здравна инспекция информация за проведените имунизации. \r\nТони МИХАЙЛОВ", "date": "2019.09.15", "title": "Извънредна имунизационна кампания срещу морбили започва в Пловдив"}
{"url": "http://www.focus-news.net/news/2019/09/15/2698906/chitalishte-probuda-v-kyustendil-zapochna-priem-za-novata-uchebna-godina.html", "text": "Читалище „Пробуда” в града започна прием за новата учебна година. Това съобщи за  Радио „Фокус” – Кюстендил  Милена Маркова, председател на читалището. „Стартира новата учебна година за школите и курсовете на читалището. Детската музикална школа е с класове по китара, пиано, акордеон, цигулка, поп пеене, народно пеене, солфеж и елементарна теория на музиката”, каза Милена Маркова. По думите й тази година в читалището ще работят още Вокална група „Еделвайс“, Детски танцов състав „Пробуда” и Театрално студио „Бременските музиканти”. Ще продължат заниманията и в курсовете по изобразително и приложно изкуство. Подготовката на участниците е поверена на преподаватели и ръководители с доказан дългогодишен опит. \r\nВенцеслав ИЛЧЕВ", "date": "2019.09.15", "title": "Читалище „Пробуда” в Кюстендил започна прием за новата учебна година"}
{"url": "http://www.focus-news.net/news/2019/09/15/2698908/ria-novosti-prezidentat-na-siriya-podpisa-ukaz-za-vseobshta-amnistiya.html", "text": "Президентът на Сирия Башар Асад подписа указ за всеобщата амнистия в страната за престъпления, извършени преди 14 септември тази година, по-специално смъртното наказание ще бъде заменено с тежък труд, съобщи пресслужбата на сирийския лидер в неделя, цитирана от  РИА Новости \r\nСпоред указ, публикуван от сирийската агенция SANA, общата амнистия обхваща престъпления, извършени преди 14 септември 2019 г., а в някои случаи предвижда смекчаване на наказанието. \r\nНапример „смъртното наказание се заменя с доживотен тежък труд“, гласи една от разпоредбите на указа. Съответно, вместо доживотен тежък труд, тези, които попадат под амнистията, ще полагат тежък труд в продължение на 20 години, а вместо доживотен затвор осъдените ще излежат 20 години. \r\nСъщо така, според постановлението, смъртно болните осъдени, които са достигнали 75-годишна възраст към момента на подписване на постановлението, са напълно освободени от всяко наказание. Конкретни случаи ще бъдат разгледани от специално сформирани комисии. \r\nОтбелязва се, че амнистията ще засегне онези, които са избягали от правосъдието, само ако доброволно се предадат на властите в рамките на максимум три месеца от датата на публикуване на указа. \r\n \r\n  Юлиян Марков", "date": "2019.09.15", "title": "РИА Новости: Президентът на Сирия подписа указ за всеобща амнистия"}
{"url": "http://www.focus-news.net/news/2019/09/15/2698749/predstoyashti-sabitiya-v-stranata-za-15-septemvri-agentsiya-fokus.html", "text": "*** \r\n \r\nОт 15.30 часа в Министерството на външните работи министър Екатерина Захариева ще се срещне с министъра на външните работи на Република Индонезия Рътно Марсуди. В 15.45 часа ще се състоят пленарни разговори между двете делегации, а в 16.30 часа министрите ще направят изявления. \r\n \r\n \r\n*** \r\n \r\nОт 11.00 ч. в зала „Александър Лилов“ в централата на БСП ще се проведе заседание на Националния съвет на партията.  \r\n \r\n \r\n*** \r\n \r\nОт 13.00 часа Йорданка Фандъкова ще посети 43-то училище „Христо Смирненски“ на бул. „Сливница“ 45, за да провери реконструкцията на сградата /бившето Военно окръжие/ и готовността  да приеме ученици от 16 септември. \r\n \r\n \r\n*** \r\n \r\nОт 10:00 на бул. „Витоша“ №37, пред Книжен център „Гринуич“, ще се проведе кампанията „Стара хартия за нова книга“. \r\n \r\n \r\n*** \r\n \r\nОт 10.30 часа на ул. „Московска“ № 33, ВМРО – Българско национално движение ще внесе документите за участието си в местните избори за София.   \r\n \r\n \r\n*** \r\n \r\nОт 11.00 часа на кръстовището между бул. \"Ломско шосе\" и ул. \"Обелски път\" хора от района ще излязат отново на протест, като крайна мярка за защита на конституционните ни права като собственици на имоти, в процедура по отчуждаване. \r\n \r\n*** \r\n \r\nОт 11.00 часа в Aулата на Висше училище по телекомуникации и пощи ще бъде открита новата академична  година. \r\n \r\n*** \r\n \r\nОт 11.00 часа в офиса на фондация \"Братя Мормареви\" ще се състои 13-то издание на \"Бодлите на таралежите\". \r\n \r\n*** \r\n \r\nОт 11:30 часа в Националния пресклуб на БТА ще се състои VII Национален дискусионен форум БРОД ЗА МИР на тема: „Защо така обичаме да ненавиждаме Русия?” \r\n \r\n*** \r\n \r\nОт 12:00 часа в Княжеската градина, заместник-министърът на земеделието, храните и горите Чавдар Маринов ще участва в третото издание на Фестивала на розовия домат. \r\n \r\n*** \r\n \r\nОт 10.30 часа пред паметника на Хайтов на площада, ще бъде отбелязана 100-годишнината от рождението на Николай Хайтов.  \r\n \r\n*** \r\n \r\nОт 12:00 часа в Бачковски манастир „Успение Богородично“, ще се състои Втори национален събор на „Голямото семейство“. \r\n \r\n*** \r\n \r\nОт 13:00 часа в двора на храм „Света Троица“ пред паметника на загиналите по пътищата ще бъде отслужен молебен по повод Деня в памет на загиналите мотористи. \r\n \r\n*** \r\n \r\nОт 10.00 часа в Двореца на културата ще се проведе изложението „Baby love“. \r\n \r\n*** \r\n \r\nОт 20.00 часа в парка на РИМ Плевен ще се състои третата  концертна вечер от Есенен джаз фестивал Плевен с участието на Теодосий Спасов, Влатко Стефановски, Йълдъз Ибрахимова, Живко Петров, Христо Йоцов и  Веселин Веселинов- Еко. \r\n \r\n*** \r\n \r\nОт 11.00 часа, в салона на ДКТ-Сливен, ще се състои премиерата на най-новото представление от афиша на театъра  „Грозното пате“. \r\n \r\n*** \r\n \r\nОт 16.30 часа на площад „Олимпийски“ ще започнат честванията по повод 55 години от обявяването на Чепеларе за град.", "date": "2019.09.15", "title": "Предстоящи събития в страната за 15 септември (Агенция „Фокус“)"}
{"url": "http://www.focus-news.net/news/2019/09/15/2698751/sport-balgariya-pobedi-portugaliya-na-evropeyskoto-parvenstvo-po-voleybol-s-31-geyma.html", "text": "Волейбол: Националният отбор на България победи Португалия с 3:1 гейма (25:23, 28:30, 25:23, 25:22) на Европейското първенство за мъже.  Цветан Соколов реализира 33 точки за успеха. Припомняме, че досега българският отбор записа две победи срещу тимовете на Гърция и Румъния. На 16 септември от 21:45 българско време България излиза срещу домакина Франция.", "date": "2019.09.15", "title": "Спорт: България победи Португалия на Европейското първенство по волейбол с 3:1 гейма"}
{"url": "http://www.focus-news.net/news/2019/09/15/2698903/iliana-benovska-g-zho-fandakova-g-zho-manolova-koya-shte-izvoyuva-zlatnata-yabalkata-na-pobedata-v-sofiya.html", "text": "Илиана Беновска: Г-жо Фандъкова, г-жо Манолова, коя ще извоюва „Златната ябълката“ на победата в София? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . \r\nДнес, в София, на 15 септември 2019-та, сме на 12 дни от старта на кампанията за кметски избори на 27 септември, на 42 дни от победа на Фандъкова над Манолова на 27 октомври или  на 47 дни от балотаж Фандъкова - Манолова, на 3 ноември 2019 г.   \r\nВ ту напускащият ЕС, ту – не Лондон презадоволеното с храна и бира, повече мигрантското, отколкото коренно европейско население, обсъжда с еротично наслаждение коя от „престолонаследничките“ на кралица Елизабет Втора – Кейт или Меган, изглежда по-добре по бански. \r\nБойко Борисов и ГЕРБ са мобилизирани да увеличат позициите си в местната власт, за да затвърдят победата си от евроизборите и да изкарат до край мандата си в управлението.  \r\nКорнелия Нинова се опитва да задуши вътрешната опозиция в БСП и да изфабрикува нови лица, но от „цилиндъра ѝ с фокуси“ изскочи само мобилизираната, както винаги, като пружинка Мая Манолова – бивш, а, може би и бъдещ претендент за мястото на Нинова начело на БСП. \r\nОбединените патриоти - Красимир Каракачанов, Волен Сидеров и Валери Симеонов стартираха като Орел, Рак и Щука. Но след заявката на Сидеров, че ще се кандидатира за кмет на София заприличаха на Тримата братя и Златната ябълка. \r\nВ ДПС всичко изглежда, както винаги, консервативно подредено – Доган, Карадайъ и Пеевски са хладнокръвни. \r\n„Златната ябълка“ на властта се мержелее в много политически сънища. Но, в момента, тя е на дланта на лидера на ГЕРБ и премиер Бойко Борисов и дали, ще остане в неговия юмрук? \r\nАз съм Беновска. И питам.", "date": "2019.09.15", "title": "Илиана Беновска: Г-жо Фандъкова, г-жо Манолова, коя ще извоюва „Златната ябълката“ на победата в София"}
{"url": "http://www.focus-news.net/news/2019/09/15/2698752/gerb-sofiya-se-registrira-za-mestnite-izbori-s-ambitsiyata-za-palna-pobeda-i-sas-samochuvstvie-za-dobre-svarshena-rabotaobzor.html", "text": "Коалиция ГЕРБ - СДС се регистрира в ОИК за местните избори в столицата. Регистрацията в ОИК се налага, тъй като Изборният кодекс предвижда партиите и коалициите, регистрирани в Централната избирателна комисия, както и образуваните местни коалиции от партии, които ще участват в изборите за общински съветници и кметове в съответната община, да се регистрират в конкретната общинска избирателна комисия не по-късно от 55 дни преди изборния ден. На регистрацията присъстваха областният координатор на ГЕРБ в София Цветомир Паунов, председателят на Столичния общински съвет Елен Герджиков, общински съветници от ГЕРБ в СОС и Антон Койчев от СДС. „Току-що с колегите от СДС подадохме документи за регистрация в Общинската избирателна комисия на местна коалиция ГЕРБ - СДС. Най-голямата дясна партия в България с най-старата дясна партия в България направихме коалиционно споразумение за коалиционно съвместно явяване на изборите в София“, каза  Цветомир Паунов . Това е едно демократично обединение на десните партии, на партиите, които могат да променят града ни, партиите, които обединяват демократичната общност и с общи усилия ние тръгваме със самочувствието за добре свършена работа със София, за това, че имаме изключително успешен кмет в лицето на г-жа Фандъкова, изключителни общински съветници, които са свършили много работа в Столична община, кметове на райони и кметове на кметства. Имаме амбицията да продължим с активната работа за развитието и промяната на нашия град\", подчерта Паунов. Той посочи, че амбицията на ГЕРБ е за пълна победа в София както за кмет, така и за листата за общински съветници и кметове на райони. На въпрос дали е по-лесно да критикуваш, отколкото да защитаваш, Паунов отговори: \"Г-жа Мая Манолова подаде сигнала за Костинброд, за мащабните, огромните фалшификации, автобусите с двойни дъна. Ние никога не сме водили негативна кампания, никога не се сме залагали на компроматна кампания. Ние показваме всичко, което е направено в София. То е направено с много работа, с много голям експертен потенциал и с много общи усилия на целия екип на кмета г-жа Фандъкова\", допълни още Паунов. \r\n Антон Койчев от СДС  заяви, че местните избори в столицата не са битката за Сталинград, а целенасочена и упорита за работа за по-доброто управление на града. Той определи кампанията като \"стената на скуоша\". \"Тя ще бъде изградена само от няколко неща - позитивна кампания, показване на резултати и компетентност в отговор на ляво-либералната война\", заяви още Койчев. Според него няма нужда да бъдем лицемерни, за да видим кой кой е. \"Нека не обиждаме интелигентността на избирателите, която е висока и този път ще се прояви. Да разсеем напразните надежди на някои хора. Това не е битка за Сталинград, това е целенасочена и упорита работа за по-доброто управление на града\", заяви още Койчев. \r\nПо време на регистрацията от ГЕРБ София коментираха и критиките на Мая Манолова за сметосъбирането в столицата, която обяви, че Столична община заравяйки боклуците, „заравя“ RDF гориво. „Изграждането на интегрираната система за отпадъците от 2009 г. до момента е преминало през всички процедури на обществени обсъждания“, каза пред журналисти  общинският съветник от ГЕРБ в Столичния общински съвет Лорита Радева . \"Всички процедури, които се провеждат по отношение на дейностите по чистотата, са изцяло публични. В тях участват представители на всички политически сили. Това е политика на Столична община от 2009 г. насам. Във всички обществени поръчки, които са свързани не само с дейностите по чистотата, участват общински съветници. Изборът се осъществява напълно прозрачно. Вие знаете, че периодично тази информация се представя пред медиите. Нямам никакви притеснения, че този процес е протекъл в някаква тайнственост или не е бил публичен. Що се касае до темата референдум, законът е много ясен по отношение на процедурите и как се провеждат обществени обсъждания при вземането на тези решения. По цялата процедура, свързана с изграждането на интегрираната система за отпадъците, започвайки от 2009 г. до настоящия момент, ние сме преминали за всяка една от фазите на системата през всички процедури на обществени обсъждания, представени пред гражданите както на ниво Столична община, така и в районите, в които се изграждат съоръженията или са били алтернативни по отношение на изграждането им. Мисля, че прозрачността при нас, която е водеща е спазена изцяло, както е спазен духът и буквата на закона\", допълни още Радева. Тя посочи, че всичко се прави публично както при приемане на план-сметката за изтичащата година, така и за гласуването на план-сметката за всяка следваща. Радева припомни, че през 2009 г. при управление на Сергей Станишев, когато е стопирал изграждането на системата за отпадъците на Столична община, е заравяла 100 % отпадъците, балирала ги е разхождала ги е и е умирисвала кварталите на София. Темата коментира и  кметът на София Йорданка Фандъкова . Тя отчете, че за 10 години софиянци са забравили кризата с отпадъците, балирането им и площадките, на които гниеха и миришеше половин София. „Г-жа Манолова е чула част от истината, но може би не знае, че ние имаме разработен проект за изграждане на инсталация с използва не RDF - горивото от завода за отпадъци, с което да, наистина би могло да поевтинее парното, но този проект трябва да се развие, да се защити и да се получи финансиране, което се случва в момента. Вероятно също така не знае, че от 2009 г. започнахме проекта за рекултивация на проекта в Долни Богров, който предстои да завърши през следващите години. Бих се радвала много да чуя предложения на решения на проблемите. Спомням си много бре г-н Станишев преди години береше макове на поляната, на която днес сме изградили наяй-модерния завод за преработка на отпадъци, който е втората фаза на цялата инсталация и разбира се, предстои и трета фаза. Ще се радвам много, ако имаме възможност да видим и гората, която следва да израсне, след като приключи рекултивацията на депото на Долни Богров\", заяви още Фандъкова. \r\nДеница КИТАНОВА", "date": "2019.09.15", "title": "ГЕРБ – София се регистрира за местните избори с амбицията за пълна победа и със самочувствие за добре свършена работа(ОБЗОР)"}
{"url": "http://www.focus-news.net/news/2019/09/15/2698909/krasimir-georgiev-avtomobilna-administratsiya-burgas-provereni-sa-okolo-70-ot-uchilishtnite-avtobusi-vav-vsichki-obshtini-na-teritoriyata-na-oblastta.html", "text": "Проверени са около 70% от училищните автобуси във всички общини на територията на областта. Това съобщи за  Радио „Фокус“ – Бургас  Красимир Георгиев, началник на областния отдел на Изпълнителна агенция „Автомобилна администрация“. По думите му точният брой на проверените автобуси в областта към момента е 47. „Проверките в нашата област започнаха да се провеждат от началото на седмицата – от 9-ти до 13-ти, включително. В днешния ден също продължават да се проверяват ученическите автобуси. Проверката се извършва на място по общини. Проверяваме техническото състояние на автомобилите, извършваме проверка на документите на автомобилите, както и на документите на водачите – т.е. проверяваме всичко, свързано с превоза на пътници и ученици“, обясни Георгиев. Той добави, че към момента няма констатирани нарушения по отношение на техническата изправност на превозните средства. „По отношение обезопасяването с колани, констатирахме само един автобус, на който задните три седалки не са оборудвани. Дали сме предписание до 16 септември – до първият учебен ден, автобусът да бъде оборудван. По отношение изрядността на документите на водачите сме установили, че няколко такива от община Сунгурларе нямат удостоверение за психологическа годност или по-точно старите им документи са изтекли. На тях също сме дали предписание до 16 септември да преминат психологическо изследване. В допълнителна проверка ще установим дали предписанията са изпълнени. Няма да допуснем след 16-ти септември, т.е. когато започне реалният превоз на децата, да има автобуси без оборудване или водачи, които нямат всички необходими документи, включително удостоверение за психологическа годност. Към настоящия момент проверките са по-скоро превантивни, а след 16-ти ще започнем проверки, когато се извършват самите превози на ученици. Тогава, ако се установи нарушение, ще се вземат и административни мерки и ще бъдат наложени глоби“, каза още Георгиев. \r\nМария ПОПЧЕВА", "date": "2019.09.15", "title": "Красимир Георгиев, „Автомобилна администрация“ – Бургас: Проверени са около 70% от училищните автобуси във всички общини на територията на областта"}
{"url": "http://www.focus-news.net/news/2019/09/15/2698753/pozhari-goryaha-v-rayona-na-rilskiya-manastir-i-paten-vazel-skobeleva-mayka-obzor.html", "text": "Сигналът за пожара в района на Сухото езеро в Рила е получен около 9.00 часа тази сутрин. Огънят се е простирал на площ от 2 дка. Комисар Тошко Бързилов обясни, че се работи преди всичко на ръка, защото наблизо няма воден източник. Пожарът е във високата част на Рила и затова е труднодостъпно за техника и работата е предимно на ръка“, каза още той. Следобед пожарът се разрасна на 3 декара площ. 15 служители на пожарната, 20 служители на Национален парк \"Рила\" и 20 служители на Югозападното предприятие са се включили в гасенето. От северната страна е спряно разпространението на пожара, екипите работят по южната. В 15.24 ч. вертолет Ми-17 от авиобаза \"Крумово\" излетя, за да окаже помощ в гасенето на пожара. Огънят е обхванал трудно достъпен терен на височина 1 800 – 2 000 метра и това налага използването на вертолета. Екипажът до 18.00 ч. извършва полети за гасенето на пожара от въздуха.  \r\nДвижението по източнообходния път II-56 беше спряно, заради пожар в района на пътен възел \"Скобелева майка\". Около 15.00 ч. са се запалили сухи треви и огънят е обхванал много голяма площ. Към момента 4 екипа на пожарната все още гасят пожара. Безопасността на движението се подпомага от полицейски служители, които отклоняват автомобилите по обходни маршрути. Към 19.30 движението беше пуснато при пътен възел \"Скобелева майка\", след като пожарът е погасен. Близо два часа трафикът беше затруднен, а от \"Пътна полиция\" са отклонявали колите по обходен маршрут. Пожарът е бил гасен от 4 екипа на пожарната. Екип от пожарникари дежури на място. \r\nТеодора ПАТРОНОВА", "date": "2019.09.15", "title": "Пожари горяха в района на Рилския манастир и пътен възел \"Скобелева майка\" (ОБЗОР)"}
{"url": "http://www.focus-news.net/news/2019/09/15/2698754/bchk-sofiya-organizira-praznik-po-povod-svetovniya-den-na-parvata-pomosht-obzor.html", "text": "БЧК-София организира празник по повод Световния ден на първата помощ. Мотото на Световния ден тази година е „Първа помощ за всеки”, като фокусът на изявите е насочен към социално изключени по редици причини хора. За участие в празника столичната организация на БЧК е поканила доброволци на организацията, граждани, здравни медиатори от районите, работещи с ромски общности, бежанци. На празника членове на Младежкия авариен екип – София демонстрират основни техники за оказване на първа помощ. От екипа бе разиграна ситуация на пътнотранспортно произшествие с условно пострадали хора, на които бе оказана първа долекарска помощ. На обособени с шатри места бяха изложени различни видове превръзки, а медицинско лице измерва кръвно налягане на гражданите. На мястото на събитието бяха разпространявани нагледни и информационни материали, свързани с първата помощ и пътната безопасност. В 12.00 часа всички участници и гости се хванаха за ръце и ще образуват традиционната в цял свят „Човешка верига“ в подкрепа на първата помощ за всички нуждаещи се.  \r\nПредседателят на столичната организация на БЧК проф. Здравко Маринов каза за Агенция „Фокус“, че има много случаи, когато ученици в тежка ситуация помагат и когато пристигне лекарят работата е свършена. „Важното е, когато линейките пристигнат на съответното място, те вече да открият, ако наши хора са били там, половината работа и повече свършена“, каза той. „Тази година минава под мотото да помогнем на групи хора, които до известна степен са социално отделени от реалния свят. Това не е мото или нещо, което правим само тази година, това е нещо, което се е правило досега, ще се прави и нататък. Просто фокусът го насочваме към тази група хора“, обясни проф. Маринов. На въпрос дали за тази група хора се променя първата помощ, която трябва да им се приложи, той отговори, че това не се променя, но се включва и психологическа помощ. „Първата долекарска помощ и първата психологическа помощ са взаимосвързани, не можем да ги разделяме“, допълни той. Проф. Маринов каза още, че колкото повече хора преминат обучението на БЧК в различни възрасти, толкова по-добре за всички. Проф. Маринов обясни, че курсове за първа помощ могат да се изкарат във всички областни градове на България.  \r\nЗаместник-генералният директор на БЧК д-р Надежда Тодоровска каза в интервю за Агенция „Фокус“ по повод Световния ден на първата помощ, че загубихме 35 деца на пътя миналата година, което прави що-годе една празна класна стая. Тодоровска поясни, че България е водач в негативен план, по загинали и ранени на брой население. „Всички се опитваме да направим нещо по безопасността на движение по пътищата в България. Искаме да насочим вниманието си към децата, към тяхната безопасност както в училище, така и на улицата. Понеже знаете, че много деца стават жертва на пътни транспортни произшествия бихме иска ли да ги предпазим и още веднъж да алармираме обществото да бъде по-внимателно на пътя, за да се запази живота и здравето на децата ни“, коментира Тодоровска. Тя поясни, че стават различни инциденти в училищата, в детските градини с децата навън, затова е важно да се обърне внимание как да се движат децата по пътя. „Всички трябва да бъдем внимателни, важно е децата да се оглеждат добре, да преминават само по пешеходните пътеки, така че да може да спасим повече деца, да имаме по-малко жертви на пътя тази година, защото нашата радост са децата и ние бихме искали да имаме повече здрави и усмихнати деца“, коментира още Надежда Тодоровска. Тя обясни, че празникът, организиран от нашата Столична организация, където наистина ще има много доброволци и участници в дейността, които ще имат възможност под формата на игри да запознаят малките деца с прийомите на първата помощ. „С демонстрациите, които нашите младежи доброволци ще направят на място, ще помогнат на тези, които биха искали да видят и научат да правят нещо от различните методи по оказване на първа помощ да го изпробват на място“, допълни тя.  \r\nТеодора ПАТРОНОВА", "date": "2019.09.15", "title": "БЧК-София организира празник по повод Световния ден на първата помощ (ОБЗОР)"}
{"url": "http://www.focus-news.net/news/2019/09/15/2698756/pregled-na-osnovnite-temi-v-britanskiya-pechat-agentsiya-fokus.html", "text": "Засилването на настроенията срещу Брекзит без сделка у представители на управляващите и опозицията, атаките с дронове върху саудитски нефтени съоръжения и кражбата на тоалетна чиния от чисто злато са сред темите на британския печат.  \r\n*** \r\n \r\n  Бившият постоянен секретар в отдела по напускането на Европейският съюз Филип Райкрофт настоява, че твърдението за „чист“ Брекзит без сделка, без сериозни последствия е безсмислено, пише британското издание  The Guardian . \r\nБорис Джонсън обеща да изведе страната от ЕС до 31 октомври и „да става каквото ще“, и също така намекна, че ще се опита да заобиколи решението на парламента, което го заставя да поиска забавяне на Брекзит от Брюксел. \r\nРайкрофт обаче, който служи като ръководител на отдела за Брекзит до март тази година заяви, че напускане без сделка ще започне сложна серия от преговори. \r\n„Това няма да е чисто излизане – това, което ще стане е, че легално ще напуснем ЕС. Но това, което няма да стане е, че няма да се отменят всички много близки икономически връзки, които имаме с Брюксел, от които толкова много от нашата търговия в момента зависи. А ние не искаме да премахнем и всички връзки, свързани със сигурността, които имаме с ЕС“, заяви той. \r\n„Също така поради важността на тези връзки, и за ЕС и за Великобритания, ще остане изключително важно да ги изразим с формални взаимоотношения. С други думи ще трябва да преговаряме, и тези преговори за бъдещитени взаимоотоношения започват с гражданите, парите и границата с Ирландия“, добави Райкрофт.  \r\n„Така че намеците за (Брекзит) без сделка някак означават, че ще трябва да обърнем гърба си на ЕС и да прекъснем всякакви връзки с него са безсмилени“, заяви още той. \r\nРойкрофт прекара част от кариерата си в шотландското правителство. Той се изказа по-рано, като предупреди, че политиците трябва внимателно да помислят как да подсигурят унията между Шотландия и Северна Ирландия след Брекзит, със или без сделка. \r\n„Ясно е, че в момента политическото време се срина – всичко се случва в краткосрочна перспектива, всеки се притеснява за това какво се случва, не дори следващата седмица, а утре“, каза той. \r\n„При тези обстоятелства е много различно да поглеждаш по надалеч зад хоризонта. Как ще се справим като държава ако и когато излезем от ЕС?“ \r\nРойкрофт повдигна въпроса и дали конституцията на Великобритания работи, въпрос повдигнат и от Джон Бъркоу, говорителя на Камарата на общините. \r\n„Нямаме писана конституция – тя разчита на споразумения и прецеденти, и в духа в който тези споразумения и прецеденти са постигнати. И ако те бъдат игнорирани или подложени на изпитание, липсата на кодифицирана конституция става проблем.“, заяви още Райкрофт. \r\n*** \r\n \r\n Джеръми Корбин заяви, че ще направи всичко възможно, за да спре Брекзит без сделка с ЕС, цитира думите му лондонският вестник  Evening Standard .  \r\nЛидерът на лейбъристите каза в събота, че ако Обединеното кралство напусне без сделка, той е решен да държи правителството отговорно за \"безотговорното му поведение\". \r\nПремиерът Борис Джонсън е задължен да поиска от Брюксел удължаване на срока по член 50, ако не успее да накара депутатите да подкрепят сделка до 19 октомври, след като парламентът одобри законодателство, предназначено да предотврати напускането без сделка. \r\nПремиерът Борис Джонсън обаче каза, че по-скоро ще бъде \"мъртъв в канавка\", отколкото да поиска забавяне. \r\nЛидерът на опозицията Джереми Корбин припомни: „Опозиционните партии работиха много тясно по въпроса. \r\n„И ако това се случи, ние сме абсолютно решени да привлечем това правителство към отговорност, за да ги накараме да отговорят за своето безотговорно поведение през последните няколко дни“, подчерта лидерът на лейбъристите. \r\n\"Аз лично и моята партия нямаме нищо общо с тази „подсладена“ търговска сделка със САЩ, която би довела до намеса на американските компании в здравната ни система, в нашите обществени услуги.\" \r\nЛидерът на лейбъристите се обърна към работниците и синдикалистите на митинг след протеста „Борбата за нашето бъдеще“ в Къркалди, Файф. \r\nПо темата за Брекзит бившият министър на този ресор Дейвид Дейвис заяви, че правителството може да има \"правна стратегия\" да избегне удължаването на членството на Великобритания в ЕС след 31 октомври, преди да заяви, че \"няма представа какво е\". \r\nМеждувременно членът на кабинета Ники Морган призна, че ще гласува за оставане на евентуален втори референдум, въпреки че служи в правителството на Борис Джонсън.  \r\nБившият премиер Дейвид Камерън заяви, че „искрено съжалява“ за несигурността и разделението, последвали референдума за Брекзит. \r\nА либерал-демократите отбелязаха началото на партийната си конференция, като обявиха планове за отмяна на Брекзит. Досега политиката им за Брекзит бе да се проведе кампания за нов референдум, в който те щяха да водят кампания за оставане. \r\nЛидерът Джо Суинсън ще настоява партията да подкрепи плановете за отмяна на  член 50 - официалният процес за напускане на ЕС - като единственото решение да се измъкне от тази „каша“, ако спечели солидно мнозинство на бъдещи избори. \r\n*** \r\n \r\n  Движението на хутите в Йемен направи официално изявление след атаките срещу петролните находища в Саудитска Арабия в Абкаяк и Курайс, намиращи се на над 1000 км от границата с Йемен, пише английското издание  The Daily Telegraph . \r\nВ изявлението си те поемат отговорност за атаката и предупреждават правителството в Риад да прекрати нападенията над позиции на групировката в Йемен.  \r\nВ него се казва още, че в атентата са участвали общо десет дрона и че ако войната продължи, подобни атаки само ще зачестят.  \r\n„Единствената опция за саудитското правителство е да спре да ни атакува“, казва Йахия Сари, говорител на хутите. \r\nКоалицията, водена от Саудитска арабия се бие с движението откакто започна войната в Йемен през 2015 г.  \r\nПо-рано правителството в Риад обяви, че са избухнали пожари в две петролни рафинерии близо до границата с Бахрейн, но не уточни кой стои зад атаките. \r\nОчевидци съобщиха за гъсти облаци дим и изстрели в района.  \r\nДвете петролни рафинерии са собственост на компанията Арамко, която описва едната от тях, разположена в Абкаяк като „най-големият завод за обработка на суров петрол в света“.  \r\nЗавода в Курайс разполага със залежи от около 20 милиарда барела с петрол и се предполага, че продукцията му възлиза на около милион барела суров петрол на ден. Местните медии заявиха, че пожарите са овладени.  \r\nРафинерията в Абкаяк и преди е била цел на терористични атентати, като през 2006 г. Ал Кайда пое отговорността за провален самоубийствен атентат срещу завода. \r\n*** \r\n \r\n Тоалетна чиния от чисто злато на стойност 1 милион британски лири е открадната от двореца Бленъм седмици, след като опасенията за сигурността бяха отхвърлени от семейството, което е собственик на историческия обект, пише британското издание  The Independent . \r\nКрадците причиниха „значителни щети и наводнения“, като са извадили произведението на  изкуството, което е било свързано с водопроводната и канализационната система от дома на херцога на Марлборо в Уудсток, Оксфордшир. \r\nКражбата е била докладвана в полицията минути след като крадците си тръгнали около 4:50  часа сутринта. Във връзка с инцидента е арестуван 66-годишен мъж. \r\nТова идва след като братът на херцога лорд Едуард Спенсър-Чърчил заяви, че няма планове да охранява напълно работещата тоалетна, създадена от италианския художник Маурицио Кателан. \r\n„Това няма да е най-лесното нещо за крадене“, каза той пред вестник The Sunday Times миналия месец. „Първо, тя е свързана с водопровода и второ потенциален крадец няма представа кой  последно е използвал тоалетната или какво е ял. Така че не, не планирам да го пазя\", заявил лордът \r\nПолицията заяви, че няма да коментира договореностите за сигурност на имота или дали коментарите на лорда може да са вдъхновили кражбата. \r\nДворецът Бленхайм, който се рекламира като родно място на Уинстън Чърчил, потвърди, че ще бъде затворен през останалата част от деня, докато полицията разследва инцидента. \r\n„Можем да потвърдим, че „Америка“ - произведението на изкуството на Маурицио Кателан е откраднато в ранните часове тази сутрин“, се казва в изявлението на двореца. „Ние сме натъжени от това изключително събитие, но и облекчени, че никой не е пострадал. \r\n„Знаехме, че има огромен интерес към изложбата за съвременно изкуство на Маурицио Кателан, като много от тях ще дойдат и ще се насладят на инсталациите. Ето защо е много неприятно, че е открадната толкова ценна вещ.\" \r\nПолицията от Темза Вали заяви, че 18-каратовата тоалетна все още не е открита.", "date": "2019.09.15", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/09/15/2698757/", "text": "Представителят на Киев в контактната група за Донбас Леонид Кучма не изключи, че френският президент Еманюел Макрон и германският канцлер Ангела Меркел на срещата от високо равнище на \"Нормандската четворка\" ще тласнат украинския лидер Владимир Зеленски към \"неприемливи\" отстъпки към Русия, предава  РИА Новости . \r\nКучма изрази мнение, че на Зеленски ще му е трудно на срещата на „нормандската четворка“, защото „той ще бъде един срещу трима души“. \r\nСпоред представителя на Киев в контактната група, лидерите на Русия, Франция и Германия ще се опитат да убедят Зеленски да се съгласи с \"всички искания, които Москва налага\", включително предоставяне на широки правомощия на представителите на непризнатите от международната общност Донецка и Луганска народни републики, както и провеждане на избори на територии извън контрола на украинските власти.  \r\nПо-рано в Берлин бяха проведени преговори със съветниците по външна политика на лидерите на Германия, Франция, Русия и Украйна при подготовката за срещата, като времето и мястото за нея все още не са определени. \r\n \r\n  Теодор Пенев", "date": "2019.09.15", "title": "РИА Новости: Представител на Украйна в преговорите за Донбас подозира  членовете на „Нормандската четворка“ в тайно споразумение"}
{"url": "http://www.focus-news.net/news/2019/09/15/2698750/pregled-na-osnovnite-temi-v-svetovniya-pechat-agentsiya-fokus.html", "text": "Координиран удар с дронове засегна сърцето на производството на петрол в Саудитска Арабия в събота, като предизвика огромен пожар и принуди кралството да спре около половината от добива на суров петрол според източници, запознати със ситуацията, цитирани от американското издание  The Wall Street Journal . \r\nПодпомаганите от Иран бунтовници в съседния Йемен поеха отговорност за една от най-големите им атаки в кралството досега. \r\nСпирането на засегнатите  мощности  представлява загуба от около пет милиона барела на ден - приблизително 5% от ежедневното производство на суров петрол в света. Кралството произвежда 9,8 милиона барела на ден. \r\nУдарите върху съоръженията в източната провинция на Саудитска Арабия са последната от поредицата атаки срещу петролните активи на страната през последните месеци, когато напрежението се увеличава между Иран и неговите съюзници като хутите от една страна и  САЩ и партньори като Саудитска Арабия от друга страна. Хутите също са поемали отговорност за атаки с дронове по саудитските тръбопроводи, танкери и друга инфраструктура по време на четиригодишната война. \r\nТази атака се оказа най-ефективната, предизвиквайки големи пожари в Хиджра Курайс, едно от най-големите петролни находища на Саудитска Арабия, и в Абкаик, най-голямата рафинерия за суров петрол в света. Първото съоръжение произвежда 1,5 милиона барела на ден, докато Абкаик помага за производството на до 7 милиона барела на ден. \r\nГоворител на хутите заяви, че в атаката са участвали десет дрона. Публикуваните изображения на пожара в съоръжението Абкаик показаха огромен пожар с много дим. \r\n„Обещаваме на саудитския режим, че бъдещите ни операции ще се разширят и ще бъдат по-болезнени, докато неговата агресия и обсада продължават“, заяви говорителят. \r\nСаудитското вътрешно министерство заяви, че пожарите са под контрол. \r\nНационалната петролна компания „Сауди Арамко“ проведе в събота спешно заседание на борда, за да се справи с разгръщащата се криза, съобщиха източници. \r\nКато най-големият износител на петрол в света, саудитските служители обсъждат да използват запасите си от петрол, които да продават на чуждестранни клиенти, за да гарантират, че световните доставки на петрол няма да бъдат нарушени, заявиха запознати с въпроса. \r\nСаудитското правителство не коментира кой стои зад атаката. Нямаше съобщения за жертви. \r\nХутите поеха контрола над столицата на Йемен, Сана, през 2014 г. по време на гражданска война. Оттогава коалиция, ръководена от Саудитска Арабия, води война за унищожаване на хутите и възстановяване на правителството, подкрепено от Саудитска Арабия, Обединените арабски емирства и други регионални сили. \r\nСаудитска Арабия и САЩ твърдят, че хутите са финансирани и въоръжавани от Иран, обвинение, което Техеран отрича. \r\nДроновете и ракетите, използвани от хутите, многократно са нанасяли удари вътре в Саудитска Арабия през последните месеци, удряйки летища и други граждански инсталации. Най-малко един удар с дрон е бил извършен от съседен Ирак, според американски служители. \r\nСаудитски и американски служители обвиниха Иран, че се е насочил към петролната инфраструктура на кралството, включително използването на мини за нанасяне на щети на саудитските петролни танкери в Оманския залив през май. \r\nИран отрече да нанася удари по саудитски цели или да се координира с йеменски бунтовници, за да удари петролната техника на кралството. \r\nПрекъсванията в производството на петрол в Саудитска Арабия може да доведе до краен ефект върху световната икономика, тъй като кралството изнася повече суров петрол от която и да е друга страна. \r\nСаудитските служители призовават международната общност да помогне за защитата на нейната петролна инфраструктура. \r\nНеотдавна възстановените американски санкции срещу Техеран удариха тежко петролната му индустрия и сринаха икономиката му, което предизвика опасения от по-широк конфликт в Близкия изток.  \r\n*** \r\n \r\n  С разработването на ново поколение американски крилати ракети в отговор на предполагаеми нарушения на споразуменията за въоръжението от страна на Русия, отговор от страна на Москва беше неизбежен, коментира американското издание  The National Interest . \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\nНо руски ракети във Венецуела? Това е нещо, което за руските коментатори призовават като отговор на изтеглянето на САЩ от Договора за ликвидирането на ракетите със среден обсег на действие. Пентагона вече тества нови наземни крилати ракети с обсег от 500 километра, които надвишават договорената в споразуменията максимална дистанция. \r\n„Русия има правни основания, в отговор на появата на нови оръжия от САЩ след напускането на Договора за ракетите от среден обсег, да разположи своите подводници и кораби с ракети със среден и по-малък обсег в относителна близост до границите на САЩ\", заяви генерал-майор Владимир Богатирев пред руския вестник \"Независимая газета\". \r\nТой намекна, че руските кораби, екипирани с крилати ракети може би ще оперират до Венецуела. Те са снабдени с морски ракети тип „Калибър“, включително SSN-30, оръжие еквивалентно на американската ракета „Томахоук“. SSN-30, пренасяна от кораби и подводници има обсег до 2500 километра. Подобно на американският си еквивалент, „Калибър“ типично се използва за изстрелване на конвенционални бойни глави за мисии , като например нападения над сирийски бунтовници. Ракетата може обаче да бъде екипирана с ядрена бойна глава. \r\nРусия наскоро подписа морско споразумение с Венецуела, което позволява на кораби от Москва да акостират в пристанищата на южноамериканската страна, чието нестабилно правителство разчита на Кремъл за помощ.  \r\n„Венецуела има чудесни пристанища, в които кораби и подводници на руският флот могат да влизат, да се снабдяват и след това да изпълняват бойните си задачи по бреговете на Северн Америка“, заяви Богатирев. Подобно споразумение е подписано и между Русия и Никарагуа. \r\nБогатиев посочи като контрамярка на разработваните от САЩ ракети и „Зикрон“, руска противокорабна установка, чиито ракети могат да достигнат скорост до три километра в секунда.  \r\n„Един от начините да неутрализираме потенциални заплахи от САЩ, включително от новите им тестове, може да е свръхзвуково оръжие. В частност говорим за ракетата „Зикрон“, която може да се използва срещу цели по море и земя на разстояние от повече от 1000 км.“, заяви генерала. \r\nПървият заместник-председател на комисията по отбрана в руската Държавна дума, Александър Шерин, защити идеята за разполагане на ракети във Венецуела, дори и това да рискува започването на нова „Кубинска криза“.  \r\n„Може би ще има „Кубинска криза“ номер две, но именно краибската криза тогава накара американците да поутихнат за доста време“, заяви той. \r\n„Ако такива системи бъдат разположени във Венецуела, САЩ ще се държат много по точно“, добави Шерин.  \r\nФакта, че СССР оттегли своите балистични ракети от Куба в кризата от 1962 г. е широко известно. Също така е известно, че в замяна САЩ изтегли своите ракети от Турция. \r\nОлег Шведков, пенсиониран капитан подводничар, коментира, че бази в Южна Америка ще улеснят разполагането на руски подводници около САЩ.  \r\n„Възможното постоянно присъствие на руски бойни кораби близо до бреговете на САЩ, екипирани с ракети със среден и малък обсега със сигурност ще им причини главоболия“, коментира той. \r\nАко това звучи познато, би трябвало. Москва постави ядрени балистични ракети в Куба по времето на студената война. Кремъл предприе този ход за да попречи на всякакви опити на Вашингтон за инвазия на острова и също така за да компенсира за американските ракети и бомбардировачи, които бяха разположени на редица места около Съветския съюз. Руските коментатори явно смятат, че Венецуела може да помогне на Москва по същия начин и днес. \r\nНо през 1962 г. Москва все пак демонтира ракетите си в Куба в лицето на заплахата от силите за сигурност на САЩ в Карибите и невъзможността на съветския флот да се справи с тях. Нито пък Кремъл беше готов да рискува ядрен апокалипсис за някакъв далечен остров.  \r\nКоето повдига въпроса как САЩ ще реагират днес на ядрени подводници и кораби, плаващи около Венецуела. Или по-скоро дали американската администрация ще посмее да действа агресивно срещу подобна заплаха. \r\n*** \r\n \r\n  Президентът на САЩ Доналд Тръмп заяви, че не вярва на информацията, че Израел е поставил шпиониращи устройства в Белият дом, пише вестник  The Jerusalem Times . \r\nКоментарите на президента идват след информацията на списание  Politico , според която Израел най-вероятно стои зад откритите в Белия дом шпионски устройства, които могат да улавят и подслушват телефонни разговори. \r\n„Не вярвам това, не, не смятам, че израелците ни шпионират“, заяви Тръмп.  \r\n„Намирам това много трудно за вярване“. \r\nДържавен служител от администрацията на президента също отрече информацията, като заяви пред американски медии, че тя е „абсолютно недостоверна“. \r\nПравителството в Тел Авив също категорично отрече каквато и да е отговорност за поставянето на шпионските устройства. Израел се е зарекъл да не шпионира Вашингтон след залавянето през 1986 г. на шпионинът Джонатън Полърд, макар оттогава и двете страни да са се обвинявали в шпионаж на няколко пъти. \r\nАмос Ядлин, бившият ръководител на израелското разузнаване на няколко пъти нарече информацията „фалшива новина, подправена с антисемитизъм“, подчертавайки, че Израел не шпионира Вашингтон. \r\n*** \r\n \r\n  Силите за сигурност на САЩ няма да увеличат броя на своите военнослужещи в Северна Сирия, където от тях се очаква да осъществяват съвместни патрули с турските сили, заяви американски генерал, пише турското издание  The Daily Sabah . \r\nГенералът добави, че целта е в крайна сметка да се намали цялостният брой на американските военнослужещи в страната. \r\nПо данни на американски медии, Пентагона е готов да изпрати около 150 допълнително военнослужещи за съвместните американско-турски патрули в зоната за сигурност в Северна Сирия.  \r\nГенерал Кенет Маккензи от централното командване на американската армия заяви, че новите мисии няма да имат нужда от подкрепления.  \r\n„Няма да увеличаваме броя на военнослужещите си за да провеждаме тези патрули“, заяви Маккензи. \r\n„Ще провеждаме патрули с турците и ще успеем да направим това със сегашният брой (войски), докато активно търсим методи за намаляване на присъствието на военнослужещи в бъдеще“, добави той. \r\nТурция вече повтори плановете си да изчисти северната част на Сирия и своята южна граница от членове на обявената от Анкара за терористична групировка „Работническа партия на Кюрдистан“.  \r\nПо-рано Вашингтон и Турция стигнаха до споразумение за формирането на зона за сигурност в Северна Сирия, в която да бъдат провеждани съвместни турско-американски патрули.", "date": "2019.09.15", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/15/2698907/mkd-makedoniya-vmro-dpmne-nastoyava-za-nakazatelno-presledvane-na-prokuror-vilma-ruskovska.html", "text": "Игор Янушев, генерален секретар на ВМРО-ДПМНЕ, смята, че ръководителя на прокуратурата за организирана престъпност Вилма Русковска трябва да носи наказателна отговорност, тъй като тя, според него, е позволила на Катица Янева да изпрати писмо, с което прехвърля делата от Специализираната прокуратура на общата прокуратура, докато е в ареста по делото „Рекет“, цитира думите му македонското електронно издание  “МКД“  . \r\n„Русковска трябваше да забрани изпращането на всякаква кореспонденция от Катица Янева, защото тя им е позволила незаконно да изземват делата на СП и да ги прехвърлят на общата прокуратура и по-конкретно случаи, за които се подозира, че (Янева) е злоупотребила с политически натиск и изнудване. В крайна сметка е ясна връзката между криминално-рекетьорската банда на СДСМ начело със Заев, Йовевски и Русковска и доказва тезата за пряко участие на властите в делото „Рекет“, а може би и в други случаи „Рекет 2, 3, 4“ и т.н. \", написа Янушев на своята страница в социалната мрежа „Фейсбук“. \r\n„Задържаният може да кореспондира с лица извън затвора само със знанието и под надзора на органа, който провежда следствената процедура“, припомни Янушев  член 178, алинея 5 от Наказателно-процесуалния кодекс. \r\n \r\n  Юлиян Марков", "date": "2019.09.15", "title": "„МКД“ (Македония): ВМРО-ДПМНЕ настоява за наказателно преследване на прокурор Вилма Русковска"}
{"url": "http://www.focus-news.net/news/2019/09/15/2698755/krastovden-bogosluzheniya-i-poklonnitsi-v-mestnostta-krastova-gora-obzor.html", "text": "Православната църква почита църковния празник Въздвижение на Светия кръст Господен, наричан от народа Кръстовден. В навечерието на Кръстовден хиляди поклонници се събират в местността Кръстова гора в Родопите, за да се помолят за здравеПо повод Кръстовден бяха отслужени богослужения в цялата страна. Такова бе отслужено и в храма \"Въздвижение на Светия Кръст Господен\"  в квартал „Лозенец“. В храма бе отслужена Архиерейска света Литургия. Богослужението оглави Негово преосвещенство Белоградчишкия епископ Поликарп - викарий на Софийския митрополит.  \r\nВ интервю за „Фокус“  протосингелът на Видинска митрополия архимандрит Антим  обясни, че Кръстова гора се свързва с предание, което гласи, че част от Христовия кръст се намира там. Антим каза още, че това е потвърдено от многото чудеса, които се случват там, където божието всемогъщество и искрената вяра на човек се срещат. „Каквото и таланти да има човек, с каквото и да се занимава в живота си, често се сблъсква с трудности и изпитания. Той се чувства така, сякаш се е запътил към Голгота и това наистина е така. Всеки трябва да се изкачи на своята Голгота и от там да заблести духовно с постиженията си, както е направил Господ Исус Христос. Той е преминал изпитания, унижения и въпреки това се изкачва на своята Голгота, за да изпълни послушанието си към Бог Отец“, каза той. Архимандрит Антим припомни думите на апостол Павел, който казва, че словото и за вярата, и за кръста е безумие за онези, които гинат, а за тези, които се спасяват, е сила божия. Той пожела Христовият кръст да благославя родината ни. \r\nВ народните поверия се казва, че срещу Кръстовден всички молитви ще бъдат чути, защото в нощта срещу Кръстовден Господ слиза на земята и изпълнява всяко искрено желание. По традиция на Кръстовден се спазва строг пост. На този ден най-възрастната жена в дома трябва да опече специален обреден хляб, наречен кръстова пита, украсен с голям кръст по средата. Народният празник е свързан с края на летния и с началото на есенния селскостопански сезон. Хората дори вярвали, че празникът, който по стар стил се отбелязвал на 27 септември, поставя началото на есента и денят и нощта се кръстосват (изравняват). За традициите на този ден „Фокус“ потърси  етнологът доц. Петя Банкова , която също потвърди, че от Кръстовден лятото си отива и започва есента.  „Съответно с етимологията на празника кръст, кръстосване, стопанките кръстосват цветята в градините си, за да не ги хване сланата, а мъжете опасват кръста си с пояс, за да не ги боли през годината. Известно е от фолклористи и такова наричане „Кръстец кръст да боли, мене кръст да не боли“, обясни Банкова. Етнологът Петя Банкова посочи още, че религиозната догма към народната култура се е пренесло вярването и обичаите в този празничен ден да се спазва строг пост. „Като на трапезата задължително присъства обреден хляб, приготвен от най-възрастната жена в дома, който е украсен с плетеници от тесто под формата на кръст и се нарича Кръстова питка или Кръсташка. Разбира се, приготвят се още и други малки пресни питки, които се раздават на близки и съседи с благословията, с желанието да се измоли здраве и благоденствие за всички членове на семейството. Като на строг пост на трапезата се слага и първото откъснато грозде, което предварително е отнесено и осветено в църквата“, обясни тя.", "date": "2019.09.15", "title": "Кръстовден: богослужения и поклонници в местността Кръстова гора (ОБЗОР)"}
{"url": "http://www.focus-news.net/news/2019/09/15/2698760/ria-novosti-nato-razraboti-plan-za-poddarzhane-na-prevazhodstvo-nad-svoite-protivnitsi.html", "text": "НАТО е разработил нова стратегия, с която алиансът ще успее да „поддържа превъзходството си“ над своите противници, предава  РИА Новости . \r\nКато част от новата си военна стратегия, алиансът възнамерява да разработи експериментални подходи за противодействие на различни заплахи, като това трябва да позволи на НАТО да поддържа на предимство пред потенциални противници. Това заяви ръководителят на военния комитет на алианса Стюарт Пийч. \r\nПо рано плана за актуализиране на стратегията на НАТО беше одобрен от военния комитет, основният военен орган на алианса. Той има за цел организацията „да се адаптира към променящите се предизвикателства пред сигурността“. Военната стратегия е затворен документ и не е достъпна за обществеността. \r\nРъководителят на военния комитет на НАТО, маршалът от авиацията Стюарт Пийч, разкри някои от предложенията на стратегията по време на реч на среща в Словения, където беше  обсъдена отбраната на евроатлантическия регион, както и концепцията за водене на война. \r\n\"Тази година за първи път от 1967 г. подписахме новата военна стратегия на НАТО. Това подкрепя трите основни задачи на Алианса - колективна отбрана, управление на кризи и съвместна сигурност\", каза той.  \r\n\"Тя ще позволи на НАТО да поддържа военното си превъзходство над противници, потенциални или реални, и ще ни позволи да продължим да изпълняваме основните си задачи\", добави Пийч. \r\n \r\n \r\n  Теодор Пенев", "date": "2019.09.15", "title": "РИА Новости: НАТО разработи план за \"поддържане на превъзходство\" над своите противници"}
{"url": "http://www.focus-news.net/news/2019/09/15/2698759/cyprus-mail-saveta-za-sigurnost-na-oon-tryabva-da-e-reshitelen-kogato-stava-duma-za-nereglamentirano-izpolzvane-na-sila-zayavi-predstavitel-na-kipar-v-oon.html", "text": "Малките държави с дълготрайни конфликти като Кипър са принудени да разчитат на ефективността на Съвета за Сигурност на ООН, смята заместник-представителя на Република Кипър в ООН Поли Йоанну по време на обсъждане на дейността на съвета, пише кипърското издание  The Cyprus Mail . \r\n„Съвета трябва да е решителен в разпознаването, осъждането и обсъждането на нерегламентирано използване на сила“, заяви тя.  \r\nНе можем да преувеличим важността от това да имаме Съвет за сигурност, който не отвлича вниманието си от заплахите за мира, използването на сила и решаването на проблеми, добави тя. \r\nПосланичката също така обърна внимание на важността от това да бъде поставяно на първо място международното право, когато се вземат решения, като добави, че съвета „трябва постоянно да налага същите правила, които всички сме разработили и прилагаме в международните отношения“. \r\nТя също така обвини Съвета за сигурност за това, че високото число на активни конфликти по света е показател, че дейността на съвета не е оптимална.  \r\nКогато Съветът е прекалено разделен, за да предприеме действия, Общото събрание има повече правомощия да действа, отколкото използва в момента, заяви Йоанну. Ключът към ефективността на организацията може да се крие в постигането на правилни взаимодействия между Общото събрание и Съвета за сигурност, заключи тя. \r\n \r\n  Теодор Пенев", "date": "2019.09.15", "title": "Cyprus Mail: Съвета за сигурност на ООН трябва да е решителен, когато става дума за нерегламентирано използване на сила, заяви представител на Кипър в ООН"}
{"url": "http://www.focus-news.net/news/2019/09/15/2698761/telma-makedoniya-vlastta-predlaga-na-opozitsiyata-da-izdigne-kandidatura-za-prokuror-za-borba-s-koruptsiyata.html", "text": "Управляващите излязоха с нови предложения към опозицията в преговорите по закона за прокуратурата, информира македонският телевизионен канал  ”Телма“ . \r\nПремиерът Зоран Заев в интервю за телевизия “Сител” съобщи за две идеи, които са били предложени на опозиционните преговарящи. \r\nПървата предвижда нов ръководител на прокуратурата, отговорен за корупцията с висок профил, който да бъде избран по предложението на опозицията да поеме всички дела, включително разследването на „Рекет“ и „27 април“, както и да ръководи всички прокурори и експертни служби от Специалната прокуратура.  \r\n„Който е нарушил закона, трябва да отговаря. Затова им предложихме да номинират прокурор. Но за да се случи това, трябва да бъде назначен сериозен прокурор и да се сформира екип, който да обработва всички дела, включително „Рекет“ и делата за 27 април. И всичко трябва да се свърши за време, така че тези неща да не остареят. Опозицията обаче отхвърли това предложение и те са длъжни да кажат защо го отхвърлят “, казва премиерът Зоран Заев. \r\nСпоред премиера обаче този прокурор трябва да бъде отговорен и приемлив за правителството. \r\n„Предложението Никола Груевски, Владимир Йован Илиевски или Марко Звърлевски със сигурност няма да мине. Бъдещето на делата е причината. Правителството и аз се борим да осигурим бъдещето им  след прехвърлянето им заради края на Специализираната прокуратура (СП)тези дела трябва да имат бъдеще, а Мицковски и неговият екип изискват случаите да бъдат амнистирани, разбити и, унищожени “, казва Заев. \r\nЗа опозицията обаче това предложение е манипулативно, защото макар декларативно премиерът да предложи на опозицията да избере прокурор за корупция на високо ниво, както е предвидено, в крайна сметка това ще доведе до избиране на удобен за правителството прокурор. \r\nВторото предложение на правителството, ако опозицията откаже първото е прокурорите да се върнат в прокуратурите, откъдето са дошли, и прокурорът Йовевски да поеме делата на СП. \r\nВсъщност осигуряването на бъдещето на тези случаи е червената линия, от която правителството няма да се откаже при преговорите. \r\n \r\n  Юлиян Марков", "date": "2019.09.15", "title": "„Телма“ (Македония): Властта предлага на опозицията да издигне кандидатура за прокурор за борба с корупцията"}
{"url": "http://www.focus-news.net/news/2019/09/15/2698763/anarhisti-hvarlyaha-kokteyli-molotov-i-drugi-predmeti-sreshtu-politseysko-upravlenie-v-atina-v-sabota.html", "text": "Анархисти хвърляха коктейли \"Молотов\" и други предмети срещу полицейско управление в Атина в събота.Няма пострадали. След сблъсъка са задържани 16 души, пише гръцкият вестник Naftemporiki в събота, цитиран от  TACC . \r\nСпоред изданието приблизително 50 души с черни шалове на лицето са нападнали следобед полицейски отряд за специални сили в централния район на Екзархия. Според полицията те са хвърлили срещу органите на реда десетки коктейли „ Молотов“, камъни и други предмети. Охраната е разпръснала нападателите, в резултат на схватката никой не е пострадал. Полицаите задържали 16 души. \r\nБезредиците последваха протестен марш в събота в центъра на града срещу полицейски операции за прогонване на анархистите и мигрантите, които живеят в стария централен квартал Екзархия в изоставени домове. В протеста взеха участие около 2 500 души. \r\nНовото правителство на Гърция обеща да възстанови реда в атинския регион Екзархия, където постоянно действат анархистите. В края на август полицията проведе операция за освобождаване на четири изоставени сгради, в които живееха нелегални имигранти. Повече от 100 души бяха транспортирани от там до хотели и центрове за настаняване на мигранти. В отговор анархистите усилиха атаките срещу полицейските специални части. \r\nСпоред полицията, в Атина 23 от тези изоставени сгради са заети от имигранти и понякога се използват от анархисти като бази за бойни действия срещу специалните сили.", "date": "2019.09.15", "title": "Анархисти хвърляха коктейли \"Молотов\" и други предмети срещу полицейско управление в Атина в събота"}
{"url": "http://www.focus-news.net/news/2019/09/15/2698762/tass-ukrayna-e-protiv-palna-amnistiya-i-osoben-statut-na-donbas.html", "text": "Украйна няма да прави промени в своята конституция, които биха се отнасяли до предоставянето на специален статут на Донбас, тъй като този въпрос е регламентиран от реформата на децентрализацията на страната и не планира да използва механизма за пълна амнистия за страните в конфликта като част от Минските споразумения. Това съобщи в събота външният министър на Украйна Вадим Пристейко, цитиран от  TACC . \r\n\"Както е записано в споразуменията от Минск? Там се  казва, че ще има реформа на украинското законодателство, която се основава на децентрализация. Ние не правим промени в конституцията, продължаваме пътя на конституционната реформа, а основата е децентрализацията. Ние предлагаме страната, която стои зад линията на съприкосновение да  разбере: шансът за тяхното развитие е децентрализация. Ние няма да въвеждаме никакви специални и неспециални статути в конституцията \", подчерта той, говорейки в Киев на форума на Ялтинската европейска стратегия (ЯЕС, (YES на английски – бел. ред.)). \r\nВ същото време той добави, че Украйна обмисля възможността за компромиси в закона за специалния статут на Донбас, който действа в страната, но се изисква удължаване на неговото действие. \"Нашите депутати имат изключително (трудна) задача - как да променим този закон (относно специалния статут на Донбас) или да напишем нов закон. Има много подробности - докъде можем да стигнем в този закон, какви компромиси могат да бъдат направени и от двете страни\", каза Пристейко. \r\nВъншният министър отбеляза също, че украинската страна не обмисля възможността да предостави пълна амнистия на участниците в конфликта в Донбас като част от преговорите за прилагането на споразуменията от Минск. \"През 2015 г. беше приет законът за амнистия, който не предвижда пълна амнистия. Настоящата дипломация не предвижда пълна амнистия\", подчерта той. \r\nВ основата на мирното уреждане на конфликта в Донбас са споразуменията от Минск. Те предполагат не само прекратяване на огъня, изтегляне на оръжията, амнистия, възобновяване на икономическите връзки, но и дълбока конституционна реформа в Украйна, която би трябвало да доведе до децентрализация на властта, като се вземе предвид специалният статус на определени региони на Донецка и Луганска области. Засега обаче този план остава нереализиран, тъй като украинската страна напълно отказа да се съобрази с политическите точки на споразумението, позовавайки се на нерешени проблеми на сигурността, коментира TACC. \r\nВ събота, изказвайки се на форума на Ялтинската европейска стратегия в Киев, специалният представител на Държавния департамент на САЩ за Украйна Кърт Волкър призова всички точки на Минск да бъдат приложени, включително специалния статут на Донбас, както и амнистията за страните в конфликта. \r\n \r\n  Юлиян Марков", "date": "2019.09.15", "title": "ТАСС: Украйна е против пълна амнистия и особен статут на Донбас"}
{"url": "http://www.focus-news.net/news/2019/09/15/2698764/upravlyavashtite-v-severna-makedoniya-izlyazoha-s-novi-predlozheniya-kam-opozitsiyata-v-pregovorite-po-zakona-za-prokuraturata.html", "text": "Управляващите излязоха с нови предложения към опозицията в преговорите по закона за прокуратурата, информира македонският телевизионен канал  ”Телма“ . \r\nПремиерът Зоран Заев в интервю за телевизия “Сител” съобщи за две идеи, които са били предложени на опозиционните преговарящи. \r\nПървата предвижда нов ръководител на прокуратурата, отговорен за корупцията с висок профил, който да бъде избран по предложението на опозицията да поеме всички дела, включително разследването на „Рекет“ и „27 април“, както и да ръководи всички прокурори и експертни служби от Специалната прокуратура.  \r\n„Който е нарушил закона, трябва да отговаря. Затова им предложихме да номинират прокурор. Но за да се случи това, трябва да бъде назначен сериозен прокурор и да се сформира екип, който да обработва всички дела, включително „Рекет“ и делата за 27 април. И всичко трябва да се свърши за време, така че тези неща да не остареят. Опозицията обаче отхвърли това предложение и те са длъжни да кажат защо го отхвърлят “, казва премиерът Зоран Заев. \r\nСпоред премиера обаче този прокурор трябва да бъде отговорен и приемлив за правителството. \r\n„Предложението Никола Груевски, Владимир Йован Илиевски или Марко Звърлевски със сигурност няма да мине. Бъдещето на делата е причината. Правителството и аз се борим да осигурим бъдещето им  след прехвърлянето им заради края на Специализираната прокуратура (СП)тези дела трябва да имат бъдеще, а Мицковски и неговият екип изискват случаите да бъдат амнистирани, разбити и, унищожени “, казва Заев. \r\nЗа опозицията обаче това предложение е манипулативно, защото макар декларативно премиерът да предложи на опозицията да избере прокурор за корупция на високо ниво, както е предвидено, в крайна сметка това ще доведе до избиране на удобен за правителството прокурор. \r\nВторото предложение на правителството, ако опозицията откаже първото е прокурорите да се върнат в прокуратурите, откъдето са дошли, и прокурорът Йовевски да поеме делата на СП. \r\nВсъщност осигуряването на бъдещето на тези случаи е червената линия, от която правителството няма да се откаже при преговорите.", "date": "2019.09.15", "title": "Управляващите в Северна Македония излязоха с нови предложения към опозицията в преговорите по закона за прокуратурата"}
{"url": "http://www.focus-news.net/news/2019/09/15/2698765/ispanskiyat-premier-pedro-sanches-poseti-v-sabota-zasegnatite-ot-navodneniya-yugoiztochni-rayoni-na-stranata.html", "text": "Испанският премиер Педро Санчес посети в събота засегнатите от наводнения югоизточни райони на страната, като броят на загиналите нарасна до шест, а влаковите и въздушните превози в някои райони са прекъснати за трети ден, предава  AFP . \r\nБързо възникналите наводнения след рекордните дъждове пометоха автомобили и наводниха домове и обработваеми земи в районите на Валенсия, Мурсия и източна Андалусия. \r\nПоследната жертва на стихиите е мъж на средна възраст, чието тяло е намерено от полицията в поле при махала близо до град Ориуела във Валенсия, съобщи говорител на централното правителство в региона, без да дава подробности. \r\nПет души загинаха при отделни произшествия през предходните два дни, докато се опитваха да прекосят наводнени пътища с автомобили, включително мъж, чието превозно средство остана в тунел в петък в центъра на крайбрежния град Алмерия. \r\nСлед наблюдение на щетите от хеликоптер, летящ над град Ориуела в района на Валенсия, Санчес посети командния център за спешни операции. По-късно той изрази съболезнованията си на семействата на загиналите и каза, че правителството ще направи всичко възможно, за да помогне на пострадалите.", "date": "2019.09.15", "title": "Испанският премиер Педро Санчес посети в събота засегнатите от наводнения югоизточни райони на страната"}
{"url": "http://www.focus-news.net/news/2019/09/15/2698768/hilyadi-protestirashti-chast-ot-nova-valna-ot-ekologichni-protesti-se-sabraha-v-yuzhniya-germanski-grad-frankfurt.html", "text": "Хиляди протестиращи, много oт тях на велосипеди, се събраха в южния германски град Франкфурт в събота, за да протестират срещу автомобилното изложение в града, част от нова вълна от екологични  протести, предава  AFP .  \r\nМежду 15 000 и 25 000 души - според оценките на полицията и съответно организаторите призовават за радикални промени, в знак на нарастващо нетърпение към автомобилната индустрия. \r\nПротестиращите притискат автомобилната индустрия на Германия да стане зелена и да изостави двигателите с вътрешно горене. Съботният митинг - и друг планиран в неделя - последва протести във Франкфуртския изложбен център по-рано през седмицата. \r\n\"Автомобилната индустрия излъга с дизела и допринася за влошаващата се климатична криза\", заяви Джералд Нойбауер, говорител на кампанията \"Кампакт\", съорганизатор на демонстрацията в събота пред Международното автомобилно изложение във Франкфурт. \r\nАвтомобилите с дизелово гориво са много ниска степен на популярност в Германия след мащабния скандал с „Дизелгейт“  от 2015 г. \r\n\"Автомобилното шоу представлява миналия век\", заяви Кристоф Бауц, директор на \"Кампакт\" пред AFP. \r\n\"Искаме бъдещето да принадлежи на автобусите, влаковете и велосипедите - не искаме повече.\"", "date": "2019.09.15", "title": "Хиляди протестиращи, част от нова вълна от екологични  протести, се събраха в южния германски град Франкфурт"}
{"url": "http://www.focus-news.net/news/2019/09/15/2698758/voice-of-america-talibanski-predstaviteli-posetiha-moskva-sled-razpada-na-pregovorite-s-vashington.html", "text": "Делегация на талибанското движение е посетила Москва и е провела разговори с руски представители, седмица след като президента на САЩ Доналд Тръмп отмени преговорите с представители на групировката, съобщава американската медия  Voice of America . \r\nРуските медии цитираха талибанският говорител Сухаил Шахин, който твърди, че се е срещнал с президентският представител Замир Кабулов и са дискутирали „последните събития, свързани с мира в Афганистан“. \r\nТалибанският представител Мохамед Абас Станикзай, който е ръководител на делегацията на групировката, заяви пред руска телевизия, че организацията се е споразумяла с Вашингтон в Катар и се е подготвяла за официалното подписване на мирния договор, преди Доналд Тръмп да обяви преговорите за „мъртви“. \r\nТой за първи път публично дискутира някои от детайлите от потенциалното мирно споразумение, което щеше да прекрати най-дългата чуждестранна военна операция на САЩ. \r\n„Когато е подписано (споразумението), ще има пълно примирие между нас и силите на САЩ. Ще осигурим сигурно преминаване на техните войски. На 23 септември ще започнат и преговори вътре в Афганистан и ще бъде обсъдено примирие (с правителствените сили) и други въпроси“, добави още талибанският дипломат. \r\nПо-рано Тръмп отмени преговорите с групировката, както и тайна среща с техните лидери в Мериленд, като заяви, че бомбеният атентат в Кабул, при който загинаха 12 души, включително американски военнослужещ е бил причина за решението му.  \r\nСтаникзай подчерта в интервюто си пред руските медии, че Талибаните са решени да направят всичко възможно за да бъдат подновени преговорите, защото конфликтът в Афганисат няма друго решение. \r\n„Надяваме с, че г-н Тръмп ще преосмисли решението си и да се завърнем там, където бяхме“, заяви той. \r\nДипломатът на талибаните обаче предупреди, че групировката е готова да води военни действия още дълги години, ако американската страна не се съгласи да преговаря и не пожелае мир.  \r\nРуският говорител Мария Захарова обяви, че правителството в Москва приветства желанието на групировката за преговори със САЩ. Тя повтори, че няма алтернатива на политическите и дипломатически подходи за решаването на кризата в Афганистан. \r\n \r\n  Теодор Пенев", "date": "2019.09.15", "title": "Voice of America: Талибански представители посетиха Москва след разпада на преговорите с Вашингтон"}
{"url": "http://www.focus-news.net/news/2019/09/15/2698766/negovo-preosveshtenstvo-belogradchishki-episkop-polikarp-shte-oglavi-arhiereyska-sveta-liturgiya-v-hram-uspenie-bogorodichno-v-sofiyskiya-kvartal-vladaya.html", "text": "Негово преосвещенство Белоградчишки епископ Поликарп ще оглави Архиерейска света Литургия в храм „Успение Богородично\" в софийския квартал „Владая“, предаде репортер на  Агенция „Фокус\" . \r\nВ празничния за християните неделен ден, с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп - викарии на Софийския митрополит, ще оглави Архиерейска света Литургия в храм \" Успение Богородично\" на софийския квартал Владая. Началото ще бъде в 9.30 часа.  \r\nНикола ПЕТКОВ", "date": "2019.09.15", "title": "Негово преосвещенство Белоградчишки епископ Поликарп ще оглави Архиерейска света Литургия в храм „Успение Богородично\" в софийския квартал „Владая“"}
{"url": "http://www.focus-news.net/news/2019/09/15/2698767/masovi-bezreditsi-izbuhnaha-v-nant-kadeto-kakto-v-nyakolko-drugi-gradove-vav-frantsiya-se-provede-44-iya-poreden-protest-na-zhaltite-zhiletki.html", "text": "Масови безредици избухнаха в Нант, където, както в няколко други градове във Франция, се проведе 44-ия пореден  протест на „жълтите жилетки“. Според националната полиция в събота 22 души вече са задържани от началото на демонстрацията, цитирана от  TACC .  \r\n\"Във връзка с насилието срещу органите на реда, полицаите задържаха демонстрант с ракета. Общо 26 души бяха задържани от сутринта\", се казва в текст към видео, публикувано в социалната мрежа „Туитър“ от полицията. Според правоприлагащите органи над  1800 души са излезли по улиците на Нант, сред тях префектурата разкри около 400-500 представители на „черния блок“, отговорни за погромите. Организаторите на нито един от двата марша, обединени в обща колона до средата на деня, не подадоха заявление до префектурата за събитието. \r\nМирното шествие, което започна в 14:00 часа местно време (15:00 часа българско време), само час по-късно ескалира в сблъсъци с полицията и безредици. Групи радикални демонстранти започнаха да хвърлят фойерверки и камъни по силите на реда, след което пристъпиха към разбиване на витрини на магазини и банки. Тъй като организаторите на митинга призоваха всички да дойдат в черни дрехи и с чадъри, хулиганите, също традиционно в черни якета и маски, доста лесно се смесват с тълпата. \r\nПолицията използва сълзотворен газ и водни оръдия в отговор на атаките, погромите и опитите на радикалите да проникнат в централните райони, затворени за демонстрации. Според телевизионния канал BFM поне един полицай е ранен при сблъсъците с протестиращи и е получил медицинска помощ. \r\nПо време на проверките полицейските служители иззеха от демонстрантите около сто чадъра и един пожарогасител, а на улиците бяха намерени резерви с пиротехника и заготовки за  коктейли „Молотов“ \r\nПоследният път, когато такава мащабна демонстрация се проведе в Нант на 3 август (1 700 души), тогава бяха задържани 42 души. Седмичен протест се провежда в други градове на страната, включително Париж. Според радио France Info 400 души са излезли на улиците на Лион, „стотици протестиращи“ в Тулуза, 200 - в Марсилия. По предварителни данни, навсякъде, освен Нант, демонстрациите са протекли мирно.", "date": "2019.09.15", "title": "Масови безредици избухнаха в Нант, където, както в няколко други градове във Франция, се проведе 44-ия пореден  протест на „жълтите жилетки“"}
{"url": "http://www.focus-news.net/news/2019/09/15/2698770/savetat-na-prokurorite-edinodushno-reshi-da-osvobodi-spetsialniya-prokuror-katitsa-yaneva.html", "text": "Съветът на прокурорите единодушно реши да освободи специалния прокурор Катица Янева и ще вземе решение относно статута на останалите спецпрокурори в понеделник, пише македонското електронно издание  „МКД“ \r\nПредседателят на Съвета на прокурорите Ацо Колевски заяви на пресконференция, че според Закона за Специализираната прокуратура (СП) няма условия за назначаване на специален прокурор, тъй като предложението за назначаване се прави от Събранието. \r\nНа въпрос какво ще се случи с другите прокурори от СП, Колевски отговори, че най-вероятно те ще бъдат върнати в прокуратурите, откъдето са дошли. \r\nЗаседанието на Съвета на прокурорите продължи час и половина, след като по-рано парламентът реши да освободи Янева. Предстои решението на съвета да бъде публикувано в Държавен вестник, но Колевски заяви, че то влиза в сила днес, ден преди да приключи мандатът на Янева.", "date": "2019.09.15", "title": "Съветът на прокурорите единодушно реши да освободи специалния прокурор Катица Янева"}
{"url": "http://www.focus-news.net/news/2019/09/15/2698774/nimh-dnes-shte-preobladava-slanchevo-vreme-s-maksimalni-temperaturi-mezhdu-24-i-29.html", "text": "Днес ще е преобладава слънчево време. В Централна и Източна България ще духа слаб до умерен вятър от изток-североизток. Дневните температури слабо се понижат и максималните в страната ще са предимно между 24° и 29°. Атмосферното налягане е и ще остане по-високо от средното за месеца. Това съобщи за  Агенция \"Фокус\"  дежурният синоптик Боряна Маркова от  Националния институт по метеорология и хидрология (НИМХ) .  \r\nПо Черноморието ще бъде предимно слънчево. Ще духа слаб до умерен вятър от изток-североизток. Дневните температури ще се понижат и максималните ще са между 23° и 25°, близки до температурата на морската вода. Вълнението на морето ще бъде 2-3 бала. \r\nВ планините ще бъде предимно слънчево. Ще духа умерен вятър от север-североизток. Максималната температура на височина 1200 метра ще е около 17°, на 2000 метра – около 11°.", "date": "2019.09.15", "title": "НИМХ: Днес ще преобладава слънчево време, с максимални температури между 24° и 29°"}
{"url": "http://www.focus-news.net/news/2019/09/15/2698771/trafikat-e-intenziven-na-gkpp-kapitan-andreevo-gkpp-dunav-most-vidin-i-gkpp-dunav-most-ruse-na-izhod-za-tovarni-avtomobili.html", "text": "Трафикът е интензивен на ГКПП \"Капитан Андреево\", ГКПП \"Дунав мост\" - Видин и ГКПП \"Дунав мост\" - Русе на изход за товарни автомобили. Това съобщиха от  ГД \"Гранична полиция\" . Информацията за трафика е към 6.00 часа. На границата с Турция на ГКПП \"Капитан Андреево\" трафикът е интензивен на изход за товарни автомобили. Поради извършването на ремонтни дейности на съпределния граничен пункт \"Хамзабейли\" на 16 септември 2019 г. за времето от 09.00 часа до 14.00 часа на ГКПП \"Лесово\" пропускането на леки и товарни автомобили на вход и изход ще бъде преустановено. На границата с Румъния на ГКПП \"Дунав мост\" - Видин и ГКПП \"Дунав мост\" - Русе трафикът е интензивен на изход за товарни автомобили. На границата със Сърбия, Гърция и Северна Македония трафикът е нормален на всички гранични контролно-пропускателни пунктове.ъв връзка с извършване на ремонтно строителни дейности на ГКПП Златарево Ви уведомяваме, че за времето от 9 септември 2019 г. до 14 октомври 2019 г. движението през ГКПП \"Златарево\" ще бъде затруднено.", "date": "2019.09.15", "title": "Трафикът е интензивен на ГКПП \"Капитан Андреево\", ГКПП \"Дунав мост\" - Видин и ГКПП \"Дунав мост\" - Русе на изход за товарни автомобили"}
{"url": "http://www.focus-news.net/news/2019/09/15/2698773/predstoyashti-mezhdunarodni-sabitiya-za-15-septemvri-agentsiya-fokus.html", "text": "***  \r\n  Планирани са нови антиправителствени протести \r\n \r\n*** \r\n  Протестен митинг на Матео Салвини \r\n \r\n*** \r\n  Провеждане на гей-парад \r\n \r\n*** \r\n  Президентски избори \r\n \r\n*** \r\n  Насрочване на дълго отлаганите президентски избори \r\n \r\n*** \r\n  Външните министри на страните от Ислямска конференция ще обсъдят намерението на Бенямин Нетаняху да анексира територии на Западния бряг", "date": "2019.09.15", "title": "Предстоящи международни събития за 15 септември (Агенция „Фокус“)"}
{"url": "http://www.focus-news.net/news/2019/09/15/2698772/predstoyashti-sabitiya-v-stranata-za-15-septemvri-agentsiya-fokus.html", "text": "От 15.30 часа в Министерството на външните работи министър Екатерина Захариева ще се срещне с министъра на външните работи на Република Индонезия Рътно Марсуди. В 15.45 часа ще се състоят пленарни разговори между двете делегации, а в 16.30 часа министрите ще направят изявления. \r\n \r\n*** \r\n \r\nОт 11.00 ч. в зала „Александър Лилов“ в централата на БСП ще се проведе заседание на Националния съвет на партията.  \r\n \r\n \r\n*** \r\n \r\nОт 13.00 часа Йорданка Фандъкова ще посети 43-то училище „Христо Смирненски“ на бул. „Сливница“ 45, за да провери реконструкцията на сградата /бившето Военно окръжие/ и готовността  да приеме ученици от 16 септември. \r\n \r\n \r\n*** \r\n \r\nОт 10:00 на бул. „Витоша“ №37, пред Книжен център „Гринуич“, ще се проведе кампанията „Стара хартия за нова книга“. \r\n \r\n \r\n*** \r\n \r\nОт 10.30 часа на ул. „Московска“ № 33, ВМРО – Българско национално движение ще внесе документите за участието си в местните избори за София.   \r\n \r\n \r\n*** \r\n \r\nОт 11.00 часа на кръстовището между бул. \"Ломско шосе\" и ул. \"Обелски път\" хора от района ще излязат отново на протест, като крайна мярка за защита на конституционните ни права като собственици на имоти, в процедура по отчуждаване. \r\n \r\n*** \r\n \r\nОт 11.00 часа в Aулата на Висше училище по телекомуникации и пощи ще бъде открита новата академична  година. \r\n \r\n*** \r\n \r\nОт 11.00 часа в офиса на фондация \"Братя Мормареви\" ще се състои 13-то издание на \"Бодлите на таралежите\". \r\n \r\n*** \r\n \r\nОт 11:30 часа в Националния пресклуб на БТА ще се състои VII Национален дискусионен форум БРОД ЗА МИР на тема: „Защо така обичаме да ненавиждаме Русия?” \r\n \r\n*** \r\n \r\nОт 12:00 часа в Княжеската градина, заместник-министърът на земеделието, храните и горите Чавдар Маринов ще участва в третото издание на Фестивала на розовия домат. \r\n \r\n*** \r\n \r\nОт 10.30 часа пред паметника на Хайтов на площада, ще бъде отбелязана 100-годишнината от рождението на Николай Хайтов.  \r\n \r\n*** \r\n \r\nОт 12:00 часа в Бачковски манастир „Успение Богородично“, ще се състои Втори национален събор на „Голямото семейство“. \r\n \r\n*** \r\n \r\nОт 13:00 часа в двора на храм „Света Троица“ пред паметника на загиналите по пътищата ще бъде отслужен молебен по повод Деня в памет на загиналите мотористи. \r\n \r\n*** \r\n \r\nОт 10.00 часа в Двореца на културата ще се проведе изложението „Baby love“. \r\n \r\n*** \r\n \r\nОт 20.00 часа в парка на РИМ Плевен ще се състои третата  концертна вечер от Есенен джаз фестивал Плевен с участието на Теодосий Спасов, Влатко Стефановски, Йълдъз Ибрахимова, Живко Петров, Христо Йоцов и  Веселин Веселинов- Еко. \r\n \r\n*** \r\n \r\nОт 11.00 часа, в салона на ДКТ-Сливен, ще се състои премиерата на най-новото представление от афиша на театъра  „Грозното пате“. \r\n \r\n*** \r\n \r\nОт 16.30 часа на площад „Олимпийски“ ще започнат честванията по повод 55 години от обявяването на Чепеларе за град.", "date": "2019.09.15", "title": "Предстоящи събития в страната за 15 септември (Агенция „Фокус“)"}
{"url": "http://www.focus-news.net/news/2019/09/15/2698769/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n \r\n Метеорологична обстановка: \r\nПрез нощта над страната ще е предимно ясно. Минималните температури ще са от 12° - 15° по поречието на Дунав и Източна България, където ще духа до умерен североизточен вятър до 6° - 10° в югозападните котловинни райони от страната.  \r\nНа 15.09.2019 г. ще преобладава слънчево време. В Централна и Източна България ще духа слаб до умерен вятър от изток-североизток. Дневните температури слабо се понижат и максималните в страната ще са предимно между 24° и 29°. \r\n \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n \r\n1)\tза периода от 01 юни до 15.09.2019 г. за дните петък - неделя: Ограниченията важат само за следните участъци от републиканската пътна мрежа: \r\n \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п.в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“ \r\n \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента. Скоростта е ограничена до 70 км/ч. Срок до 30.09.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението в посока Варна от км 49+000 до км 51+581 се осъществява с повишено внимание поради извършване на ремонтни дейности по съоръжение при км 51+360 в аварийната лента. Скоростта е ограничена до 70 км/ч. Срок 23.09.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 17.09.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 17.09.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението в участъка Ботевград – София от км 209+715 до км 210+579 /проход „Витиня“/ се осъществява в една лента поради укрепване на анкерна стена от км 210+200 до 210+279. Затворена е лентата в посока София, като движението се извършва двупосочно в лентата посока Ботевград и се контролира от регулировчици. Срок 30.09.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\n \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 30.09.2019 г. \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:   \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г.; \r\nПът III-5002: Движението по път III - 5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 18.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 20.09.2019 г.; \r\nПът III-112: Движението по път ІІІ-112 с. Д-р Йосифово – Монтана от км 37+825 до км 47+806 е ограничено за всички МПС поради ремонтни дейности на асфалтовата настилка. \r\nОбходен маршрут: Славотин – Долна Рикса – Клисурица – Винище – Долна Вереница – Монтана – Студено Буче и обратно. Срок до 20 .09.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 16.09.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.09.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 20.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът ІІ-11: Движението по път II-11 Оряхово – Гулянци  в участъка на Милковица – Сомовит от км 196+000 до км 206+000 се осъществява в една лента на определени участъци в една лента поради частични ремонтни дейности на асфалтовата настилка. Срок до 30.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-21: Движението по път II-21 Русе – Силистра в участъка от  км 23+000 до км 24+000 се осъществява с повишено внимание по искане на ОД МВР Русе във връзка с дейности по борба с АЧС. Участъка е сигнализиран с пътни знаци. Ограничението на скоростта е до 50 км/ч. Срок 25.09.2019 г.; \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 18.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 30.09.2019 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград от км 0+000 до км 6+000 е ограничено поради извършване на ремонтни работи. Участъкът се сигнализира с пътни знаци. \r\nОбходен маршрут: от разклона за с. Ценово посока гр. Чирпан през обиколния път II-66. Срок до 20.09.2019 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.15", "title": "Актуална пътна обстановка"}
{"url": "http://www.focus-news.net/news/2019/09/15/2698777/reuters-sasht-obvinyava-iran-za-atakite-nad-petrolni-rafinerii-v-sauditska-arabiya.html", "text": "Държавният секретар на САЩ Майк Помпео обвини Иран за атаките над двете водещи петролни рафинерии в Саудитска Арабия, които намалиха наполовина производството на петрол в страната, предава  Reuters . \r\nПо-рано подкрепяните от Техеран йеменски хутски бунтовници поеха отговорност за атаката, но според Помпео няма никакви доказателства, че нападението е дошло от Йемен.  \r\n„Техеран е зад почти сто атаки в Саудитска Арабия докато Роухани и Зариф се преструват, че правят дипломация“, заяви Помпео в „Туитър“, отнасяйки проблема до президента и външният министър на Иран Хасан Роухани и Джавад Зариф. \r\n„Насред призивите за деескалация, Иран извърши безпрецедентна атака върху енергийните запаси на света“, добави държавният секретар. От неговата служба отказаха да предоставят доказателства за твърденията му.  \r\n„Призоваваме всички нации публично и безапелационно да осъдят атаките на Иран“, добави Помпео, като предупреди, че администрацията на президента на САЩ Доналд Тръмп ще работи със своите съюзници, за да се подсигури, че Иран ще „бъде държан отговорен за агресията си“. \r\nПо-рано атаки с безпилотни самолети предизвикаха пожари в две от най-големите рафинерии за обработка на суров петрол в Саудитска Арабия, отговорни за около половината от производството на нефт на страната. Бунтовническото движение на хутите от Йемен, подкрепяно от Иран пое отговорност за атаките и призова Риад да се изтегли от страната. Саудитска Арабия, заедно с Обединените Арабски Емирства водят кампания срещу групировката в Йемен, част от гражданската война в страната. \r\n  Теодор Пенев", "date": "2019.09.15", "title": "Reuters: САЩ обвинява Иран за атаките над петролни рафинерии в Саудитска Арабия"}
{"url": "http://www.focus-news.net/news/2019/09/15/2698783/shte-bade-otkrita-novata-akademichna-godina-vav-visshe-uchilishte-po-telekomunikatsii-i-poshti-v-sofiya.html", "text": "От 11.00 часа в Aулата на Висше училище по телекомуникации и пощи ще бъде открита новата академична година. Това съобщиха от пресцентъра на висшето учебно заведение. Заместник – министърът на образованието и науката д-р Петър Николов ще връчи студентските книжки на първокурсниците, приети с най-висок бал, а ректорът на ВУТП проф. Миглена Темелкова - дипломите за висше образование на абсолвентите от тазгодишния випуск на ВУТП. \r\nСъбитието ще уважат още главният секретар на Националния център за информация и документация Вержиния Цанкова, народни представители от парламентарната комисия по образование и наука в 44-то Народно събрание. \r\nЗаповядайте във ВУТП на адрес - София, Студентски град, ул. акад. Стефан Младенов 1", "date": "2019.09.15", "title": "Ще бъде открита новата академична година във Висше училище по телекомуникации и пощи в София"}
{"url": "http://www.focus-news.net/news/2019/09/15/2698779/ekaterina-zaharieva-shte-se-sreshtne-s-ministara-na-vanshnite-raboti-na-republika-indoneziya-ratno-marsudi.html", "text": "Вицепремиерът и министър на външните работи Екатерина Захариева ще се срещне индонезийския министър на външните работи Рътно Марсуди на 15 септември 2019 г. Това съобщиха от пресцентъра на  Министерството на външните работи . Това е първо посещение на външен министър на Индонезия в България от 25 години насам. Екатерина Захариева ще приеме Рътно Марсуди в Министерството на външните работи за разговор на четири очи в 15.30 часа, в 15.45 часа ще се състоят пленарни разговори между двете делегации, а в 16.30 часа министрите ще направят изявления пред медиите. Рътно Марсуди е първата жена - министър на външните работи на Индонезия, страна със стратегическо географско положение между Индийския и Тихия океан. Това е най-голямата мюсюлманска държава в света. 87% от нейното 262-милионно население изповядват исляма. Индонезия е и третата най-многолюдна демокрация в света.", "date": "2019.09.15", "title": "Екатерина Захариева ще се срещне с министъра на външните работи на Република Индонезия Рътно Марсуди"}
{"url": "http://www.focus-news.net/news/2019/09/15/2698780/prezidentat-na-sasht-donald-tramp-izrazi-uverenost-che-predstavitelite-na-talibanite-sa-osaznali-greshkata-si-koyato-dovede-do-prekasvane-na-mirnite-pregovori.html", "text": "Президентът на САЩ Доналд Тръмп изрази увереност, че представителите на радикалното талибанско движение са осъзнали грешката си, която доведе до прекъсване на мирните преговори и сега не знаят как да поправят ситуацията и да се върнат към диалога. Американският лидер публикува съответното съобщение в събота на своята страница в социалната мрежа “Туитър“, цитирано от  TACC .  \r\n„Талибаните никога не са получавали ударите, които получават в момента. Убийството на 12 души, включително ... американски войник, беше лоша идея. Има много по-добри начини за договаряне. Талибаните знаят, че са направили голяма грешка и нямат идея как да поправят ситуацията “, каза той. \r\nСъединените щати започнаха миналата есен отделни мирни преговори с талибаните. Правителството в Кабул не участва в тях и е уведомено само пост фактум от американската страна за резултатите. Афганистанските власти многократно остро критикуват американската администрация за такъв подход към мирните преговори. Според резултатите от девет кръга срещи, специалният представител на САЩ Залмай Халилзад в началото на септември потвърди постигането на рамково мирно споразумение с талибаните, включително изтеглянето на повече от 5000 американски войски от Афганистан. \r\nСлед терористичната атака в Кабул, американският президент заяви, че отменя тайно подготвена среща с афганистанския си колега Ашраф Гани и лидерите на талибаните в резиденцията му в Кемп Дейвид. Американският лидер подчерта, че спира преговорите за мир с талибаните. \r\nЕксплозията е станала в Кабул на 5 септември, като бомбата е задействана от самоубиец. Талибаните поеха отговорност за нападението. В атаката загинаха 12 души, включително американски войник, който участва в мисията на НАТО „Решителна подкрепа“, както и войник от Румъния.", "date": "2019.09.15", "title": "Президентът на САЩ Доналд Тръмп изрази увереност, че представителите на талибаните са осъзнали грешката си, която доведе до прекъсване на мирните преговори"}
{"url": "http://www.focus-news.net/news/2019/09/15/2698782/zam-ministar-chavdar-marinov-shte-uchastva-vav-festival-na-rozoviya-domat.html", "text": "Заместник-министърът на земеделието, храните и горите Чавдар Маринов ще участва в третото издание на Фестивала на розовия домат. Това съобщиха от пресцентъра на  Министерството на земеделието, храните и горите . На изложението своя продукция ще представят и производители на месни и млечни продукти, сладък реселешки лук, смилянски фасул и др. Събитието ще се проведе от 12.00 часа в София, Княжеската градина (срещу Софийския университет).", "date": "2019.09.15", "title": "Зам.-министър Чавдар Маринов ще участва във Фестивал на розовия домат"}
{"url": "http://www.focus-news.net/news/2019/09/15/2698781/kmetat-na-sofiya-yordanka-fandakova-shte-poseti-43-to-uchilishte-hristo-smirnenski.html", "text": "Кметът на София Йорданка Фандъкова ще посети в 13.00 часа 43-то училище „Христо Смирненски“ на бул. „Сливница“ 45, за да провери реконструкцията на сградата (бившето Военно окръжие) и готовността да приеме ученици от 16 септември. Това съобщиха от пресцентъра на  Столична община .", "date": "2019.09.15", "title": "Кметът на София Йорданка Фандъкова ще посети 43-то училище „Христо Смирненски“"}
{"url": "http://www.focus-news.net/news/2019/09/15/2698786/vavezhda-se-organizatsiya-na-dvizhenieto-v-sofiya-za-provezhdaneto-na-initsiativata-stara-hartiya-za-nova-kniga.html", "text": "Организация на движението за провеждането на инициативата „Стара хартия за нова книга”. Това съобщиха от  Столична община . От 07.30 до 10.00 часа и от 18.30 до 19.00 часа на 15 септември 2019 г. се забранява престоят и паркирането на пътни превозни средства, с изключение на автомобилите участващи в мероприятието на ул. „Узунджовска” между ул. „Цар Асен” и бул. „Витоша”.", "date": "2019.09.15", "title": "Въвежда се организация на движението в София за провеждането на инициативата „Стара хартия за нова книга”"}
{"url": "http://www.focus-news.net/news/2019/09/15/2698776/prezidentat-na-sasht-donald-tramp-provede-razgovor-s-prestolonaslednika-na-sauditska-arabiya-mohamed-bin-salman-sled-napadeniyata-na-yemenskite-buntovnitsi.html", "text": "Президентът на САЩ Доналд Тръмп позвъни в събота на престолонаследника на Саудитска Арабия Мохамед бин Салман след нападенията на йеменските бунтовници (хути) върху петролните съоръжения на кралството. Това съобщи саудитската преса агенция SAP, цитирана от  TACC . \r\nПо-специално, ръководителят на Белия дом увери престолонаследника, че Вашингтон е готов да сътрудничи с Рияд, за да подкрепи неговата сигурност и стабилност. Той също така посочи \"отрицателното въздействие на тази терористична атака върху икономиката на САЩ и световната икономика\", каза SAP. \r\nОт своя страна Бин Салман заяви на Тръмп, че , страната му \"има волята и способността да се противопоставя и да се бори срещу агресията на хутите\". \r\nВ нощта на петък срещу събота хутите нападнаха с дронове националната петролна компания на Саудитска Арабия „Сауди Арамко“. По-специално беше атакуван най-големият в света комплекс за рафиниране на петрол в близост до град Абкаик, където живеят много западни експерти. Освен това нападенията бяха извършени и върху района на Хурайс, в който се намира второто по големина нефтено находище на кралството. \r\nСлед атаките последва силен пожар. По-късно властите заявиха, че пожарът е локализиран, но според наличните данни все още не е възможно напълно да бъде потушен. Все още не е получена информация за жертви и пострадали, както и за степента на щетите. Междувременно, както Reuters съобщава, тези нападения се отразиха сериозно на петролната промишленост на страната и доведоха до намаляване на производството с 5 милиона барела на ден - почти половината от текущия обем на производството.", "date": "2019.09.15", "title": "Президентът на САЩ Доналд Тръмп проведе разговор с престолонаследника на Саудитска Арабия Мохамед бин Салман след нападенията на йеменските бунтовници"}
{"url": "http://www.focus-news.net/news/2019/09/15/2698787/negovo-preosveshtenstvo-belogradchishki-episkop-polikarp-shte-oglavi-arhiereyska-sveta-liturgiya-v-hram-uspenie-bogorodichno-na-sofiyskiya-kvartal-vladaya.html", "text": "Негово преосвещенство Белоградчишки епископ Поликарп ще оглави Архиерейска света Литургия в храм \"Успение Богородично\" на софийския квартал Владая, предаде репортер на  Агенция \"Фокус\" . В празничния за християните неделен ден, с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп - викарии на Софийския митрополит, ще оглави Архиерейска света Литургия в храм \" Успение Богородично\" на софийския квартал Владая. Начало: 9.30 часа.  \r\nНикола Петков", "date": "2019.09.15", "title": "Негово преосвещенство Белоградчишки епископ Поликарп ще оглави Архиерейска света Литургия в храм \"Успение Богородично\"  на софийския квартал Владая"}
{"url": "http://www.focus-news.net/news/2019/09/15/2698784/animatsiyata-asteriks-i-taynata-na-valshebnata-otvara-shte-bade-prozhektirana-v-kino-royal-v-kardzhali.html", "text": "По традиция в навечерието на новата учебна година областният управител Никола Чанев дава безплатно кино за децата. Това съобщиха за  Радио „Фокус“  от пресцентъра на Областна администрация - Кърджали. Анимацията „Астерикс и тайната на вълшебната отвара“ ще се излъчи от 10.00 и от 12.30 часа в киносалон „Роял“. Никола Чанев кани децата на забавление преди първия учебен ден, за да се повеселят с героите на комиксите на френските писатели Рене Госини и Албер Юдерзо.", "date": "2019.09.15", "title": "Анимацията „Астерикс и тайната на вълшебната отвара“ ще бъде прожектирана в кино „Роял“ в Кърджали"}
{"url": "http://www.focus-news.net/news/2019/09/15/2698788/asenovgrad-shte-otbelezhi-100-godishninata-ot-rozhdenieto-na-nikolay-haytov.html", "text": "Тържествено честване на 100-годишнината от рождението на Николай Хайтов ще се проведе в Асеновград. Това каза за  Радио „Фокус“ – Пловдив  Даниела Костова, главен експерт в отдел „Култура“ в Общината. Честването на годишнината ще се състои от 10.30 часа пред паметника на Хайтов на площада. Слово ще изнесе писателят Николай Христов. В 11.00 часа честването на бележитата годишнина ще продължи в Градска библиотека „Паисий Хилендарски”. Проф. Ивайло Христов ще представи своята книга за Николай Хайтов „Духовна биография”. Вечерта в читалище „Родолюбие” Мариус Куркински ще представи своя моноспектакъл по разкази на Хайтов, озаглавен „Черното пиле”. Постановката ще започне в 19.00 часа, а желаещите могат да си закупят билети в читалището. \r\nЧестванията за годишнината на големия български писател ще продължат и през следващата седмица. В 17.30 часа на 18 септември в Градската библиотека ще бъде представена документална фотоизложба с архивни кадри, запечатали работни моменти от заснемането на филми по сценарии на Николай Хайтов, озаглавена „Хайтов в българското кино”. Ще се състои и прожекция на филма „Мъжки времена”. В дните 19, 20 и 24 септември, отново от 17.30 часа в Градската библиотека, жителите и гостите на Асеновград ще имат възможността да присъстват на прожекции на филмите „Изпит”, „Гола съвест” и „Козият рог” по сценарии на Хайтов. На 20 септември, в рамките на Есенна нощ в музея и Есенните празници на изкуствата, ще се състои представяне на фотодокументалната изложба „Синове на Родопите” по случай 100 години от рождението на Николай Хайтов и 70 години от смъртта на Крум Савов.", "date": "2019.09.15", "title": "Асеновград ще отбележи 100-годишнината от рождението на Николай Хайтов"}
{"url": "http://www.focus-news.net/news/2019/09/15/2698789/sport-totnam-pobedi-s-40-otbora-na-kristal-palas-v-domakinski-mach-ot-peti-krag-ot-angliyskata-vissha-liga.html", "text": "Футбол: Тотнъм победи с 4:0 отбора на Кристъл Палас в домакински мач от пети кръг от английската Висша лига. \r\nРезултата откри Сон Хюн-Мин в десетата минута, а в 21-ата Патрик Ван Аанхолт си вкара автогол. Отново корееца направи резултата 3:0 две минути по-късно, а последният гол отбеляза Ерик Ламела в 42-ата минута. Така Тотнъм се изкачи до трета позиция във временното класиране с осем точки. Кристъл Палас са 11-ти със седем точки.", "date": "2019.09.15", "title": "Спорт: Тотнъм победи с 4:0 отбора на Кристъл Палас в домакински мач от пети кръг от английската Висша лига"}
{"url": "http://www.focus-news.net/news/2019/09/15/2698791/praznikat-krastovden-be-otbelyazan-tarzhestveno-s-patriarsheska-sv-liturgiya-v-stolichniya-kv-lozenets.html", "text": "Празникът  Кръстовден бе отбелязан тържествено в София с патриаршеска св. Литургия в храм „Въздвижение на Св Кръст Господен“, кв. „Лозенец“, оглавена от  Негово Светейшество Неофит, митрополит Софийски и патриарх Български, предаде репортер на  Агенция \"Фокус\" . В съслужение със Светейшия ни патриарх бяха Негово Преосвещенство Белоградчишки епископ Поликарп, викарий на Софийския митрополит и др. Духовници. В края на богослужението Негово Светейшество митрополит Софийски и патриарх Български Неофит отправи своя благослов и поздрави духовниците и богомолния народ.  \r\nНикола Петков", "date": "2019.09.15", "title": "Празникът Кръстовден бе отбелязан тържествено с патриаршеска св. Литургия в столичния кв. „Лозенец“"}
{"url": "http://www.focus-news.net/news/2019/09/15/2698793/v-pernik-shte-se-provede-izlozhenieto-baby-love.html", "text": "В града  за първи път ще се проведе изложението „Baby love“. Това съобщиха от пресцентъра на  Община Перник . В престижния форум, който ще бъде открит от 10.00 часа на 15 септември в Двореца на културата, ще участват представители на най-добрите фирми за България за медицинска техника и козметика. Това заяви главният организатор на събитието Валентина Страхилова, областен координатор на Алианса на българските акушерки и общински съветник. В медицинската дискусия ще могат да се задават въпроси към водещи лекари, акушер-гинеколози, фармацевти, психолози и логопеди.", "date": "2019.09.15", "title": "В Перник ще се проведе изложението „Baby love“"}
{"url": "http://www.focus-news.net/news/2019/09/15/2698785/ria-novosti-amerikanski-senator-predlozhi-otvetni-udari-sreshtu-iran-sled-atakite-nad-nefteni-nahodishta-v-sauditska-arabiya.html", "text": "Американският републикански сенатор Линдзи Греъм заяви, че е време американските власти да обсъдят възможността за атаки срещу иранските нефтени съоръжения, ако Техеран \"продължи с провокациите си\", предава  РИА Новости . \r\nПо-рано държавният секретар на САЩ Майк Помпео обвини Иран за нападенията над петролните рафинерии в Саудитска Арабия и обеща, че Техеран ще понесе отговорността за тях. Той обеща и, че САЩ ще се погрижат за стабилизиране на глобалния нефтен пазар, след като стана ясно, че атаките са намалили производството на петрол на арабската страна наполовина. \r\n\"Време е САЩ да (обсъдят) атака срещу рафинериите в Иран, ако те продължат с провокациите си или продължат да обогатяват уран. Техеран няма да спре с лошото си поведение, докато последствията не станат по-реални.\", написа Греъм в „Туитър“. \r\nСпоред него нападение срещу иранската нефтена индустрия ще е \"мощен удар върху режима\".  \r\nПо-рано стана известно, че в две петролни рафинерии в Саудитска Арабия са избухнали пожари в следствие от нападения с дронове. Те са възникнали в предприятия, собственост на държавната нефтена и газова компания „Арамко“ в областите Абкайк в източната част на страната и Курайс на изток от Рияд. В резултат на това производството на петрол в Саудитска Арабия е било намалено наполовина. \r\n \r\n  Теодор Пенев", "date": "2019.09.15", "title": "РИА Новости: Американски сенатор предложи ответни удари срещу Иран след атаките над нефтени находища в Саудитска Арабия"}
{"url": "http://www.focus-news.net/news/2019/09/15/2698775/natsionalniyat-savet-na-bsp-shte-utvardi-kandidatite-za-kmetove-na-partiyata.html", "text": "Националният съвет на БСП ще проведе редовно заседание. Заседанието е насрочено за 11.00 часа в зала „Александър Лилов“ в централата. Проектът за дневен ред предвижда по първа точка членовете на Пленума да се занимаят с решение за утвърждаване на кандидати на „БСП за България” за кметове на общини за участие в изборите на 27 октомври 2019 г. По точката ще докладва заместник-председателя на БСП и председател на Националния предизборен щаб на партията Кирил Добрев. Тя обхваща и кандидатурата на Мая Манолова за кмет на София. Решение тя да бъде подкрепена взе Софийската градска конференция на 11 септември, като окончателното решение зависи от Пленума на партията. Част от кандидатурите бяха утвърдени на предходно заседание на 3 септември. На заседание в началото на септември Пленумът  утвърди 161 кандидатури за кметове на общини и райони. Сред кандидатите са утвърдени юристи, инженери, лекари, учители, културни дейци и др. Досегашните успешни кметове на левицата отново получиха подкрепа за следващ мандат. Това са кметът на Асеновград д-р Емил Караиванов, кметът на Садово Димитър Здравков, на Гоце Делчев - Владимир Москов, на Троян - Донка Михайлова, на Кресна - Николай Георгиев, на Павликени - Емануил Манолов и други. Петима народни представители се включват в кметската надпревара - Бургас - Николай Тишев, Сливен - ген. Кольо Милев; Русе - Пенчо Милков; Перник - Станислав Владимиров, Карнобат - Тодор Байчев. Ръководството на БСП потвърди и кандидатурата на Катя Георгиева за кмет на Ямбол, на Хасково - Коста Стоев и на Стара Загора - проф. Иван Върляков. Дневният ред предвижда още представяне на информация за актуалната политическа обстановка в страната и задачите пред БСП. Информацията ще представи лидерът на БСП Корнелия Нинова. Част от програмата за работа предвижда и точки по вътрешнопартийни въпроси.  \r\nДеница КИТАНОВА", "date": "2019.09.15", "title": "Националният съвет на БСП ще утвърди кандидатите за кметове на партията"}
{"url": "http://www.focus-news.net/news/2019/09/15/2698790/v-kyustendil-se-provezhda-mezhdunarodniyat-festival-za-shlagerna-i-stara-gradska-pesen-pey-sartse.html", "text": "От 12.00 часа по време на Международния фестивал за шлагерна и стара градска песен „Пей сърце”, жури, публика, участници и гости на Кюстендил да се съберат пред читалище „Братство” и ще изпълнят заедно две песните \"Море пиле\" и \"Ако умра, ил загина\", съобщиха от  Общината .", "date": "2019.09.15", "title": "В Кюстендил се провежда Международният фестивал за шлагерна и стара градска песен „Пей сърце”"}
{"url": "http://www.focus-news.net/news/2019/09/15/2698795/zabranyava-prestoyat-i-parkiraneto-na-ul-veslets-v-sofiya-mezhdu-ul-triaditsa-i-bul-kn-aleksandar-dondukov.html", "text": "От 18.00 до 24.00 часа се забранява престоят и паркирането на пътни превозни средства, с изключение на колите на снимачния екип на късометражен филм на ул. „Веслец“ между ул. „Триадица“ и бул. „Кн. Александър Дондуков“. Това съобщиха от пресцентъра на  Столична община . От 18.00 до 24.00 часа се забранява влизането на пътни превозни средства, с изключение на трамвайните мотриси по ул. „Веслец“ в участъка от ул. „Искър“ до бул. „Кн. Александър Дондуков“.", "date": "2019.09.15", "title": "Забранява престоят и паркирането на ул. „Веслец“ в София между ул. „Триадица“ и бул. „Кн. Александър Дондуков“"}
{"url": "http://www.focus-news.net/news/2019/09/15/2698799/denyat-15-septemvri-v-svetovnata-istoriya.html", "text": "На 15 септември 53 г. е роден император Траян, построил и Никополис ад Иструм. На 15 септември 1613 г. е роден противникът на абсолютизма Франсоа дьо Ларошфуко. През 1789 г., на тази дата е роден Джеймз Фенимор Купър, писателят признат за „баща на американския уестърн”, автор на поредицата „Кожения чорап”. През 1821 г. на този ден испанските колонии Никарагуа, Хондурас, Салвадор и Коста Рика получават своята независимост. Девет години по-късно, през 1830 г. е открита първата ж.п. линия между Ливърпул и Манчестър, за превоз на пътници и товари. През същата година е регистриран и първият нещастен случай в историята на железопътния транспорт. През 1847 г. войските на САЩ влизат в столицата Мексико. Завършва американо-мексиканската война, в резултат на която в състава на САЩ влизат Калифорния, Юта, Невада и част от Аризона. През 1864 г. на 15 септември по време на лов в Африка загива Джон Спик, откривателя на езерата Танганика и Виктория. На 15 септември 1891 г. в Лондон е родена Агата Кристи - английска писателка, авторка на многобройни разкази, повести, романи и драми с криминален сюжет. Учи пеене в Париж, работи като медицинска сестра. Омъжва се за Арчибалд Кристи през 1914 г. и прекарва цялата Първа световна война във Франция. На 15 септември 1916 г. в сражението при Сома /Франция/ срещу германците, английските войски за първи път прибягват до бойното използване на танкове. На 15 септември 1917 г. Русия е обявена за република от Временното правителство. Политическа амнистия освобождава затворниците  от каторгите и заточение. На 15 септември 1928 г. английският микробиолог Александър Флеминг създава пеницилина. Две години по-късно, на 15 септември 1930 г., на Хитлер е отказано депутатско място в Райхстага, заради австрийско гражданство. На същата дата е проведена първата международна среща по бридж. На 15 септември 1935 г. в нацистка Германия е отнето правото на гражданство на немските евреи. За официален флаг на страната е определен флаг със свастика. \r\nНа 15 септември 1949 г.  Конрад Аденауер  е избран за първи канцлер на  ФРГ. Десет години по-късно, на 15 септември 1959 г. започва първото посещение на съветски държавен глава, Никита Хрушчов, в САЩ. На 15 септември 1960 г. е създадена организацията на страните-производителки на петрол – ОПЕК. На 15 септември  1971 г. група активисти, които протестират срещу ядрените опити в Аляска,  създават  екологичната организация „Грийнпиис”. През 1997 г., на 15 септември, в Ню Йорк е открит Световният музей на еврейските паметници. На 15 септември 2000 г. китайски археолози обявяват, че са открили гробницата на Чингис хан. \r\n \r\n2015 г. \r\nВ Душанбе се провежда среща на Организацията на Договора за колективна сигурност. \r\n \r\n2014 г. \r\nПожар в Северна Калифорния унищожава над 100 къщи. Евакуирани са над 1500 души в района на пожара. В борбата със стихията се включва авиация и над 800 пожарникари. \r\n \r\n2013 г. \r\nМинистър-председател на Албания става Еди Рама. \r\n \r\n2012 г. \r\nВ Москва и редица други руски градове преминава „Марш на милионите“. \r\n \r\n2005 г. \r\nВ Ню Йорк започва срещата на върха при откриването на сесията на Общото събрание на ООН, на която присъства и българският президент Георги Първанов. Близо 150 световни лидери обсъждат приоритетите на ООН. Едва половината от лидерите слагат подписите си под конвенцията за предотвратяване на ядрения тероризъм. \r\nСенатът на Чехия ратифицира Договора за присъединяване на Република България и Румъния към Европейския съюз, със 79 гласа „за“ и 2 „въздържал се“. \r\n \r\n1993 г. \r\nВ Намибия централната банка издава първите банкноти от новата валута намибийски долар. \r\nВ Естония със закон са закрити рускоезичните ВУЗове. \r\n \r\n1978 г. \r\nВ Лондон е задържан един от най-търсените членове на терористичната групировка \"Баадер Майнхоф\". Това е германката Астрид Прол – тогава на 31 години. Непосредствено преди ареста, тя работи в гараж в Западен Хампсед под фалшиво име. След задържането й е разпитвана от антитерористична група към полицията в западен Лондон. След разпита от Скотланд Ярд декларират, че при ареста й, Астрид Прол не е била въоръжена, както и, че не са открити доказателства, свързващи я с извършване на криминална дейност във Великобритания. Германските власти обаче заявяват, че имат данни за нейно участие при извършването на редица убийства, както и, че ще настояват за екстрадирането й. \r\n \r\n1971 г. \r\nСъздадена е международната организация за защита на околната среда \"Грийнпийс\" от група активисти, чиито първи протести са срещу ядрените опити в Аляска. \r\n \r\n1959 г. \r\nЗапочва посещението на Никита Хрушчов във Вашингтон. Това е първото посещение на съветски държавен глава в САЩ. \r\n \r\n1947 г. \r\nВлиза в сила Парижкият мирен договор. Съюзната контролна комисия (СКК) прекратява дейността си. В 90-дневен срок след тази дата съветските войски напускат страната. \r\nПарижкият мирен договор е подписан на 10 февруари между България и страните от антихитлеристката коалиция, участвали във Втората световна война 1939-1945 г., влиза в сила на 15 септември 1947 г. Според него границите на България се възстановяват във вида, в който са съществували до 1 януари 1941 г. , т. е. преди подписването на Тристранния пакт с държавите от хитлеристката ос. Освен това тя се задължава да изплати 70 млн. долара репарации, от които 45 млн. на Гърция и 25 млн. - на Югославия. По настояване на западните велики сили в договора е поставен текст с невярно съдържание, а именно, че България е взела участие във войната против хитлеристка Германия едва след подписването на примирието от 28 октомври 1944 г., въпреки че тя се включва в нея още на 8 септември същата година. В сравнение с Ньойския мирен договор 1919 г. Парижкият мирен договор е сравнително по-лек. Най-важният фактор, допринесъл за това обстоятелство, е реалното участие на страната ни в окончателния разгром на хитлеристка Германия. \r\nСъюзната контролна комисия е контролен орган, създаден да следи за изпълнението на условията на Московското примирие, сключено на 28 октомври 1944 г. между България и Великите сили победителки. В състава на СКК са включени представители на СССР, Англия и САЩ. Дейността на комисията се ръководи от съветския маршал Ф. И. Толбухин, който по-късно е заместен от ген.-полк. С.С. Бирюзов. Целта на СКК е да наблюдава за предаването на СССР на всички обекти, принадлежали до този момент на Германия и съюзниците й, да съдейства за прочистването на Българската армия от фашистки елементи, да подпомага преминаването на войската и флота към мирновременно устройство и др. В определени моменти членовете на комисията се опитват да влияят върху вътрешнополитическото развитие на страната. СКК преустановява дейността си на 15 септември 1947 г. след ратифицирането на Парижкия мирен договор 1947 г. \r\n \r\n1935 г. \r\nВ Нацистка Германия започва да се използва нов флаг със свастика. \r\n \r\n1912 г. \r\nИзпратена е тайна инструкция (№ 5669) на сръбското правителство до сръбските посолства да действат за присъединяване към Сърбия на Охрид и Прилеп, които по българо-сръбския съюзен договор са в \"безспорната зона\". \r\nБългаро- сръбският договор от 1912 г. представлява таен договор за съюз, с който се полагат основите на Балканския съюз (1912–1913 г.). Подписва се на 29 февруари в София за 8 години от българския министър-председател Иван Гешов и сръбския министър-председател М. Милованович. Според него двете държави се задължават да си окажат взаимна помощ, ако една от тях или двете заедно бъдат нападнати от друга страна. Договорът предвижда единодействие между тях и в случай че някоя велика сила завземе части от балканските владения на Турция. В тайно приложение се прави териториална подялба на земите, които евентуално ще се завоюват от Турция. Сърбия признава правото на България да притежава земите на изток от р. Струма и Родопите, а България – правото на Сърбия върху териториите на север и запад от Шар планина. За областта, заключена между Шар планина, Родопите, Егейско море и Охридското езеро, се предвижда автономно управление. В случай, че това не се осъществи, Македония се разделя на две части: безспорна, която се дава на България, и спорна, чиято съдба ще се реши под арбитража на руския цар. На 29 април договорът е допълнен с военна конвенция. Според нея в случай на война България трябва да участва с 200 000-на, а Сърбия със 150 000-на армия. Въпросът за спорната зона в договора довежда до изостряне на териториалните спорове между двете държави след Балканската война 1912–1913 г. \r\n \r\n1847 г. \r\nЗавършва войната между САЩ и Мексико. С подписания мирен договор към САЩ преминава почти половината територия на Мексико, включваща днешните щати Калифорния, Невада, Юта и част от Аризона. \r\n \r\n1830 г. \r\nОткрита е първата железопътна линия между Ливърпул и Манчестър. По нея са превозвани както пътници, така и стоки. \r\n \r\n1821 г. \r\nПодписана е Декларацията за независимост на колониите Никарагуа, Гватемала, Хондурас, Коста Рика и Салвадор от Испания. \r\n \r\n На тази дата са родени: \r\n \r\n1929 г. \r\nРоден е Мъри Гел – Ман - американски физик теоретик, лауреат на Нобелова награда за физика за 1969 г. Завършва Масачусетския технологичен институт през 1951 г. Професор е в Института за ядрени изследвания \"Е. Ферми\" в Чикаго от 1953 г. Работи в областта на квантовата теория на полето, физиката на елементарните частици, ядрената физика. Автор е на фундаментални трудове върху систематиката на елементарните частици. \r\n \r\n1891 г. \r\nРодена е Агата Кристи - английска писателка, авторка на многобройни разкази, повести, романи и драми с криминален сюжет. Учи пеене в Париж, работи като медицинска сестра. Омъжва се за Арчибалд Кристи през 1914 г. и прекарва цялата Първа световна война във Франция. Първия си криминален роман пише през 1917 г. - “Тайнствената афера в Стайлз” (изд. 1920 г.). Следвайки традициите на Е. А. По, А. К. Дойл и Честъртън, създава повече от 87 романа и много разкази, в които основни герои са старата дама мис Марпъл, мистър Куин, Паркър Пайн, но най-популярен е белгиецът Еркюл Поаро. Някои произведения: “Поаро разследва” (1924 г.), “Убийството на Роджър Акройд” (1926 г.), “Убийство в Ориент Експрес” (1934 г.), “Смърт край Нил” (1937 г.) и мн. др., пиесите “Мишеловката” (1954 г.), “Свидетел по обвинението” (1954 г., едноименен американски филм) и др. Умира на 12 януари 1976 г. в Валингфорд, Оксфордшир. \r\n \r\n1857 г. \r\nРоден е Уйлям Хауард Тафт - американски политик; 27-ия президент на САЩ (1909-1913 г.). Член е на Републиканската партия, юрист. Министър на войната (1904-1908 г.), Поддръжник на арбитража при решаване на международни спорове. От 1921 г. - върховен федерален съдия. Умира на 8 март 1930 г. във Вашингтон. \r\n \r\n1828 г. \r\nРоден е Александър Михайлович Бутлеров - руски химик, създател на теорията за химическия строеж на веществата, общественик. Академик е в Петербургската Академия на науките от 1874 г. Почетен член е на научни дружества в Русия и в чужбина. През 1871 г. изказва основни идеи на теорията за химическия строеж на веществата в доклада \"За химическия строеж на веществата\". Бутлеров първи дава обяснение на явлението изомерия, определя изомерите като съединения, които имат еднакъв състав на елементарните частици, но различен химичен строеж. На основата на теорията за химическия строеж на веществата започва систематично изследване на полимеризацията, продължено в Русия от последователите му и увенчано с откритието на С. В. Лебедев - промишления начин за получаване на синтетичен каучук. Умира на 17 август 1886 г. \r\n \r\n1789 г. \r\nРоден е Джеймз Фенимор Купър - американски писател, признат баща на американския “уестърн”. Учи 3 години в Йейл и служи в бреговата флота по Великите езера. Отдава се на писателски труд след женитбата си. По-известни прозаични произведения: “Предпазливост” (1820 г.), “Разузнавачът” (1821 г.), “Пионерите” (1823 г.), “Следотърсачът” (1840 г.) и др. Автор е на 33 романа, няколко тома социален коментар и критика, пътеписи, “История на флотата”. Умира на 14 септември 1851 г. в Купърстаун. \r\n \r\n1613 г. \r\nРоден е Франсоа дьо Ларошфуко - френски благородник и моралист. Противник на абсолютизма. Широка популярност му донася книгата \"Размишления, или Морални изречения и максими\" (1665 г.). Ключова идея в книгата е, че всички действия и чувства на човека са плод на самолюбието и егоизма. Ларошфуко е автор и на \"Мемоари\" (1662 г., издадени през 1817 г.). Умира на 17 март 1680 г. в Париж. \r\n \r\n На тази дата умират: \r\n \r\n1945 г. \r\nУмира Антон Веберн – австрийски композитор и диригент. Роден е на 3 декември 1883 г. във Виена. Учи музика във Виенския университет под ръководството на Г. Адлер (1902-1906 г.), с композиция се занимава при А. Шонберг (1904-1908 г.). Работи като оперен и симфоничен диригент в Австрия и Германия (от 1908 г.), ръководи Виенското работническо певческо дружество. От 1928 г. до 1938 г. е диригент на Австрийското радио, но след окупацията на Австрия от нацистите е отстранен. В музиката му изчистената звукова форма се съчетава с твърда конструктивна схема и абстрактна мисъл. Посмъртно е публикуван неговият цикъл \"Път към новата музика\" (1960 г.). \r\n \r\nЗа изготвянето на историческата справка на Агенция “Фокус” са използвани следните източници: \r\n \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.15", "title": "Денят 15 септември в световната история"}
{"url": "http://www.focus-news.net/news/2019/09/15/2698800/anadolu-agency-organizatsiyata-za-islyamsko-satrudnichestvo-shte-obsadi-zaplahite-na-netanyahu-za-aneksirane-na-palestinski-teritorii.html", "text": "Организацията за ислямско сътрудничество (ОИС) ще проведе нестандартна среща между външните министри на страните членки за да обсъди заплахите на премиера на Израел Бенямин Нетаняху за анексиране на някои части от палестинските територии по Западния бряг, предава турската агенция  Anadolu Agency . \r\nТурция ще бъде представяна от Мевлют Чавушоглу, външният министър на страната. \r\nПо-рано Нетаняху обяви по време на предизборната си кампания, че ще анексира части от палестинския Западен бряг. \r\n„Обявявам намерението си да наложа израелския суверенитет над долината Йордан и Мъртво море, ако израелските граждани ме изберат“, обяви той. \r\nОколо 70 хил. палестинци, заедно с около 10 хил. израелски заселници живеят в долината на река Йордан, която представлява около четвърт от цялата територия на Западния бряг. \r\nТурция, Арабската лига и Европейските страни заявиха, че са притеснени от изявлението на Нетаняху, като говорителят на главния секретариат на ООН Стефане Дюжарик заяви, че подобни действия биха нарушили международното право. \r\nСпоред международните споразумения Западният бряг и Източен Ерусалим са „окупирани територии“ и всички израелски поселища там би трябвало да са нелегални.  \r\n \r\n  Теодор Пенев", "date": "2019.09.15", "title": "Anadolu Agency: Организацията за ислямско сътрудничество ще обсъди заплахите на Нетаняху за анексиране на палестински територии"}
{"url": "http://www.focus-news.net/news/2019/09/15/2698798/klub-malki-otkrivateli-na-neshanal-dzhiografik-kids-shte-se-provede-v-yuzhniya-park-v-sofiya.html", "text": "\"Клуб Малки откриватели\" на Нешънъл Джиографик Кидс ще се проведе в Южния парк на 15 септември. Това съобщиха от пресцентъра на  Столична община . За поредна година, любимото списание на децата събира най-любознателните малчугани в Клуб на Малките Откриватели. Тази година e застъпена специално Еко Темата, а символът е четирилистна детелина. \r\nРазделно събиране на отпадъци, съвети за екосъобразен начин на живот, как да се грижим за природата, как да рециклираме, защо да рециклираме, ЗАЩО да сме ЕКО - всички тези „познания“ ще съпътстват тазгодишното турне на National Geographic Kids, защото е важно децата от малки да знаят, че планетата ни е една и е за всички! \r\nСъбитието в София е част от Календара на културните събития на Столична община за 2019 г. Ще се проведе в Южния парк, вход от бул. \"Витоша\" от 11.00 до 18.00 часа", "date": "2019.09.15", "title": "\"Клуб Малки откриватели\" на Нешънъл Джиографик Кидс ще се проведе в Южния парк в София"}
{"url": "http://www.focus-news.net/news/2019/09/15/2698796/s-premiera-na-groznoto-pate-zapochva-noviyat-teatralen-sezon-za-kuklen-teatar-sliven.html", "text": "С премиера започва новият театрален сезон за Куклен театър - Сливен, това съобщиха от  културната институция . „Грозното Пате“ по едноименната приказка на Х. Кр. Андерсен е новото заглавие, което театърът ще представи на своите малки приятели в началото на сезон 2019-2020. От 11.00 часа, в салона на ДКТ-Сливен, ще се състои премиерата на най-новото представление от афиша на театъра „Грозното пате“. Драматизацията по едноименната приказка на Х. Кр. Андерсен е на Здрава Каменова, режисьор на спектакъла е Ивет Лазарова-Торосян, сценографията е дело на Наталия Гочева, а музиката на Мишо Шишков-син.", "date": "2019.09.15", "title": "С премиера на „Грозното Пате“ започва новият театрален сезон за Куклен театър - Сливен"}
{"url": "http://www.focus-news.net/news/2019/09/15/2698797/the-jerusalem-post-rusiya-e-poprechila-na-izrael-da-izvarshva-vazdushni-napadeniya-v-siriya.html", "text": "Противоречията между Русия и Израел във връзка с бомбардировките срещу ирански цели в Сирия продължават, въпреки срещата между президентите на двете страни Владимир Путин и Бенямин Нетаняху, пише израелският вестник  The Jerusalem Post , като се позовава на The Independent Arabia.  \r\nСпоред информацията, Москва е предотвратила три израелски бомбардировки върху сирийски бази и дори е заплашила, че изтребителите, захождащи за въздушни нападения над тях ще бъдат сваляни, или от руските военновъздушни сили или от зенитно-ракетни установки С-400. Според източниците, тези заплахи са били отправяни два пъти, първият път през август, когато Москва е попречила да се осъществи бомбардировка в Касюн, където Кремъл е разположил батарея за противовъздушна отбрана. \r\nДруг въздушен удар е бил планиран върху други сирийски бази в страната, което е накарало израелският премиер Нетаняху да потърси среща с руският президент и да се опита да го убеди да игнорира израелските атаки в арабската страна. \r\nСпоред руски източници, Путин е решен да защити сирийският режим, включително от Израел. \r\nОсвен това руският президент е осъдил действията на Тел Авив в Ливан и е подчертал, че „не приема агресията срещу ливанския суверенитет“. Той е предупредил Нетаняху да прекрати незабавно въздушните си удари в Ливан и Сирия.  \r\n \r\n \r\n  Теодор Пенев", "date": "2019.09.15", "title": "The Jerusalem Post: Русия е попречила на Израел да извършва въздушни нападения в Сирия"}
{"url": "http://www.focus-news.net/news/2019/09/15/2698805/chepelare-otbelyazva-55-godini-ot-obyavyavaneto-si-grad.html", "text": "Чепеларе отбелязва 55 години от обявяването си град. Това каза за  Радио „Фокус“ – Смолян  Нели Нанчева – младши експерт „Масови комуникации и култура“ в община Чепеларе. До обявяването на Чепеларе за град се стига на 15 септември 1964 година след обнародване на указ в Държавен вестник, припомни тя. Денят ще започне с откриване на изложба от стари снимки на Чепеларе в Народно читалище „Родопска искра 1880“. Празничната програма ще бъде официално открита в 16.30 на площад „Олимпийски“, където ще има и презентация „Да знаем и помним Чепеларе през вековете“. От 17,30 часа ще има театрален етюд на детския театрален състав към читалището, който се нарича „Чепеларски шенлици“. По-късно от 18 часа на площада в Чепеларе ще има празничен концерт на Христо Кидиков и „Тоника – Домини“. Вечерта ще завърши с празнична заря „Светлина под звездите на Чепеларе“. \r\nНели ГЕРГЬОВСКА", "date": "2019.09.15", "title": "Чепеларе отбелязва 55 години от обявяването си град"}
{"url": "http://www.focus-news.net/news/2019/09/15/2698794/denyat-15-septemvri-v-balgarskata-istoriya.html", "text": "15 септември е първият учебен ден във всяко българско училище. На 15 септември 1863 г. е роден генерал Атанас Назлъмов. Български военачалник, генерал (от 1906 г.). Завършва Военното училище в София през 1882 г. В навечерието на Балканската война е инспектор на кавалерията, а по време на войната командва конната дивизия, която действа в Западна Тракия. През 1882 г., на 15 септември в  Пловдив е открита Народна (Областна) библиотека с музей, учредена през 1879 г. За директор и уредник е назначен Александър Башмаков. На 15 септември 1912 г. е  изпратена  тайна инструкция (№ 5669) на сръбското правителство до сръбските посолства да действат за присъединяване към Сърбия на Охрид и Прилеп, които по българо-сръбския съюзен договор са в \"безспорната зона\". На 15 септември 1918 г. започва атаката на пехотата на Съглашението срещу позициите на Българската армия на връх Добро поле. На 15 септември 1939 г. България обявява неутралитета си във войната на Германия срещу Полша, започнала на 1 септември 1939 г. На 15 септември 1944 г. съветските войски влизат в София. В същият ден 52 писатели с различна партийна принадлежност, призовават хората на интелектуалния труд да подкрепят новата власт, установена с военен преврат на 9 септември. На 15 септември 1946 г. Двадесет и шестото Народно събрание провъзгласява България за Народна република. Регентството преустановява съществуването си. Временен председател на републиката става Васил Коларов в качеството си на председател на парламента. Година по-късно, на 15 септември 1947 г., влиза в сила Парижкият мирен договор. Съюзната контролна комисия (СКК) прекратява дейността си. В 90-дневен срок след тази дата съветските войски напускат България. \r\n \r\n2002 г. \r\nОт 10 до 15 септември президентът Георги Първанов е на посещение в САЩ. Там той разговаря чрез видеостена с вицепрезидента на САЩ Ричард Чейни, а на 11 септември прави изказване на специалната сесия на ООН в Ню Йорк, посветена на борбата с тероризма. Българският президент провежда многобройни срещи, между които са и тези с Джордж Сорос, с проф. Джефри Сакс, с представители на Американския еврейски комитет и на българския Уолстрийт клуб. \r\n \r\n2001 г. \r\n“Обединения блок на труда” на проф. Кръстьо Петков се преименува на Българска партия на труда. \r\nПартията Обединен блок на труда (ОБТ) е учредена на 28 януари 1997 г., регистрирана е през март същата година. До май 1997 г., когато се свиква първият му конгрес, негов председател е Григор Градев. Конгресът издига на негово място Кръстьо Петков. Партията участва заедно с БСП и други леви формирования в обща предизборна коалиция в парламентарните избори през юни 2001 г. \r\n \r\n2000 г. \r\nВ последния момент със споразумение за повишаване на заплатите е предотвратена национална стачка на учителите. Обещанието е учителските заплати да достигнат 220 лв. \r\nКитайски археолози откриват могилата на Чингиз хан. \r\n \r\n1994 г. \r\nВ едномесечен период – от 15 септември до 15 октомври, БСП провежда общопартиен референдум за приемане на новата си програма \"Нови времена, нова България, нова БСП\". \r\n \r\n1992 г. \r\nСпоред принципа на ротацията българският външен министър Стоян Ганев председателства XLVII сесия на ООН. \r\nСтоян Ганев е български юрист и политик. Роден е на 23 юли 1955 г. в Пазарджик. Завършва специалност \"Право\" в СУ (1973 г.). Защитава дисертация по конституционно право през 1985 г. Преподавател в Юридическия факултет на СУ и в школата на МВР, Симеоново (1985-1989 г.). Председател е на Обединения демократичен център, съпредседател на парламентарната група на СДС (1991-1992 г.); министър на външните работи в правителството на Филип Димитров (1991 г.). Председател на XLVII сесия на ОС на ООН (1992 г.). Освободен от тази длъжност през февруари 2002 г. \r\n \r\n1975 г. \r\nОт 15 до 20 септември в курорта “Златни пясъци” - Варна, се провежда Международна научна конференция \"Славянските култури и Балканите\". Конференцията е организирана под егидата на ЮНЕСКО от Комитета за изкуство и култура и Института за балканистика при БАН. \r\n \r\n1956 г. \r\nПроведено е заседание на Политбюро на ЦК на БКП във връзка с политиката към българските турци. Приемат се решения за подобряване на техния бит и култура. \r\n \r\n1946 г. \r\nДвадесет и шестото ОНС провъзгласява България за Народна република. Регентството преустановява съществуването си. Временен председател на републиката става Васил Коларов в качеството си на председател на парламента. \r\n \r\n1944 г. \r\nПетдесет и двама писатели с различна партийна принадлежност със специален \"Апел\" призовават хората на интелектуалния труд да подкрепят новата власт, установена с военен преврат на 9 септември. \r\nВ ранните часове на 9 септември 1944 г. Отечественият фронт (ОФ), съставен от комунисти, леви земеделци, социалдемократи и звенари, овладява властта, след като на 8 септември съветските войски навлизат в България, а офицери, минали на страната на ОФ, извършват държавен преврат. Съставено е първото отечественофронтовско коалиционно правителство (в което влизат представители на БРП (к), пладненци, звенари, социалдемократи и независими общественици). Министър-председател става Кимон Георгиев (Политически кръг \"Звено\"). \r\n \r\n1939 г. \r\nБългария обявява политика на неутралитет във Втората световна война, започнала на 1 същия месец с германското нападение над Полша. \r\nБългария се намесва във войната след подписването на Тристранния пакт (1 март 1941 г.) и остава съюзник на страните от хитлеристката Ос. Тя обаче не участва в никакви военни операции на съюзниците си, а се ограничава само със заемането на някои части от териториите на окупираните от германците страни – Гърция и Югославия. \r\n \r\n1918 г. \r\nВ хода на Първата световна война на 15 септември започва пехотната атака на Съглашението срещу българските войски в района на Добро поле. Ден по-рано в продължение на 24 часа българските военни части са подложени на артилерийски обстрел. След неколкодневни ожесточени сражения, благодарение на численото си превъзходство и по-добро въоръжение, съглашенските войски извършват пробив на фронта и предприемат незабавно настъпление към старите граници на България. Българските войници и офицери, недоволни от заетата позиция на своите управници, също обръщат своето оръжие назад с цел да ги накажат за надвисващата нова катастрофа над страната. Тяхното отстъпление дава началото на спонтанно избухналото Войнишко въстание през 1918 г., което за няколко дни обхваща повечето части, разположени по протежението на Южния фронт. \r\n \r\n1882 г. \r\n \r\nВ Пловдив е открита Народна (Областна) библиотека с музей, учредена през 1879 г. За директор и уредник е назначен Александър Башмаков. \r\nАлександър Александрович Башмаков е руски юрист, обществен и музеен деец, публицист, дописен член на Българското книжовно дружество (дн. БАН). Роден е на 25 декември 1848 г. Работи върху гражданското законодателство на Източна Румелия. Автор е на редица публикации за българската история, фолклористика и право. Умира през 1943 г. \r\n \r\n1875 г. \r\nИзлиза последният брой на сп. “Читалище”. Българското списание излиза 2 пъти месечно в Истанбул от 1 октомври 1870 г. Редактори са М. Балабанов, Л. Йовчев, Т. Икономов, П. Р. Славейков, С. С. Бобчев. Драган Цанков е редактор на приложението “Ръководител на основното учение” (2-седмично периодично и методическо списание, от което излизат 24 книги през 1874 г.). “Читалище” спира вероятно във връзка с Априлското въстание (1876 г.) и последвалите го събития. Има научнопопулярен и културно-просветен характер. Програмата му е да “се занимава вън от съвременните политически събития с все, що се отнася прямо или косвено до изобилните произведения на человеческия разум и человеческата въобще деятелност”. \r\n \r\n На тази дата са родени: \r\n \r\n1931 г. \r\nРоден е поетът Марко Недялков (1931 - 1993). Марко Недялков е роден на 15 септември 1931 г. в село Овчи кладенец, Ямболско. Завършва българска филология в СУ „Св. Климент Охридски“. Eдин от учредителите на Кабинета на младия писател при Съюза на българските писатели. Дебютира със стихове през 1951 г. Редактор е във вестник „Народна младеж“ и Българско Национално Радио, редактор и директор на издателство „Народна младеж“. Член на Съюза на българските писатели. Автор е на повече от 40 книги - поезия, проза, есеистика - „След хиляда години раздяла“ (любовна лирика), „Зорницата за мама плаче“, \"Ще си останем същите момчета\", \"Никой не умира по желание\", „Моят и твоят приятел Пеньо Пенев”, „Кой пита за годините на птиците“ и др. Негови произведения са превеждани на руски, немски, японски, арабски и други езици. Умира в София на 11 септември 1993 г. \r\n \r\n1927 г. \r\nРоден е Стефан Иванов Продев - български публицист и журналист, писател. Дебютира през 1942 г. във в. \"Железничарски подем\". През 1945-1946 г. е член на редакторска колегия на в. \"Средношколско единство\". Редактор е във в. \"Народна младеж\" (1954-1956 г.). В периода 1957-1959 г. работи в отдел \"Култура\" на в. \"Отечествен фронт\", през 1959-1961 г. - в сп. \"Септември\", през 1961-1964 г. - в отдел \"Публицистика\" на в. \"Литературни новини\" (той е един от основателите на вестника), през 1965 г. - в сп. \"Българска музика\". Главен редактор е на изданията на БТА \"ЛИК\" и \"Паралели\" (1965-1979 г.), на сп. \"София\" (1979-1983 г.), на в. \"Народна култура\" (1990 г.), на в. \"Работническо дело\" (1989 г.; от 1990 г.- на в. \"Дума\"). През 1990-2000 г. е председател на СБЖ. Основател и главен редактор е на в. \"Дума\" (1990-1999 г.). Депутат е в VII ВНС (1990 г.) и в ХХХVI НС (от 1991 г.). Автор е на романизирана биография на Фр. Енгелс (\"Фред, или Пролетта\"). Пише пътеписи, в които представя впечатленията си от своите пътувания като специален кореспондент на БТА. Автор е на съчиненията: \"Работнически вестник\" - разобличител на милитаризма и царската военщина. 1900-1912” (1953 г.), \"Паралели\" (1962 г.), \"Фред, или Пролетта\" (1963 г.), \"Отблясъци\" (1968 г.), \"Редове\" (1971 г.), \"Пътеписи\" (1973 г.), \"Червеното чудо\" (1974 г.), \"С обич и гняв. Есета\" (1977 г.), \"Живи теми\" (1978 г.), \"Мозайка\" (1980 г.), \"Пътуване към пижамата\" (1982 г.), \"Раждането на шедьоврите\" (1983 г.), \"Имало едно момче\" (1986 г.), \"Разказът на палача\" (1987 г.), \"В края на 80-те\" (1990 г. ), \"Забравени новели\" (1994 г.), \"Носене на кръста\" (1993 г.), \"Сваляне от кръста\", \"Неприятни разкази\" (2001 г.), \"Да се чете след сто години\" (2001 г.). Умира на 4 септември 2001 г . в с. Енчевци, Тревненско. \r\n \r\n1919 г. \r\nРоден е Николай Александров Хайтов – български писател. Завършва Софийския университет през 1943 г. Работи като инженер-лесовъд из Родопите и Рила (1946-1954 г.). Редактор е във в. “Народна култура” и в сп. “Наша Родина” (1957 г.). Главен редактор е на сп. “Родопи” от 1965 г. Председател е на Столичния съвет за култура. Секретар е на СБП в периода 1966-1968 г. Член е на УС на СБП от 1966 г. От 1994 г. до 1999 г. е председател на СБП. Депутат е в VII ВНС. Първият му печатан очерк е “Предни постове на родното строителство” (1954 г.) в сп. “Септември”. Автор е на разкази, романи, публицистични и есеистични книги, драми, произведения за деца и множество статии по обществено-културни въпроси. С цялостното си творчество продължава традициите на българските народопсихолози. По негови сценарии са заснети 11 филма и телевизионни постановки: “Козият рог” (1972 г.), “Семейство Калинкови” (тв, 1968 г.), “Кучета” (1969 г.), “Краят на песента” (1970 г.), “Мъжки времена” (1974 г.), “Ламята” (1974 г.), “Черешова градина” (1979 г.) и други, както и телевизионната поредица “Капитан Петко войвода”. В драматургията навлиза с пиесата “По земята” (1963 г.). След това пише “Заключена пролет” (1963 г.), “Хайдути” (1965 г.), триптихът “Кучета”, “Лодка в гората” и “Пътеки” (1966 г.), “Празникът” (1984 г.) и др. Други негови съчинения са: “Съперници” (1957 г.), “През вековете” (1958 г.), “Село Яворово, Асеновградско” (1958 г.), “Искрици от огнището” (1959 г.), “Хайдути” (1960 г.), “Жени-хайдутки” (1962 г.), “Матей Преображенски - Миткалото” (1964 г.), “Асеновград в миналото. Исторически, стопански и етнографски очерк” (1965 г.), “Родопски властелини” (1965 г.), “Село Манастир, Смолянско. Историческо, етнографско изследване” (1965 г., в съааторство със Сл. Дичев), “Шумки от габър. Книга за Родопите” (1965 г.), “Диви разкази” (1967 г.), “Ламята” (1970 г.), “Капитан Петко войвода. Исторически очерк” (1974 г.), “Бодливата роза. Есета” (1975 г.), “Перуански записки” (1975 г.), “За творчеството” (1982 г.), “Последните мигове и гробът на Васил Левски” (1985 г.), “Истини в сянка” (1987 г.), “Светогорски записки” (1987 г.), “Африкански записки” (1988 г.), “Дневник. Книга първа. 1954-1962” (1988 г.), “Дневник. Книга втора. 1963-1966” (1990 г.), “Гробът на Васил Левски” (2002 г.), “През сито и решето” (автобиография, 2002 г.), “Троянските коне в България” (2002 г.), “Дневници” (ръкопис). Умира на 30 юни 2002 г. в София. \r\n \r\n1915 г. \r\nРодена е Нели Станиславова Доспевска - българска преводачка, авторка на литературна критика, на спомени за съпруга си Д. Димов. Правнучка на възрожденския художник Станислав Доспевски. Завършва право в СУ “Св. Климент Охридски” (1940 г.). Работи като редактор в БТА (1952-1974 г.). Сътрудничи на литературния печат. Превежда от английски белетристика: С. Луис, Ч. Дикенз, Дж. Голзуърди, Ф. Купър, М. Твен, Фицджералд, У. Текери и др. Съчинения: \"Познатият и непознат Д. Димов\" (1985 г.). \r\n \r\n1863 г. \r\nРоден е Атанас Григориев Назлъмов - български военачалник, генерал (от 1906 г.). Завършва Военното училище в София през 1882 г. В навечерието на Балканската война е инспектор на кавалерията, а по време на войната командва конната дивизия, която действа в Западна Тракия. Автор е на съчиненията: \"Войната 1870-1871 г.”, \"Действията на кавалерийската дивизия в 1912 и 1916 години (в Добруджа)\" (1930 г.), \"Материали за историята на войната 1912-1913 г. Действията на кавалерийската дивизия\", в 2 ч. (1913, 1931 г.) \r\n \r\n \r\n На тази дата умират: \r\n1978 г. \r\nУмира Емил Стефанов Джаков - български физик, академик от 1967 г. Той е роден на 2 март 1908 г. Свищов. Завършва физика в Софийския университет през 1931 г. Специализира във Висшето техническо училище в Берлин в периода 1936-1937 г. От 1939 г. е доцент, а от 1942 г. – професор. Ръководител е на Катедрата по техническа физика във Физико-математическия (от 1963 - Физически), факултет на СУ ” Св. Климент Охридски” (1942-1967 г.). Директор е на Физическия институт на БАН в годините между 1948-1953 г. Завежда секция \"Физическа и приложна електроника\" във Физическия институт на БАН (1955-1963 г.), директор е на Института по електроника при БАН (1963-1978 г.), заместник-директор е в годините между 1959-1961 г. на Обединения институт по ядрени изследвания в Дубна (СССР, бивш). Научните му интереси са в областта на физическата електроника и радиофизиката. Открива измервателни методи за използване на диодите като чувствителни елементи. Създава теория на релетата за време, нови интегратори на нелинейните функции. Работи по методологични въпроси на метрологията. Автор е на научните трудове: \"Мерене на комплексни електрични съпротивления при твърде високи честоти\" (1938 г., на немски език, 1939 г.), \"Теория на мостове с диод с наситен ток като чувствителен елемент\" (1951 г.), \"Влияние на колебанията на захранващото напрежение върху електронните релета за време и компенсирането му\" (1955 г.), \"Диоди с окисен катод в режим на насищане като чувствителен елемент\" (1955, в съавторство с В. Кънев) и др. \r\n \r\n1896 г. \r\nУмира Димитър Христов Матов - български езиковед, етнограф и фолклорист. Роден е на 15 май 1864 г. във Велес. Завършва славянска филология в Харков (1888 г.), специализира във Виена и Лайпциг (1890-1892 г.). Преподавател е във Висшето училище в София. Печата трудове в “Периодическо списание”, “Сборник за народни умотворения”, “Български преглед” и др. Той е един от създателите на сп. “Книжици за прочит” и негов сътрудник. От 1892 г. до 1895 г. е съредактор (с Ив. Шишманов) на “СбНУНК”. \r\n \r\nЗа изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.15", "title": "Денят 15 септември в българската история"}
{"url": "http://www.focus-news.net/news/2019/09/15/2698802/svetovni-morski-organizatsii-se-sabirat-vav-varna-po-povod-20-g-rakovodstvo-na-korabniya-trafik-v-balgariya.html", "text": "Представители на най-големите български и световни организации в морския бранш ще се съберат в гр. Варна по покана на  Държавно предприятие „Пристанищна инфраструктура“ . Поводът е официалното честване на 20-годишнината от установяването на услугите по управление на корабния трафик и информационното обслужване на корабоплаването у нас, което ще продължи три дни – от 15-и до 17-и септември 2019 г. Отбелязването на 20 години Ръководство на корабния трафик в България ще започне на 15.09.2019 г. (неделя) с Детски навигационен ден. Ученици от Средно училище „Свети Климент Охридски“ – Варна, участващи в програмата за популяризиране на морската професия „С кораб около света“, ще обиколят Варненския залив с учебно-ветроходния кораб „Калиакра“. След това децата ще посетят изградения от ДП „Пристанищна инфраструктура“ в Аспарухов парк Брегови център за управление и информационно обслужване на корабоплаването, за да се запознаят отблизо с модерните системи  за управление на корабния трафик, внедрени у нас.   \r\nНа 16 септември 2019 г. (понеделник) на борда на емблематичния кораб „Калиакра“ ДП „Пристанищна инфраструктура“ ще приветства с добре дошли представителите на световната морска общност. Сред гостите на събитието са генералният секретар на Международната асоциация на фаровите служби и помощните средства за навигация /IALA/ Francis Zachariae, представители на Международната морска организация /IMO/ и др.  \r\nКулминацията на мероприятията по повод 20 години Ръководство на корабния трафик в България ще бъде международна конференция, която ще се проведе на 17 септември 2019 г. (вторник). След това гостите ще посетят Брегови център – Варна и ще присъстват на официалното откриване на декоративно-пластична композиция „Котвата” на ДП „Пристанищна инфраструктура“. Стилната пластика, дело на варненския скулптор Киро Янев, ще предава непреходното, запомнящо се послание на котвата – символът на морето, на вярата, на надеждата, на завръщането у дома.   \r\nБългария е сред водещите държави по дигитализация на пристанищните услуги. Откакто през 2008 г. дейността по управлението на корабния трафик и информационното обслужване на корабоплаването започва да се изпълнява от ДП „Пристанищна инфраструктура”,  са внедрени едни от най-съвременните и високотехнологични системи. Те предоставят възможност за непрекъснат обмен на информация между участниците в транспортния процес, както и в цялата логистична верига. Към настоящия момент страната ни се намира в световния авангард в областта на усвояване и внедряване на иновативни научни и технически достижения в областта.", "date": "2019.09.15", "title": "Световни морски организации се събират във Варна по повод 20 г. Ръководство на корабния трафик в България"}
{"url": "http://www.focus-news.net/news/2019/09/15/2698801/vavezhda-se-organizatsiya-na-dvizhenieto-v-sofiya-za-zasnemane-na-televizionnata-produktsiya-absentiya.html", "text": "Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, съобщиха от  Столична община . \r\nОграниченията са както следва:  \r\nОт 12.00 до 19.30 часа на 15 септември т. г. и от 08.30 до 19.30 часа на 16 септември т. г. на ул. „Проф. Георги Брадистилов“ между ул. „Росарио“ и ул. „Проф. Борис Боровски“.  \r\nОт 06.00 до 12.00 часа на 17 септември т. г. на локалното пътно платно на бул. „Цариградско шосе“ пред „Интер Експо Център“.  \r\nОт 18.00 до 23.30 часа на 17 септември т. г. под моста на Околовръстен път на кръговото кръстовище, поска с. Бистрица.  \r\nОт 15.00 до 19.30 часа на 17 септември т. г. и от 06.00 до 17.00 часа на 18 септември т. г. по ул. „Илиянско шосе“ между бул. „Рожен“ и ул. „Гарова“, по тротоара /като се осигурят минимум два метра за пешеходно движение/и по пътното платно, без да се пречи на колите на  обществения транспорт.  \r\nОт 15.00 до 19.30 часа на 20 септември т. г. под моста на кв. „Захарна фабрика“.  \r\nОт 17.00 часа на 04 октомври т. г. до 07.00 часа на 05.10.2019 г. на ул. „Боянска“ между ул. „Невена Коканова“ и спирка Киноцентър Бояна, без да се пречи на колите на  обществения транспорт.  \r\nОт 07.00 до 19.00 часа на 07 октомври т. г. на ул. „Ген. Кирил Ботев“ между бул. „Тодор Каблешков“ и ул. „Георги Измерлиев“.", "date": "2019.09.15", "title": "Въвежда се организация на движението в София за заснемане на телевизионната продукция „Абсентия“"}
{"url": "http://www.focus-news.net/news/2019/09/15/2698803/vavezhda-se-organizatsiya-na-dvizhenieto-v-sofiya-za-otsluzhvane-na-zaupokoyna-molitva-v-pamet-na-zaginalite-motoristi.html", "text": "Организация на движението за отслужване на заупокойна молитва в памет на загиналите мотористи и в подкрепа на пострадалите мотоциклетисти. Това съобщиха от  Столична община . От 08.00 часа до приключване на мероприятието се забранява престоят и паркирането на пътни превозни средства на паркинга пред Националния исторически музей. От 11.00 до 12.30 часа се забранява влизането на пътни превозни средства по локалното пътно платно пред НИМ, с изключение на колите на масов градски транспорт, само при необходимост и по преценка на отдел „Пътна полиция” при СДВР.", "date": "2019.09.15", "title": "Въвежда се организация на движението в София за отслужване на заупокойна молитва в памет на загиналите мотористи"}
{"url": "http://www.focus-news.net/news/2019/09/15/2698809/sport-manchestar-yunayted-pobedi-lestar-s-10-v-domakinski-mach-ot-peti-krag-na-angliyskata-vissha-liga.html", "text": "Футбол: Манчестър Юнайтед победи Лестър с 1:0 в домакински мач от пети кръг на английската Висша Лига. \r\nЕдинственият гол в мача вкара Маркъс Рашфорд от дузпа в осмата минута на мача. Така домакините записаха втора победа от началото на сезона и се намират на четвърта позиция във временното Висшата лига с осем точки, колкото имат и Лестър. Манчестър обаче имат по-добра голова разлика.", "date": "2019.09.15", "title": "Спорт: Манчестър Юнайтед победи Лестър с 1:0 в домакински мач от пети кръг на английската Висша Лига."}
{"url": "http://www.focus-news.net/news/2019/09/15/2698804/ria-novosti-korab-ot-voennomorskite-sili-na-sasht-e-navlyazal-vav-vodite-na-cherno-more.html", "text": "Експедиционен кораб „Юма“ от Военноморските сили на САЩ е навлязъл във водите на Черно море, съобщи порталът Bosphorus Observer, който проследява преминаването на кораби през Босфора, предава  РИА Новости . \r\nТова е третото подобно преминаване на кораба през Черно Море за тази година. \r\n„Юма“ е кораб от високоскоростните плавателни съдове клас  „Spearhead“. Корабите от този тип са многоцелеви не-бойни кораби, предназначени за бързо прехвърляне на войски, товари и военна техника, включително танкове „M1 Ейбръмс“, амуниции, както и за провеждане на хуманитарни помощни операции. От палубата на кораба може да излети вертолет „CH-53E Super Stallion“. Въоръжението на кораба се състои от четири тежки картечници М2. \r\nТези кораби са спомагателни плавателни съдове, част от военноморските сили на САЩ.  \r\n \r\n \r\n \r\n \r\n  Теодор Пенев", "date": "2019.09.15", "title": "РИА Новости: Кораб от военноморските сили на САЩ е навлязъл във водите на Черно Море"}
{"url": "http://www.focus-news.net/news/2019/09/15/2698810/natsionalno-sastezanie-za-lovtsi-i-kucheta-ptichari-shte-se-provede-kray-dobrichkoto-selo-miladinovtsi.html", "text": "Национално състезание за ловци и кучета-птичари ще се проведе край село Миладиновци, предаде кореспондент на  Радио „Фокус” – Варна . Националното ловно-рибарско сдружение „Съюз на ловците и риболовците в България“, съвместно със сдружение „Ловно-рибарско дружество – Добрич“ организират зонален кръг от турнира „Свети Хуберт“ - изпитание за ловец и кучета-птичари. Състезанието се провежда на бившия военен полигон „Ябълково“ до село Миладиновци в община Добричка. Участват ловци, членуващи в сдружението от областите Варна, Шумен, Силистра, Търговище, Разград, Русе, Габрово, Велико Търново и Добрич. \r\nЖулиета НИКОЛОВА", "date": "2019.09.15", "title": "Национално състезание за ловци и кучета-птичари ще се проведе край добричкото село Миладиновци"}
{"url": "http://www.focus-news.net/news/2019/09/15/2698808/voice-of-america-nato-tryabva-da-raboti-za-osiguryavaneto-na-bezopasni-izbori-v-afganistan-smyata-amerikanski-general.html", "text": "Съюзниците от НАТО трябва да очакват „увеличено насилие“ по време на предстоящите президентски избори в Афганистан и да работят за безопасността на страната, съобщава  Voice of America , цитирайки думите на генерала от военновъздушните сили на САЩ Тод Уолтърс. \r\nТой заяви пред репортери, че изборите „вероятно няма да са перфектни“, но НАТО ще „планира и изпълни“ задачите си за осигуряването на безопасност на изборите в страната на 28 септември. \r\n„Имаше много драма свързана с Афганистан и в този момент сигналът, който изпращаме към нашите партньори в НАТО е, че САЩ са ангажирани и алиансът е ангажиран (за безопасността) и мисията ни все още остава“, заяви Уолтърс. \r\nБританският маршал от Кралските военновъздушни сили на Великобритания Стюърт Пийч добави, че няма разделения в алианса по отношение на Афганистан. \r\n„Влязохме в Афганистан заедно и всякакви промени ще правим заедно“, заяви той. \r\nПо-рано стана ясно, че преговорите за мир с групировката на талибаните в страната са се провалили, след като Доналд Тръмп отмени планираните разговори с висши представители на движението.  \r\n \r\n  Теодор Пенев", "date": "2019.09.15", "title": "Voice of America: НАТО трябва да работи за осигуряването на безопасни избори в Афганистан, смята американски генерал"}
{"url": "http://www.focus-news.net/news/2019/09/15/2698813/the-cyprus-mail-varosiya-chakashe-45-godini-za-svoite-sobstvenitsi-ne-za-novi-zaselnitsi-smyata-prezidentat-na-kipar.html", "text": "Президентът на Република Кипър Никос Анастасиадес се зарече да използва всички дипломатически средства на свое разположение за да информира международната общност за плановете на Турция да засели отново курортният квартал Варосия във Фамагуста, което би било в разрез с резолюциите на ООН, пише кипърското издание  The Cyprus Mail . \r\nВ реч в контролираната от Република Кипър част от Фамагуста, Анастасиадес заяви, че провокациите на Анкара няма да останат без отговор. \r\n„Ще използвам своето присъствие в ООН и ще използвам своето положение в ООН и също така ще се срещна с представители на Съвета за сигурност и Главният секретар на организацията, като в същото време ще бъдат информирани и Европейските лидери“, заяви Анастасиадес за плановете на Анкара да презасели курорта. Той добави, че освен всичко друго ще обсъди темата и по време на срещата на Европейския съвет през октомври. \r\n„Ще дадем най-доброто от себе си за да защитим града, който 45 години чака не за нови заселници, а за жителите си“, добави той.  \r\nПрезидентът също изрази надежда, че Турция ще разбере значението на международните споразумения. \r\n„За съжаление ставаме свидетели на неприемливите действия и провокации, в разрез с международното право и резолюциите на ООН, от страна на турското ръководство и някои други, които действат от името на турските киприоти“, добави още президента по адрес на външният министър на Турция, Мевлют Чавушоглу, който обяви, че ще посети Варосия.  \r\nТам той ще се срещне с външният министър на признатата само от Анкара Севернокипърска турска република (СКРТ).  \r\n \r\n  Теодор Пенев", "date": "2019.09.15", "title": "The Cyprus Mail: Варосия чакаше 45 години за своите собственици, не за нови заселници, смята президентът на Кипър"}
{"url": "http://www.focus-news.net/news/2019/09/15/2698814/traditsionen-esenen-panair-shte-se-provede-v-gotse-delchev-ot-16-do-23-septemvri.html", "text": "Традиционен есенен панаир ще се проведе в града от 16 до 23 септември. Това съобщи за  Радио „Фокус“ – Пирин  Даниела Крантева, експерт „Връзки с обществеността“ към Общината. Събитието ще се провежда в района на бившата казарма. Програмата, подготвена от организаторите включва много и най-разнообразни събития. Началото ще бъде поставено на 16 септември с „Цирк на сцена” в компанията на много екзотични животни и Оркестър „Европа“ с ръководител Георги Георгиев и солист Марио Караилиев. Събитията продължават на 17 септември с Оркестър  „Фолк Мания“ със специалното участие на фолк-певицата Андреа. На следващия ден гост на есенния панаир ще бъде Оркестър „Щуро маке“ със специалното участие на Николай Учкунов. На 19 септември предстои участие на Оркестър „Уникат“ и Оркестър „Ивелия“ със специалното участие на сръбската звезда DRAGAN KOJIC-КЕБА. На 20 септември в Гоце Делчев ще бъде оркестърът на Панчо Иванов и Десита. На следващия ден участие в програмата ще имат Оркестър „Импулси“ и фолк-певеца Константин, а на 22 септември предстои участие на Оркестър „Неврокоп“ и специалното участие на Диона. В последния ден – 23 септември в Гоце Делчев ще бъдат Оркестрите  „Боги Бенд“ и „Галакси“. Във всичките дни програмата започва от 19.30 часа. На панаира ще има забавни игри, люлки, стрелбища и други забавления. \r\nЛивия НИНОВА", "date": "2019.09.15", "title": "Традиционен есенен панаир ще се проведе в Гоце Делчев от 16 до 23 септември"}
{"url": "http://www.focus-news.net/news/2019/09/15/2698806/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 8.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nВъв връзка с извършване на ремонтно строителни дейности на ГКПП „Златарево“ времето до 14 октомври 2019 г. движението през пункта ще бъде затруднено. \r\nПоради извършването на ремонтни дейности на съпределния граничен пункт „Хамзабейли“ на 16 септември 2019 г. за времето от 09.00 часа до 14.00 часа на ГКПП „Лесово“ пропускането на леки и товарни автомобили на вход и изход ще бъде преустановено.   \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет ще работи само по светлата част на денонощието – от 08.00 часа до 22.00 часа.", "date": "2019.09.15", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/09/15/2698815/zheni-gerb-silistra-provedoha-rabotna-sreshta-s-predsedatelya-na-zhgerb-irena-sokolova.html", "text": "В навечерието на Деня на Силистра – Кръстовден, се състоя работна среща на структурата на Жени ГЕРБ - Силистра с Ирена Соколова – председател на ЖГЕРБ. Това съобщиха от пресцентъра на  ПП ГЕРБ . В срещата участваха д-р Мария Стойчева –  общински ръководител на ГЕРБ - Силистра, Ивелин Статев - член на общинското ръководство на партията в крайдунавския град, д-р Юлиян Найденов – кандидат на ГЕРБ за кмет на Силистра и Денка Михайлова – областен ръководител на  Жени ГЕРБ. \r\nИрена Соколова приветства присъстващите и ги запозна с актуалната политическа обстановка в страната в навечерието на предстоящите местни избори. Тя подчерта значимостта на формираните политически знания и компетентност в женския актив на ГЕРБ, както и на натрупания работен опит, съчетан с изконно женските добродетели толерантност, търпение и внимание към нуждите на всеки. Соколова сподели, че резултатите от управлението на премиера Борисов са добавена стойност за европейския престиж на страната ни. \r\nПредседателят на Жени ГЕРБ призова членовете на структурата за провеждане на постоянен граждански диалог по основните секторни политики на ГЕРБ и сътрудничество с неправителствените организации. \r\nИвелин Статев поздрави дамите за активното им участие за подобравяне на качеството на живот в област Силистра и ги призова да продължат активната си работа в интерес на обществото. \r\nД-р Мария Стойчева подчерта, че партията разчита на експертния капацитет на жените и че те са доказали, че са способни да носят отговорност. \r\nДенка Михайлова обърна внимание на високите резултати и голямата активност на структурата на жените и призова присъстващите за още по-дейно и силно присъствие в обществения и политическия живот в региона. \r\nКметът Найденов представи акценти от постигнатото през двата мандата и подчерта, че заложените ангажименти вече са част от изпълненото, но предстои още много да се направи в интерес на жителите на цялата община.  \r\nД-р Найденов благодари на жените от ГЕРБ  за тяхната активност във всички сфери на обществения живот. \r\nСилистренската структура на Жени – ГЕРБ се обедини около идеята, че с екипни усилия, всеотдайна работа и отговорност към бъдещето на всички граждани - ГЕРБ отново ще бъде първа политическа сила на предстоящите избори за кметове и общински съветници в региона и страната.", "date": "2019.09.15", "title": "Жени ГЕРБ - Силистра проведоха работна среща с председателя на ЖГЕРБ Ирена Соколова"}
{"url": "http://www.focus-news.net/news/2019/09/15/2698792/tass-sasht-smyatat-che-liderat-na-britanskite-leybaristi-dzheremi-korbin-mozhe-da-zapochne-da-predava-razuznavatelni-danni-na-rusiya-ako-stane-premier.html", "text": "Ако ръководителят на Лейбъристката партия на Великобритания Джереми Корбин стане министър-председател, е възможно той да започне да предава конфиденциална информация на руските и на иранските власти, се казва американски доклад, предава  ТАСС , като се позовава на британския вестник  The Daily Telegraph . \r\nДокладът е съставен от бивши съветници на президента на САЩ Доналд Тръмп, откъси от които бяха публикувани в електронното издание на вестника.  \r\nДокладът, чиито автор е професора от военния колеж на Американската армия Азим Ибрахим, призовава Тръмп  да не предоставя на Лондон поверителна информация, както и да се застъпи за намаляване на ролята на Обединеното кралство в НАТО, ако Лейбъристката партия на Джеръми Корбин спечели евентуални предсрочни общи избори и той бъде избран за премиер. \r\n„Препоръчително е от страна на САЩ да обмислят сериозно намаляването на ролята или изключването на правителството под ръководството на Корбин от групата „Петте очи “, както и временно понижение на статута (на Лондон) в НАТО“, заключава докладът. \r\nТекстът на доклада отбелязва „голям риск информацията, предавана на Корбин и неговите съюзници, особено за Иран и Русия, да бъде застрашена“.  \r\n\"Корбин може активно да застане на страната на Русия и да блокира или възпрепятства всякакви действия, които му се струват враждебни на интересите (руският президент) Путин\", се казва в доклада. \r\nПредставител на лейбъристите от своя страна каза, че Корбин ще положи всички усилия за защита на британския народ, а неназован източник в Лейбъристката партия посочи, че авторите на информацията са представители на Републиканската партия на САЩ, които „разбира се, искат да спасят властта“ на „пудела“ на американският президент Доналд Тръмп Борис Джонсън. \r\n \r\n  Теодор Пенев", "date": "2019.09.15", "title": "ТАСС: САЩ смятат, че лидерът на британските лейбъристи Джереми Корбин може да започне да предава разузнавателни данни на Русия, ако стане премиер"}
{"url": "http://www.focus-news.net/news/2019/09/15/2698807/mitropolit-gavril-shte-oglavi-arhiereyska-sveta-liturgiya-v-lovech.html", "text": "Негово високопреосвещенство Ловчанският митрополит Гаврил ще оглави Архиерейска света Литургия в Ловеч, предаде репортер на  Агенция „Фокус“ . Богослужението ще бъде в храм „Св. Троица“ в град  Ловеч. Началото ще бъде в 9.00 часа.  \r\nНикола ПЕТКОВ", "date": "2019.09.15", "title": "Митрополит Гаврил ще оглави Архиерейска света Литургия в Ловеч"}
{"url": "http://www.focus-news.net/news/2019/09/15/2698816/ria-novosti-ukrainskoto-vanshno-ministerstvo-obyavi-podgotovkata-na-paket-ot-predlozheniya-za-zhitelite-na-donbas.html", "text": "Ръководителят на Министерството на външните работи на Украйна Вадим Пристайко по време на годишния стратегически форум  в Ялта, заяви, че властите в страната подготвят редица предложения за улесняване на живота на хората, живеещи на територията на Донбас, която не е контролирана от Киев, предава  РИА Новости , като се позовава на украински източници. \r\nРъководителят на украинското външно министерство подчерта, че президентът на страната Владимир Зеленски иска да стигне до окончателно решение на ситуацията в Донбас. \r\nМерките ще бъдат свързани с поправяне на моста при Луганск и извеждане на украинските войски от областта. \r\n\"Готови сме да опростим живота на хората, за това е нужно те да слушат радиото и да гледат телевизия.“ \r\nМинистърът отбеляза, че тези мерки ще се различават от предложенията на предишните органи. \r\nПо-рано Зеленски обяви подготовката за изтегляне на силите за сигурност на Киев в Донбас на два етапа, първо от полигона Златово - Петровско, а след това на цялата територия, след което, според него, ще настъпи пълно прекратяване на огъня. \r\n \r\n  Теодор Пенев", "date": "2019.09.15", "title": "РИА Новости: Украинското външно министерство обяви подготовката на пакет от предложения за жителите на Донбас"}
{"url": "http://www.focus-news.net/news/2019/09/15/2698817/v-oblast-pazardzhik-se-izvarshva-izvanredna-imunizatsionna-kampaniya-sreshtu-morbili.html", "text": "Започна извънредна имунизационна кампания срещу морбили, съобщиха за  Радио „Фокус“ – Пазарджик  от РЗИ. От Здравната инспекция обясниха, че към 12 септември 2019 година в областта са регистрирани 33 случая на заболели от морбили деца, всички от така наречените „рискови групи“. Морбили е заболяване, което може да доведе до тежки усложнения. Задавайки въпроса задължителна ли е имунизацията, е важно да се помисли какво би се случило с децата от тези рискови групи, ако морбили продължи да се разпространява като епидемия. Извънредната кампания се провежда в изпълнение на заповед на Министъра на здравеопазването и е приоритетна задача, която следва да бъде изпълнена, за да се предотврати риска от разпространение на заболяването в областта и страната, посочват още от Здравната инспекция. За извънредната ваксинация не всички общопрактикуващи лекари са уведомени. Връчени са предписания на 37 практики, които са с най-голям брой деца от рисковите групи. Тези практики покриват част от ромските махали в Пазарджик, Велинград, Пещера, Септември, Панагюрище, Ракитово. Получени са необходимите количества ваксини и се разпределят. РЗИ изпрати уведомителни писма до Областен управител, кметове на общини, РЗОК и председателя на Сдружението на общопрактикуващите лекари за област Пазарджик. Същите ще получат и списъци с определените практики след получаване на първите резултати от изпълнението. РЗИ проведе срещи със здравните медиатори за оказване на съдействие на общопрактикуващите лекари при осъществяване на имунизационната кампания. При необходимост ще бъдат включени и медицински специалисти от здравните кабинети в детските градини и училищата, допълват от Здравната инспекция. \r\nВаня НИКОЛОВА", "date": "2019.09.15", "title": "В област Пазарджик се извършва извънредна имунизационна кампания срещу морбили"}
{"url": "http://www.focus-news.net/news/2019/09/15/2698820/vesela-lecheva-bsp-upravlenieto-na-gerb-v-obshtinite-nosi-samo-negativi-i-propusnati-polzi.html", "text": "Няма как НС на БСП да не подкрепи решението на БСП-София за кандидатурата на Мая Манолова, защото заявихме, че ще заложим на личности, които събират широка обществена подкрепа и доказали, че могат да защитават каузи и политики. Това заяви зам.-председателят на ПГ на „БСП за България\" и член на ИБ на БСП Весела Лечева пред БТВ, съобщиха от пресцентъра на  БСП . Тя добави, че Мая Манолова е един изключително енергичен човек, който умее да фокусира вниманието на обществото върху болезнени и проблемни теми и успява да решава проблеми, ангажирайки и институциите. Лечева каза още, че БСП е първата партия, която излиза пред българите със своя предизборна платформа. Тя коментира, че платформата е изготвяна на базата да стотици срещи с българските граждани и анализ - от какво имат нужда жителите на всяко населено място, община и регион. \"Идеите и предложенията ни са много ясно разписани в нашата визия за управление. Ние даваме и свободата на всяка една общинска организация на БСП да избере своите коалиционни партньори с едно единственото условие - без ГЕРБ. Защото в последните 10 години управлението на ГЕРБ носи само негативи и пропуснати ползи\", коментира още Весела Лечева.   \r\n„Във Велико Търново изградихме широка лява коалиция и се обръщаме към всеки, който иска промяна на модела на управление“, каза още Весела Лечева, която е и кандидат за кмет старата столица.  Тя добави, че общината има огромен потенциал и възможности. „Трябва да имаш ясна визия, широк кръгозор и размах на управленец, за да можеш да развиваш града и общината. В последните 10 години, въпреки средствата отпуснати от ЕС, Велико Търново не успя да се възползва от възможностите, които има“, заяви зам.-председателят на ПГ на левицата  \r\nВесела Лечева коментира и последните скандали, разразили се в страната и заяви, че периодичното провокиране на скандали като т. нар. шпионска афера, цели единствено управляващите да се задържат на власт. „Това е вредно и деструктивно. Да управляваш държава, всявайки страх у хората, е много далеч от демократичните устои, които България има\", допълни Весела Лечева.", "date": "2019.09.15", "title": "Весела Лечева, БСП: Управлението на ГЕРБ в общините носи само негативи и пропуснати ползи"}
{"url": "http://www.focus-news.net/news/2019/09/15/2698822/vezhdi-rashidov-bih-podkrepil-uvelichenie-na-byudzheta-na-bnt.html", "text": "Бих подкрепил да се вдигне бюджета на БНТ, има нужда. Това каза председателят на медийната комисия в парламента Вежди Рашидов в сутрешният блок на  БНТ . „Дефицит, който е трупан години наред, не може да се оправи за пет минути. Телевизията трябва да бъде оздравена\", добави Рашидов. По думитее му може да има оптимизиране на състава, ако той е раздут. „Реформата е промяна и на програмни схеми - нови програми, по-атрактивни, по-гледаеми. БНТ трябва да излъчва един продукт, който да се консумира. Защо нещо да се излъчва, ако няма кой да го гледа“, обясни Вежди Рашидов. „Аз бих подкрепил да се вдигне бюджета, има нужда. Телевизия не се прави без пари. Телевизията трябва да получи една инжекция, но при сериозен екип, който да започне оздравяване и стабилизиране на системата, за да стопим във времето този дефицит“, допълни още председател на Комисията по култура в НС. Относно скандала със спирането на сигнала на БНР и започналата проверка, Рашидов заяви, че улицата започва да кадрува, а отговорността се прехвърля само на ръководството на медиите. „Стига с тая свобода на словото. Кое не му е свободно - всички ни плюят като каруцари, кое не му е свободно? Стига вече сме се заигравали, всички ние имаме нужда от тази свобода, тя не е само на медиите. Слободията обаче минава границите на свободата. Много странно кои реват най-много за свободата - едни и същи. Мен ме притеснява, че започва едно израждане на държавността. Улицата започва да кадрува и да нарежда нещата, а един само носи отговорността“, коментира бившият министър на културата.", "date": "2019.09.15", "title": "Вежди Рашидов: Бих подкрепил увеличение на бюджета на БНТ"}
{"url": "http://www.focus-news.net/news/2019/09/15/2698812/tass-honkongski-aktivisti-se-nadyavat-na-podkrepa-ot-strana-na-sasht.html", "text": "Хонгконгският опозиционен активист Джошуа Уонг, член на радикалното протестно движение „Демосисто“, изрази надежда за подкрепа от страна на членове на Конгреса на САЩ за протестите в града, предава  TACC . \r\nКакто официалният представител на движението заяви пред Reuters, в очакване на посещението си във Вашингтон, Уонг очаква да убеди американските конгресмени да приемат Хонконгския закон за демокрацията и правата на човека, който ще предполага ежегоден преглед на специалния режим на в административния регион. \r\n\"Надяваме да бъдем подкрепени и от двете партии (в Конгреса)\", завърши Джошуа Уонг. \r\nВ същото време стотици протестиращи се събраха пред британското консулство в Хонконг, където пеят британския химн и размахват националните знамена на Обединеното кралство, призовавайки и Лондон за помощ. \r\n \r\n  Теодор Пенев", "date": "2019.09.15", "title": "ТАСС: Хонконгски активисти се надяват на подкрепа от страна на САЩ"}
{"url": "http://www.focus-news.net/news/2019/09/15/2698821/ana-mpa-gartsiya-zhelae-da-restartira-vzaimootnosheniyata-si-s-turtsiya-tvardi-vanshniyat-ministar-dendias.html", "text": "Гърция желае да „рестартира“ взаимоотношенията си с Турция, без Атина да се отклонява от суверенните си права, твърди външният министър на Гърция Никос Дендиас, предава информационна агенция  АНА-МПА . \r\nПравителството вече е показало приоритетите си с последните визити в европейските столици, заяви външният министър пред гръцки медии. Той добави, че възстановяването на гръцката външна политика се простира „далеч отвъд подсилването на връзките и кооперацията със страните от Балканите“.  \r\nТой също така нарече визитата си в България „много продуктивна“. \r\nВъв връзка с гръцко-турските взаимоотношения, Дендиас заяви, че Гърция иска да възстанови преговорите с Анкара. \r\n„Гърция желае да рестартира нашите взаимоотношения, от които могат да бъдат извлечени само позитивни резултати. Срещите на министър-председателя (на Гърция) Кириакос Мицотакис с турският президент Реджеп Тайип Ердоган, както и моята среща с турският ми колега Мевлют Чавушоглу са абсолютно ползотворни“, заяви той. \r\n„Обаче искаме да сме ясни, че нашата отправна точка винаги е било международното право, което не толерира заплахи за война или едностранни искания. Няма да има намаляване на нашите суверенни права. Предпоставка за подобряването на сегашният климат е възпирането на Турция от намесата й в суверенните права на Република Кипър“,  добави още министъра.  \r\n  \r\n \r\n  Теодор Пенев", "date": "2019.09.15", "title": "AНА-МПА: Гърция желае да \"рестартира\" взаимоотношенията си с Турция, твърди външният министър Дендиас"}
{"url": "http://www.focus-news.net/news/2019/09/15/2698818/reuters-iran-zayavi-che-bazite-i-samoletonosachite-na-sasht-sa-v-obsega-na-raketite-na-teheran.html", "text": "Ирански командир от революционната гвардия заяви, че базите на САЩ и техните самолетоносачи в региона са в обсега на техеранските ракети, предава  Reuters . \r\nЗаплахата идва след като Вашингтон обвини Иран в това, че стои зад атаките над петролни рафинерии в Саудитска Арабия, които станаха причина за преустановяването на дейността на половината от петролната индустрия на страната. \r\nОтговорност за това нападение поеха подкрепяните от Техеран йеменски бунтовници хути, но държавният секретар на САЩ Майк Помпео заяви, че няма доказателства в подкрепа на тази теза и заяви, че Иран носи отговорност за пожарите в петролните заводи. \r\n„Всички трябва да знаят, че всички американски бази и техните самолетоносачи на дистанция до 2000 км. около Иран са в обсега на нашите ракети“, заяви ръководителят на военновъздушните сили на Иранската революционна гвардия Амирали Хаджизаде.  \r\nПо-рано президентът на САЩ Доналд Тръмп и принца на Саудитска Арабия Мохамед Бин Салман разговаряха във връзка с нападенията, като президентът заяви, че Вашингтон ще се грижи за безопасността на Риад.  \r\n \r\n  Теодор Пенев", "date": "2019.09.15", "title": "Reuters: Иран заяви, че базите и самолетоносачите на САЩ са в обсега на ракетите на Техеран"}
{"url": "http://www.focus-news.net/news/2019/09/15/2698811/denitsa-zlateva-bsp-kandidaturata-na-maya-manolova-za-kmet-na-sofiya-predstoi-da-bade-utvardena-i-ot-natsionalniya-savet.html", "text": "Очакванията са, че Националният съвет ще подкрепи вдигнатите кандидати за кметове. Това заяви Деница Златева зам.-председател на БСП в „Денят започва с Георги Любенов“ по  БНТ . „Мая Манолова е подкрепена от Градския съвет, която предстои да бъде утвърдена и от Националния съвет. Смятаме, че Мая Манолова е печелившата кандидатура“, добави Златева. По думите ѝ Мая Манолова е човек, който през последните 14 - 15 години, независимо в какво качество, но особено през последните 4 години, докато е била омбудсман е припозната от гражданското общество като изразителя и защитника на техните интереси, като човека, който се опитва да намери решение на техните проблеми. „За първи път институцията на омбудсмана има такъв висок рейтинг, той е естествен, не защото тя е на тази позиция, а защото с действията си и с ангажимента си показа, че проблемите на хората за нея имат значение. Тя е чувствителна към тях и съвсем естествено тя беше припозната от такъв широк кръг и организации и активни изявени личности“, обясни зам.-председателят на БСП. „Виждате хора, които една голяма част от тях не са се докосвали до активната политика и са членове на нейния инициативен комитет. Смятаме, че Мая може да обедини онези софиянци, които искат промяна. Промяна в начина на управление, промяна в стила на управление, защото след 13 години управление е нормално да има умора. Нормално е през тези 13 години да са допускани грешки и в крайна сметка е и здравословно през определен период да има промяна в управлението. Това важи за София и за много други областни градове“, допълни още Деница Златева. Тя коментира още, че Мая Манолова не е нито атракция, нито шоу. „Това би го казал само човек, който не е запознат с работата и в парламента, която един политик и особено Мая и после ангажиментите и ангажираността и като омбудсман. Аз смятам, че тя е човекът, който е получил доверието на гражданите и която с работата си през последните 14 – 15 години е доказала, че знае как да се бори, знае как да устоява интересите си и често с цената на много лични жертви да постига целите, които си е набелязала“, каза още Златева.", "date": "2019.09.15", "title": "Деница Златева, БСП: Кандидатурата на Мая Манолова за кмет на София предстои да бъде утвърдена и от Националния съвет"}
{"url": "http://www.focus-news.net/news/2019/09/15/2698826/mvr-chetirima-dushi-sa-zaginali-a-33-sa-postradali-pri-katastrofi-v-stranata-prez-izminaloto-denonoshtie.html", "text": "Четирима души са загинали, а 33 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 26 тежки пътнотранспортни произшествия. В София са регистрирани 23 леки и три тежки катастрофи, при които са пострадали 7 души.", "date": "2019.09.15", "title": "МВР: Четирима души са загинали, а 33 са пострадали при катастрофи в страната през изминалото денонощие"}
{"url": "http://www.focus-news.net/news/2019/09/15/2698829/850-sa-parvoklasnitsite-za-novata-uchebna-godina-v-oblast-kyustendil.html", "text": "850 първокласници ще прекрачат за първи път училищния праг в областта. Това каза пред  Радио „Фокус“ – Кюстендил  Мая Стойчева, началник на Регионално управление на образованието – Кюстендил. „Към настоящия момент броят на учениците, записани в първи клас за учебната 2019/2020 г., е приблизително 850, което показва намаление в сравнение с предходната учебна година, в която броят на първокласниците е бил 897 ученици. Информация за точния брой на учениците в първи клас може да се даде окончателно на 16 септември“, каза Мая Стойчева. По думите ѝ навсякъде доставени са доставени познавателни книжки за децата в подготвителните групи на училищата и детските градини и учебници и учебни помагала за безвъзмездно ползване за учениците от I до VII клас. Доставена е и учебната документация за началото на учебната 2019/2020 година. Създадени са необходимите санитарно-хигиенни условия в сградите на училищата, детските градини и центровете за подкрепа за личностно развитие. \r\nВенцеслав ИЛЧЕВ", "date": "2019.09.15", "title": "850 са първокласниците за новата учебна година в област Кюстендил"}
{"url": "http://www.focus-news.net/news/2019/09/15/2698827/zhena-e-zaginala-pri-vzriv-na-gazova-butilka-v-lek-avtomobil-na-benzinostantsiya-v-dobrich.html", "text": "Жена е загинала при избухване на газова бутилка в лек автомобил на бензиностанция в Добрич. Това съобщиха за  Агенция „Фокус“  от пресцентъра на МВР. Сигналът за инцидента е подаден в 19.48 часа вчера. При взрива е пострадала още една жена. В гасенето е участвал екип на пожарната с 3 служители.", "date": "2019.09.15", "title": "Жена е загинала при взрив на газова бутилка в лек автомобил на бензиностанция в Добрич"}
{"url": "http://www.focus-news.net/news/2019/09/15/2698830/lyubomira-boncheva-bmm-ot-nachaloto-na-godinata-40-motoristi-sa-zagubili-zhivota-si.html", "text": "От началото на годината 40 мотористи са загубили живота си, повече спрямо миналата година. Това каза в интервю за  Агенция „Фокус“  издателят на Българската мотоциклетна медия Любомира Бончева по повод 15 септември – Ден в памет на загиналите мотористи и пострадалите мотоциклетисти. „По официална статистика от Главна дирекция „Национална полиция“ от 1 януари до 31 август тази година са загинали 35 български мотоциклетисти. Спрямо същия период на 2018 година имаме увеличение от 5 човека, които са загубили живота си. През 2017 година са били 27. Лошото и обезпокояващото е, че само за последните 15 дни от началото на септември от този свят си отидоха още петима мотористи. От 12 януари до днес 40 български мотоциклетисти загубиха живота си“, добави още тя. Бончева призова за повече толерантност на пътя, защото тя не е еднопосочна и всички ние сме част от пътното движение в момента, в който напуснем дома си независимо дали сме пешеходци, мотористи, шофьори, или велосипедисти. „От значение е всички ние като участници в пътното движение да бъдем и внимателни, и дисциплинирани“, допълни тя. Като най-голяма опасност за мотористите Бонева посочи не състоянието на самите пътища, а начина на държание на водачите на МПС: „Изключително честа причина за ПТП, тежко ПТП и много често с летален за мотоциклетиста изход е забранената маневра за забранен обратен завой на непозволено място. Това е много често срещано. Още по-често срещано и чувана е фразата: „Не те видях“. Да, мотоциклетистите са по-мобилни, по-бързо се движат. Освен това аз като човек, който е зад волана всеки ден, все по-малко хора, които са автомобилисти, си гледат страничните огледала. Те не са сложени за украса. Със сигурност агресиращото поведение по българските пътища не намалява за съжаление“, посочи още тя.  \r\nТеодора ПАВЛОВА", "date": "2019.09.15", "title": "Любомира Бончева, БММ: От началото на годината 40 мотористи са загубили живота си"}
{"url": "http://www.focus-news.net/news/2019/09/15/2698823/afp-obvineniyata-na-sasht-za-tova-che-iran-stoi-zad-atakite-nad-petrolnite-rafinerii-v-sauditska-arabiya-sa-bezsmisleni-smyata-teheran.html", "text": "Външното министерство на Иран отхвърли обвиненията на САЩ за това, че Техеран стои зад атаките срещу петролните рафинерии в Саудитска Арабия и ги нарече „безсмислени“, като намекна, че Вашингтон искат да използват повода за да нанесат ответни удари, предава  AFP . \r\n„Подобни безплодни и слепи обвинения и коментари са необясними и безсмислени“, заяви говорителят на министерството Абас Мусави.  \r\nОбвиненията според него са направени с цел да се оправдаят „бъдещи действия“ срещу Иран. \r\n \r\n  Теодор Пенев", "date": "2019.09.15", "title": "AFP: Обвиненията на САЩ за това, че Иран стои зад атаките над петролните рафинерии в Саудитска Арабия са „безсмислени“, смята Техеран"}
{"url": "http://www.focus-news.net/news/2019/09/15/2698825/denitsa-zlateva-bsp-resorat-koyto-poluchi-mariya-gabriel-e-resursen-dano-uspeem-da-se-vazpolzvame-ot-nego.html", "text": "Ресорът, който получи Мария Габриел, е ресурсен, дано успеем да се възползваме от него. Това заяви пред БНТ зам.-председателят на БСП Деница Златева, съобщиха от пресцентъра на  БСП . Златева коментира, че е имало големи очаквания, създадени от изявления на премиера и от различните предложения. Тя припомни, че когато са се договаряли, голямата четворка ни е предложила поста зам.-председател и върховен представител по външна политика. По думите ѝ сме отказали, като Борисов е посочил аргумента, че там няма ресурс, който да се разпределя. „Ресорът, който получи Габриел, е ресурсен, но засяга предимно национални политики, а не общи политики на ЕС. Хубавото е, че като ляво политическо семейство сме водещи по брой еврокомисари в ресори, важни за България - транспорт, икономика, социална политика. Там, освен огромни финанси, се определя и бъдещото развитие на тези сектори\", обясни бившият вицепремиер на европредседателството на България. Според нея оценката на ресора се дава в края на мандата. Тя изрази надежда да се възползваме от него, защото за момента сме на предпоследно място по иновации. „Очаквах поне да се запази сегашният ресор на Габриел, който се качва на ниво зам.- председател на ЕК\", каза тя. Златева изрази надежда да успеем да се възползваме от програмите „Еразъм\" и „Хоризонт 2020\". \r\nПомолена да коментира думите на премиера Борисов, че за България Шенген вече не е приоритет, тя заяви, че Шенген винаги е бил приоритет за нас и позицията му е неразбираема и говори за непоследователност. „Важно е да бъдем в Шенгенското пространство. Предстоят много промени и е важно да участваме наравно с останалите държави във форматирането на това пространство, така че да отговаря на новите предизвикателства и бъдещата бежанска вълна, ако има такава\", посочи Деница Златева.  \r\n„БСП има силни партийни кандидатури, ново поколение политици. В някои областни центрове подкрепяме и надпартийни кандидатури, където виждаме човек, който се ползва с доверието на хората. Местните избори имат силен мажоритарен елемент и хората гласуват със сърцето и с емоцията си. Те се асоциират със съответния кандидат\", каза още тя. На въпрос за Мая Манолова Златева заяви, че тя е подкрепеният от Градския съвет на партията кандидат, който предстои да бъде утвърден от НС на БСП. „Смятаме, че тя е печелившата кандидатура за кмет на София\", каза тя. Златева обясни, че през последните 14-15 години и особено през последните 4 години, като омбудсман, Манолова е припозната от гражданското общество като изразителя и защитника на техните интереси. „За първи път институцията на омбудсмана има такъв висок рейтинг. С действията си и с ангажимента си тя показа, че проблемите на хората имат значение за нея\", коментира тя. По думите й Манолова може да обедини онези софиянци, които искат промяна в начина на управление. \"След 13 години управление на ГЕРБ има умора и това е нормално. Здравословно е на определен период от време да има промяна в управлението. Това важи и за София, и за много други области\", заяви зам.-председателят на левицата. \r\nДеница Златева обясни, че кандидатите на БСП са силни, професионалисти и даде като пример и Русе, Ямбол, Смолян. Според нея тези и много други градове заслужават нов подход на управление и на отношение на властта към гражданите. Златева подчерта, че на последните местни избори БСП е имала най-ниския си резултат и сега целта и е да удвои броя на кметовете си и с 40-50% да увеличи броя на общинските си съветници. Тя обясни, че кампанията трябва да е сблъсък на идеи и левицата е единствената от политическите партии, която е излязла първо с национална платформа и визия за всеки град и всяко населено място. „За нас са важни не само областните и общинските градове, а и малките населени места. Тръгваме с оптимизъм и увереност, че можем да си върнем силната позиция в местната власт\", каза още тя.", "date": "2019.09.15", "title": "Деница Златева, БСП: Ресорът, който получи Мария Габриел, е ресурсен, дано успеем да се възползваме от него"}
{"url": "http://www.focus-news.net/news/2019/09/15/2698824/lyubomira-boncheva-bmm-plovdiv-e-gradat-koyto-vinagi-se-vklyuchva-nay-aktivno-v-denya-na-v-pamet-na-zaginalite-motoristi.html", "text": "В Пловдив традиционно се отбелязва най-мащабно Денят в памет на загиналите мотористи. Това каза в интервю за  Агенция „Фокус“  издателят на Българската мотоциклетна медия Любомира Бончева по повод 15 септември – Ден в памет на загиналите мотористи и пострадалите мотоциклетисти. „В Пловдив всяка година се събират 200, 300, 400 мотоциклета, а не само мотористите. Те правят грандиозно мотошествие, което е много внушително и красиво. По много адекватен начин привличат вниманието на пловдивската общественост. Те тази година в 12.00 часа ще тръгнат от Клубната къща на VAGABONDS MC по определен маршрут по централните градски улици на Пловдив. Това мотошествие ще завърши отново в клубната къща на VAGABONDS MC“, добави още тя. Тази година в инициативата ще се включат 23 града, като това е годината, в която участниците в честването ще са най-многобройни: „По азбучен ред градовете, потвърдили участието си в инициативата, са Асеновград, Ботевград, Бургас, Варна, Видин, Враца, Добрич, Несебър, Нови пазар, Пазарджик, Панагюрище, Петрич, Пирдоп, Пловдив, Разград, Русе, Силистра, София, Стара Загора, Търговище, Харманли, Шумен и Ямбол. Досегашният ни опит показва, че към тези локации се присъединяват и мотоциклетисти от съседни градове. Преди 4 години, когато за първи път стартирахме тази инициатива, имахме само 10 локации. Следващата година имахме 18 локации. Предишната година имахме 20 локации. Тази имаме 23“, посочи Бончева. Тя определи инициативата като успешна от гледна точка на повишаването на броя на включилите се в нея, но беше категорична, че истинският успех ще бъде, когато мотористите напролет за откриването на сезона и наесен, когато се прибират, са останали същия брой и загинали няма.  \r\nТеодора ПАВЛОВА", "date": "2019.09.15", "title": "Любомира Бончева, БММ: Пловдив е градът, който винаги се включва най-активно в Деня на в памет на загиналите мотористи"}
{"url": "http://www.focus-news.net/news/2019/09/15/2698832/institutsiite-v-kyustendil-sa-nabelyazali-savmestni-merki-vav-vrazka-s-novata-uchebna-godina.html", "text": "Институциите в Кюстендил са набелязали съвместни мерки във връзка с новата учебна година. Това съобщиха за  Радио „Фокус“ – Кюстендил  от Областна дирекция на МВР – Кюстендил. С цел да се избегнат рискови ситуации и да се гарантира сигурността на децата, които са активни участници в движението полицейските служители са направили контакти с училищните и местни власти, в рамките на които са набелязани мерки за безопасност. С представителите на общините са направени прегледи на пътната маркировка и знаковото стопанство, осветлението и средствата за принудително намаляване на скоростта в училищните райони, на безопасността на входовете на учебните заведения и прилежащите им дворове. Извършват се охранителни проверки на сградите на училищата и детските градини, с директорите им се обсъждат мерки за физическата защита, начините на охрана, пропускателния режим, недопускането на престъпни посегателства при откриването и по време на учебната година. Уточнени са начините за бърза връзка между училищните ръководства, охранителните фирми и районните управления. \r\nВенцеслав ИЛЧЕВ", "date": "2019.09.15", "title": "Институциите в Кюстендил са набелязали съвместни мерки във връзка с новата учебна година"}
{"url": "http://www.focus-news.net/news/2019/09/15/2698836/kmetat-na-sofiya-yordanka-fandakova-shte-prisastva-na-otkrivaneto-na-uchebnata-godina-v-parva-angliyska-gimnaziya-i-112-osnovno-uchilishte-stoyan-zaimov.html", "text": "На 16 септември в 9.00 часа кметът на София Йорданка Фандъкова ще присъства на откриването на учебната година в Първа Английска гимназия и 112 основно училище „Стоян Заимов“ на бул. „Александър Дондуков“ 60. От тази учебна година двете училища ще разполагат с нов корпус с 22 кабинета, спортна зала, физкултурен салон и зала за танци.", "date": "2019.09.15", "title": "Кметът на София Йорданка Фандъкова ще присъства на откриването на учебната година в Първа Английска гимназия и 112 Основно училище „Стоян Заимов“"}
{"url": "http://www.focus-news.net/news/2019/09/15/2698819/ministar-krasimir-valchev-inovatsii-i-mladezh-e-izklyuchitelno-golyam-resor.html", "text": "„Иновации и младеж“ е изключително голям ресор. Това заяви министърът на образованието Красимир Вълчев в предаването „Неделя 150“ по  БНР . „Признавам, че в първия момент, когато чух наименованието на ресора попитах кой комисар ще отговаря за образованието и кой ще отговаря за научните изследвания и по-късно разбрах, че и за двата сектора ще отговаря Мария Габриел. Учудих се, че може да има толкова голям ресор. До сега двама комисари отговаряха отделно за тези ресори, а може да се каже, че са два ресора и половина спрямо предходната комисия ще бъдат в отговорността на Мария Габриел“, обясни Вълчев. Според него този ресор е една възможност България постоянно да черпи информация от нея, да взаимодейства пряко с Европейската комисия по отношение на възможностите за финансиране. „Тези близо 150 млрд. се разпределят въз основа на правила, които са регламентирани, но въпреки това, както и преди, когато беше комисар, Мария всяка седмица беше в София. Нашите учени, нашите преподаватели, хората от системата на образованието и науките ще имат възможност постоянно да се срещат с нея. 100 млрд. ще бъдат само средствата по „Хоризонт Европа“ наследникът на „Хоризонт 2020“. Голяма част от тези средства се концентрират върху най-големите страни на принципа на върхови постижения, финансиране на върхови постижения“, добави министърът на образованието. „Ние ще поставим съобразна национална цел да участваме в тази програма. Надявам се, че г-жа Габриел ще ни помогне за постигането на тази цел. Българското висше образование и наука може да задържи повече млади хора, може да се развива само ако е свързано в рамките на Европейския съюз. Факт е, че нашите висши училища сами не могат да бъдат достатъчно конкурентни в международен план, но ако се свържат в европейски университетски мрежи, ще бъдат разпознаваеми, ще бъдат видими на радарите на висшето образование“, коментира Красимир Вълчев. „По същия начин и научните изследвания, в рамките на една малка страна големите научни изследвания трудно се комерсиализират, но в рамките на ЕС ще бъде заложено на работа“, допълни Вълчев.", "date": "2019.09.15", "title": "Министър Красимир Вълчев: „Иновации и младеж“ е изключително голям ресор"}
{"url": "http://www.focus-news.net/news/2019/09/15/2698838/ria-novosti-mezhdunarodna-delegatsiya-shte-se-sreshtne-v-krimskite-vlasti-sledvashtiya-mesets.html", "text": "Голяма делегация от западни страни, включително общественици от Германия и САЩ, ще посети Крим в края на септември - началото на октомври, заяви Юри Хемпел, председател на комисията по международни отношения на парламента на Крим, предава  РИА Новости . \r\n\"Голяма делегация от общественици ще пристигне в Крим на седемдневно посещение на 29 септември. В него ще бъдат включени представители от Германия, САЩ, Норвегия, Белгия и Холандия\", каза Хемпел. \r\nСпоред него делегацията ще включва 22 души, като програмата на посещението включва срещи с кримската общественост и местните власти. \r\n\"Представителите на западните страни ще могат лично да видят как се развива и процъфтява руският Крим, в който цари междуетническа хармония и мир\", отбеляза Хемпел. \r\n \r\n  Теодор Пенев", "date": "2019.09.15", "title": "РИА Новости: Международна делегация ще се срещне в кримските власти следващия месец"}
{"url": "http://www.focus-news.net/news/2019/09/15/2698837/ministar-boil-banov-pozdravi-prepodavatelite-i-vazpitanitsite-v-uchilishtata-po-izkustvata-i-po-kulturata-po-povod-parviya-ucheben-den.html", "text": "Министър Боил Банов поздрави преподавателите и възпитаниците в училищата по изкуствата и по културата по повод първия учебен ден и пожела на всички успешна и ползотворна година. Това съобщиха от пресцентъра на  Министерство на културата . „Знайте, че Вашите високи постижения са гордост за всички нас, защото с таланта и трудолюбието си днес Вие създавате образа на утрешния ден на българското изкуство и култура”, се казва в приветствието на министър Банов.  \r\nТой ще открие новата учебна година в Националния учебен комплекс по култура с лицей за изучаване на италиански език и култура в Горна баня на 16 септември от 11.00 часа.  \r\nЗаместник-министърът на културата Амелия Гешева ще приветства учителите, родителите и учениците в Националното училище за танцово изкуство в София от 10.00 часа.  \r\nЗам.-министърът на културата Румен Димитров ще поздрави учителите, родителите и учениците в Националната гимназия за приложни изкуства „Свети Лука“ – София в 10.00 часа.  \r\nНачалникът на политическия кабинет на министъра Ваня Бедрова ще даде старт на новата учебна година в Националното училище за изящни изкуства „Илия Петров” в 9.00 часа.  \r\nОфициален гост на празничната церемония на Националната гимназия за древни езици и култури „Константин - Кирил Философ” ще бъде съветникът на министъра на културата доц. д-р Венцислав Велев. Тържественото откриване ще започне от 10.00 часа пред паметника на Св. св. Кирил и Методий пред Националната библиотека в столицата.  \r\nПарламентарният секретар на ведомството Весела Щерева ще присъства на откриването на учебната година в Националната професионална гимназия по полиграфия и фотография в София в 10.30 часа.  \r\nГост в Националното музикално училище „Любомир Пипков” в София ще е Елиянка Михайлова, директор на Дирекция „Сценични изкуства и художествено образование“.", "date": "2019.09.15", "title": "Министър Боил Банов поздрави преподавателите и възпитаниците в училищата по изкуствата и по културата по повод първия учебен ден"}
{"url": "http://www.focus-news.net/news/2019/09/15/2698834/sport-real-sosiedad-specheli-s-20-domakinskata-si-sreshta-s-atletiko-madrid-ot-chetvarti-krag-na-ispanskata-primiera-divisyon.html", "text": "Футбол: Реал Сосиедад спечели с 2:0 домакинската си среща с Атлетико Мадрид от четвърти кръг на испанската примиера дивисьон. Головете за Реал вкараха Мартин Одегаард в 58-ата минута и Начо Монреал три минути по-късно. Така Атлетико понесе първото си поражение от началото на сезона, макар все още да остава на първо място в класирането.Лидерската позиция на Атлетико все пак е заплашена от Севиля, която гостува с днес на отбора на Алавес. При победа, гостите ще натрупат общо 10 точки и ще оглавят класирането в Испания.", "date": "2019.09.15", "title": "Спорт: Реал Сосиедад спечели с 2:0 домакинската си среща с Атлетико Мадрид от четвърти кръг на испанската примиера дивисьон."}
{"url": "http://www.focus-news.net/news/2019/09/15/2698831/afp-talibanite-pozvoliha-na-cherveniya-krast-da-operira-v-afganistan.html", "text": "Афганистанските талибани анулираха продължилата няколко месеца забрана за Международния комитет на Червения кръст да оперира в регионите под контрола на групировката и подновиха гаранциите си за безопасността на работещите в организацията, предава  AFP . \r\nЧленовете на групировката и Червеният кръст „се съгласиха да следват старото споразумение, заедно с нови обещания за хуманитарна помощ на Ислямския емират, даващи на Червения кръст право да продължи дейностите си“, заяви талибанският говорите Забихула Муджахид в свое изявление. \r\nЧленовете на движението са били инструктирани да „направят път за дейностите на организацията и да внимават за сигурността на работниците и екипировката на комитета“. \r\nПо-рано през годината бунтовниците забраниха на Червения кръст и на Световната здравна организация да оперират в зони под контрола на талибанското движение и прекратиха гаранциите си за сигурността им. Те не са споменавали здравната организация в изявлението си, което дойде след преговори между членове на талибаните и Червения кръст в Доха.  \r\n \r\n  Теодор Пенев", "date": "2019.09.15", "title": "AFP: Талибаните позволиха на „Червения кръст“ да оперира в Афганистан"}
{"url": "http://www.focus-news.net/news/2019/09/15/2698833/filip-popov-bsp-vyarvam-che-natsionalniyat-savet-shte-podkrepi-kandidaturata-na-maya-manolova.html", "text": "Вярвам, че Националният съвет ще подкрепи кандидатурата на Мая Манолова. Това каза народният представител от  ПГ на „БСП за България“ Филип Попов пред журналисти преди заседанието на Националния съвет на партията, предаде репортер на  Агенция „Фокус“ . „Софийската органиация я подкрепи. Вярвам, че Националният съвет ще я подкрепи, защото София е важна. Важна е,з ащото най-малко половин България живее в София“, допълни още Попов.  \r\nДеница КИТАНОВА", "date": "2019.09.15", "title": "Филип Попов, БСП: Вярвам, че Националният съвет ще подкрепи кандидатурата на Мая Манолова"}
{"url": "http://www.focus-news.net/news/2019/09/15/2698839/vazstanoveno-e-dvizhenieto-po-mosta-na-bul-balgariya-v-stolitsata.html", "text": "Възстановено е движението по моста от бул. „България“ към бул. „Витоша“. Това съобщиха от пресцентъра на  Столична община . По време на ремонта бе обновена хидроизолацията на пътното платно, положена е асфалтовата настилка и е поставена нова обезопасителна ограда.", "date": "2019.09.15", "title": "Възстановено е движението по моста на бул. „България“ в столицата"}
{"url": "http://www.focus-news.net/news/2019/09/15/2698842/dragomir-stoynev-bsp-balgariya-se-prevarna-v-darzhava-v-koyato-institutsiite-ne-rabotyat.html", "text": "„България се превърна в държава, в която институциите не работят, а на ръководни постове са поставени неграмотни хора. Държавата е в пълен хаос. България остана в 20 век. А за последните 10 години се върнахме там, от където тръгнахме, а именно в 1989 г., когато слушахме \"Let it be\", песента на Бийтълс, която бе символ на промяната и надеждата. Съжалявам, че днес отново трябва да се борим за свободата си и да разбираме тази песен в същия контекст“. Това каза зам.-председателят на ПГ на \"БСП за България\" и член на ИБ на БСП  Драгомир Стойнев пред БНР, съобщиха от пресцентъра на  БСП . Той добави, че всеки един проблем в страната се превръща в криза. \"Какво направи ГЕРБ, за да спре африканската чума, например? Цели четири години се говори, че този проблем настъпва към България. Правителството опъна една тел и изхарчи десетки милиони вместо да предупреди хората от пограничните райони да не отглеждат прасета, да се проведе информационна кампания, да се подготвят екарисажи и много други\", отбеляза Драгомир Стойнев. Той коментира и последните случаи с журналисти, които по думите му са показателни за авторитарното управление на България. \"Какво чуваме в новините: фоторепортер беше арестуван, известен журналист уволнен, друг журналист и общественик изведен от вкъщи за разпит, с белезници. Това показва, че живеем в държава, в която има пълзящ тоталитаризъм, тирания и еднолична власт. Това е държавата, която се управлява от ГЕРБ\", заяви Стойнев. Той добави, че е потресен от случващото се, но се радва, че БНР отново показа характер. \"Това е изключително важно за медия, която се финансира с обществени средства и дава надежда, че у нас все още тук-там има свобода на словото и силна журналистика. БСП се противопоставя на целия този натиск върху журналистите, не трябваше да се стига дотук, а защо се случи- отговор трябва да даде ръководството на БНР\", заяви зам.-председателят на ПГ на БСП.  \r\nВъв връзка с изявленията на премиера, че икономическата ситуация у нас се подобрява, Драгомир Стойнев заяви, че ако държавата наистина вървеше нагоре, както говорят управляващите, нямаше да сме държавата, която изчезва най-бързо. \"Ако хората живеят добре и можеха да сбъднат мечтите си тук, имаха работа, сигурност и добро образование и здравеопазване, нямаше да напускат България\", категоричен бе той. Стойнев заяви още, че БСП, като единствената разумна политическа сила, със законодателни действия се опитва да върне спокойствието в България. \"Нужна ни е последователност и градивност, които за съжаление липсват при управляващите\", каза още социалистът .  \r\nДрагомир Стойнев коментира още, че за да има само един кандидат за главен прокурор е виновно правителството на ГЕРБ, защото чрез министъра на правосъдието трябваше да се излъчи още един кандидат.  \r\nВъв връзка с днешното заседание на НС на БСП, Драгомир Стойнев обясни, че първата крачка за подкрепата на Мая Манолова е била направена на конференцията на БСП - София. \"Всички познаваме Мая Манолова като острие, човек който е близо до проблемите на хората и доказа, че може да ги решава\", каза още той. Стойнев бе категоричен, че промяната на модела в София и страната няма как да стане без БСП.", "date": "2019.09.15", "title": "Драгомир Стойнев, БСП: България се превърна в държава, в която институциите не работят"}
{"url": "http://www.focus-news.net/news/2019/09/15/2698843/komisar-angel-dudov-rdpbzn-pazardzhik-nay-golyam-e-broyat-na-pozharite-bez-naneseni-materialni-zagubi-v-oblastta.html", "text": "Най-голям е броят на пожарите без нанесени материални загуби в област Пазарджик от началото на годината досега. Това съобщи за  Радио „Фокус“ – Пазарджик  комисар Ангел Дудов, началник на РДПБЗН - Пазарджик. По думите му те са предимно в сухи треви и отпадъци. Причините за това са предимно от субективен характер и намаляването на тези произшествия зависи основно от информационно-разяснителната дейност и от съзнанието на всички граждани. „При такъв вид произшествия в областта са унищожени 3729 кв. м покривна конструкция, 2813 бр.  фураж на бали, 550 кв. м сгради в разгъната площ, 272 бр. мебели, 134 бр. бяла, черна и компютърна техника и 37 бр. автомобили“, уточни Дудов. Той допълни, че за разглеждания период не са възникнали пожари, свързани със жътвената кампания и не са засегнати площи с посеви. Екипите на РД ПБЗН – Пазарджик са реагирали на 1732 произшествия за първите 8 месеца на тази година, при които са спасени 5 човешки живота. \r\nАлбена ЖИЛЕКОВА", "date": "2019.09.15", "title": "Комисар Ангел Дудов, РДПБЗН - Пазарджик: Най-голям е броят на пожарите без нанесени материални загуби в областта"}
{"url": "http://www.focus-news.net/news/2019/09/15/2698840/tsentarat-za-gradska-mobilnost-i-stolichnata-biblioteka-startirat-savmestna-initsiativa-pod-nadslov-zaredi-karta-stani-chitatel.html", "text": "Центърът за градска мобилност и Столичната библиотека стартират съвместна инициатива под надслов „Зареди карта – стани читател“. Това съобщиха от пресцентъра на  Столична община . Инициативата е посветена на началото на новата учебна година и Деня на София. Кампанията ще е в дните от 16 до 18 септември 2019 г. Всеки, заредил ученическа или студентска /докторантска/ карта през тези дни в бюрата за продажби на ЦГМ, намиращи се на пл. „Възраждане“, „Европейски Съюз“ или НДК, ще има възможност да стане читател  на Столична библиотека и безплатно да получи едногодишна читателска карта и подарък книга. На разположените на спирките, в рамките на работния ден, ще има богат избор от заглавия. Такива безплатни читателски карти  ще могат да се получават при зареждане на превозни документи за ученици и студенти и в пунктовете на ЦГМ на Софийски университет и на Технически университет. Всички, получили читателски карти, трябва да посетят библиотеката, за да ги активират. За целта на инициативата Столична библиотека предоставя в рамките на кампанията в трите пункта за продажби на ЦГМ безвъзмездно над 200 тома. Библиотеката продължава  инициативата „Споделени книги“ – „Вземи, прочети, върни“. Всеки, който има желание да сподели любима книга с друг, в дните от 16 до 18 септември 2019 г. може да я остави в трите посочени пункта и да си избере нова.", "date": "2019.09.15", "title": "Центърът за градска мобилност и Столичната библиотека стартират съвместна инициатива под надслов „Зареди карта – стани читател“"}
{"url": "http://www.focus-news.net/news/2019/09/15/2698844/osem-dushi-sa-zaginali-pri-katastrofi-ot-nachaloto-na-godinata-v-oblast-kyustendil.html", "text": "Осем души са загинали при катастрофи от началото на годината по пътищата в областта. Това съобщиха за  Радио „Фокус“ – Кюстендил  от Областна дирекция на МВР – Кюстендил. Данните сочат, че на територията на областта са регистрирани общо 63 тежки катастрофи. При тях са загинали осем души, а други 71 човека са ранени. За същия период на миналата година произшествията са били 47, с 5 убити и 54 ранени граждани. Сред пострадалите има и едно дете, което е било пътник в автомобил. \r\nВенцеслав ИЛЧЕВ", "date": "2019.09.15", "title": "Осем души са загинали при катастрофи от началото на годината в област Кюстендил"}
{"url": "http://www.focus-news.net/news/2019/09/15/2698849/zam-ministar-yanko-ivanov-shte-otkrie-akademichnata-godina-v-agrarniya-universitet-v-plovdiv-na-16-septemvri.html", "text": "На 16 септември заместник-министърът на земеделието, храните и горите доц. д-р Янко Иванов ще открие академичната година в Аграрния университет в Пловдив. Това съобщиха от пресцентъра на   Министерството на земеделието, храните и горите . Събитието ще се състои от 10.30 часа в Аулата на университета.", "date": "2019.09.15", "title": "Зам.-министър Янко Иванов ще открие академичната година в Аграрния университет в Пловдив на 16 септември"}
{"url": "http://www.focus-news.net/news/2019/09/15/2698847/kom-toshko-barzilov-pbzn-raboti-se-usileno-po-ogranichavaneto-na-pozhara-v-rayona-rilskiya-manastir-na-myastoto-ima-okolo-100-choveka.html", "text": "Работи се усилено по ограничаването на пожара в района Рилския манастир, на мястото има около 100 човека. Това каза за Агенция „Фокус“ комисар Тошко Бързилов, началник „Национален оперативен център“ към ПБЗН. „На мястото са служители на пожарната, служители на Национален  природен парк „Рила“, на Националното горско предпишете, също така и доброволци. Хеликоптерната  армия работи от 9.00 часа и подпомага нашите действия с подаване на вода с помпи вода, но на този етап е рано да се каже, че пожарът е ограничен напълно“, посочи той. По думите му площта на пожара е 5 - 6 декара, но доста трудно се гаси, защото е предимно тор и има пораснал мъх. „Няма пострадали. Всички хора са инструктирани. Има 25 пожарникаря, 20 служители на горското стопанство, 15 човека от Националният парк. Пожарът е избухнал вчера около 9.08 минути към 13.00 часа качихме първите хора, защото имаше преход около 2 часа до Рила“, каза още той.", "date": "2019.09.15", "title": "Ком. Тошко Бързилов, ПБЗН: Работи се усилено по ограничаването на пожара в района Рилския манастир, на мястото има около 100 човека"}
{"url": "http://www.focus-news.net/news/2019/09/15/2698846/natsionalniyat-savet-na-bsp-utvardi-kandidaturata-na-maya-manolova-za-kmet-na-sofiya.html", "text": "Националният съвет на БСП утвърди кандидатурата на Мая Манолова за кмет на София, предаде репортер на  Агенция \"Фокус\" . Тя беше утвърдена и гласувана анблок с останалите кандидати за кметове. Всички бяха подкрепени единодушно.  \r\n . \r\nДеница КИТАНОВА", "date": "2019.09.15", "title": "Националният съвет на БСП утвърди кандидатурата на Мая Манолова за кмет на София"}
{"url": "http://www.focus-news.net/news/2019/09/15/2698848/zhurnalistat-georgi-toshev-initsiativata-kmet-na-godinata-dava-nay-tochna-predstava-kak-se-raboti-po-mesta.html", "text": "Инициативата „Кмет на годината“ е изключително полезна, защото подобни състезания изправят хората, които ние сме избрали и сме им гласували доверие, в пряка конкуренция един срещу друг. Това коментира журналистът Георги Тошев пред Kmeta.bg, съобщиха  организаторите на конкурса . Според Тошев директната демократична конкуренция между кметовете може да даде реална и най-точна представа какво те правят за местата, които управляват. „Подобно състезание е не само благородно, но е и социологическа представителна извадка какво за година се променя в българските общини. А това е важно, тъй като за съжаление както в големите, така и в по-малките градове, проблемите година след година стават все по-сериозни”, допълни още журналистът. \r\nСпоред него това, на което българските кметове трябва да обърнат по-сериозно внимание, е инфраструктурата.  \r\n„В българските общини се работи на парче. Или както се казва „кърпят се дупки\". Много малко са градовете, в които има дългосрочни стратегии, свързани с инфраструктура. Да имаш визия за инфраструктурата на едно населено място, означава да видиш как то ще изглежда след 20 години, да можеш да предвидиш каква ще е миграцията, да можеш да прецениш (ако градът е по-голям) каква ще е урбанизацията\", каза още Георги Тошев. \r\nТой посочи, че има три условия, които определят едно място като добро за живеене – чист въздух, чиста вода, природа. \r\n„Много малко български общини отговарят на тези три световни стандарта\", заяви Тошев. \r\n \r\nГласувайте за \"Кмет на годината\" за мандат 2015-2019  .", "date": "2019.09.15", "title": "Журналистът Георги Тошев: Инициативата „Кмет на годината“ дава най-точна представа как се работи по места"}
{"url": "http://www.focus-news.net/news/2019/09/15/2698850/makfaksmakedoniya-sloveniya-predlaga-na-avstriya-savmestni-patruli-po-granitsata-mezhdu-dvete-strani.html", "text": "Министърът на вътрешните работи на Словения Бощян Поклукар предложи на австрийските си колеги да създадат съвместни полицейски патрули на границата, отбелязвайки, че Словения е добре защитава шенгенската си граница с Хърватия, предава  ”Макфакс” . \r\nСловения смята, че съвместните патрули, създадени преди два месеца на границата с Италия, могат да мотивират Австрия да се откаже от засиления граничен контрол на границата със Словения. Тези контроли бяха въведени по време на най-голямата миграционна криза през 2015 г. и продължават, което притеснява Словения. \r\n\"Любляна има добър контрол върху външната граница на Шенген с Хърватия, а засиленият австрийски контрол на границата ни има отрицателно въздействие върху населението на двете страни, причинявайки икономически щети и километрични задръствания “, заяви Поклукар. \r\n \r\n  Теодор Пенев", "date": "2019.09.15", "title": "„Макфакс“(Македония): Словения предлага на Австрия съвместни патрули по границата между двете страни"}
{"url": "http://www.focus-news.net/news/2019/09/15/2698855/liderat-na-bsp-sofiya-kaloyan-pargov-tselta-e-da-promenim-politikata-na-upravlenie-v-sofiya-a-ne-da-ya-otsvetyavame.html", "text": "Целта е да променим политиката на управление в София, а не да я оцветяваме в червено, синьо или лилаво. Това каза лидерът на БСП - София Калоян Паргов в предаването \"Опорни хора\" по телевизия Bulgaria ON AIR, съобщиха от пресцентъра на  БСП - София . Според него в последните години хората изпитват отвращение от политическите партии, а европейските избори са им ударили шамар. И по тази причина всички трябва да си направят съответните изводи. \r\n\"През последните две години ние си извадихме доста поуки от кампаниите, които водихме, и специално от последната\", коментира той. \"Това, за което аз винаги съм държал, е дори да сме критични, да бъдем позитивно критични. Крайностите отблъскват. Крайностите не са присъщи за Градската организация на БСП в София. Никога не сме водили този тип политика. ГЕРБ не са ни врагове, те са наши опоненти. Имаме различни политики и спорим с тях за политики, за посоките, в които да се развива София. Очевидно е, че София не може да се развива по техния начин повече\", посочи той. \r\nКалоян Паргов не отрече онова, което е направено в града през последните 10 години. \"Ние също подкрепихме изграждането на метрото, което започна още през 70-те години на миналия век и беше реализирано в мандата на кмета Фандъкова с решителната помощ на нашите европейски партньори, на европейската солидарност\", коментира той. \"Очевидно е обаче, че промяната чука на вратата. Още през януари обявих, че 2019-та ще е година на ново начало. Виждам, че и кметът Фандъкова е приела присърце това мое твърдение. И също говори за промяна. Но въпросът тук е за последните 10 години какво направи с екипа си. И защо не го смени по-рано, а се стигна до протестите и гражданските недоволства, до тази ниска оценка за работата на общината. Защо инфраструктурните проекти тръгват-спират, променят ги в движение, защо беше ремонтът на ремонта, контролът на контрола... Това показва липса на професионализъм и експертиза в общинската администрация\", заяви Паргов. \r\nЛидерът на БСП - София призова за пореден път кметът Фандъкова да излезе в отпуск по време на кампанията, която започва на 27-ми септември. \"В нейни ръце и на нейно разположение е целият ресурс на Столична община. За да бъде честна, позитивна и прозрачна кампанията, тя трябва да излезе в отпуск\", каза Калоян Паргов. \"Само така ще бъде честно състезанието и ще бъдат създадени равни условия. Колкото до работата на действащия кмет - гледаме я вече 10 години\". \r\nВодачът на листата с кандидати на БСП за общински съветници в София се обърна и към строителите. \"Чух, че от ГЕРБ повтарят постоянно една мантра и се опитват да я внушат на хората от строителния бизнес. Едва ли не, ако Мая Манолова и БСП спечелят изборите в София, строителството спирало, инвестициите секвали\", коментира Калоян Паргов. \"Не! Нищо не спира! Продължава, но по друг начин, с друга регулация. Защото София има нужда от отваряне, а не от вклиняване - грешка, която допусна 30-годишната дясна политика\", допълно лидерът на БСП - София.", "date": "2019.09.15", "title": "Лидерът на БСП - София Калоян Паргов: Целта е да променим политиката на управление в София, а не да я оцветяваме"}
{"url": "http://www.focus-news.net/news/2019/09/15/2698841/the-times-of-israel-izraelski-kandidat-premier-razkri-chast-ot-sdelkata-na-veka-na-donald-tramp.html", "text": "Кандидатът на партия „Ямина“ за парламентарните избори в Израел Нафтали Бенет разкри това, което според него е част от отлаганият план на президентът на САЩ за споразумение между Тел Авив и Палестина, пише вестник  The Times of Israel . \r\nТой сподели фрагмент от плана в страницата си във „Фейсбук“, заедно карта, която показва „острови“ под израелски контрол, заобградени от по-голямата част на Западния бряг, заделена за палестинската страна. Картата също така показва долината на река Йордан като Израелска.  \r\nПоликът осъди плана като „ад“ за израелците в Западния бряг и заяви, че това би било дефакто край на проекта с израелските поселища там. \r\n„Време е да бъде разкрит – това е „островният план“ от сделката на века, който ще ни бъде наложен веднага след изборите“, пише Бенет.  \r\n„В черно виждате, а в бяло изолирани израелски островчета сред океан от Палестина, заобградени от 360 градуса от Хамас и други групировки“, добавя още той. \r\nБенет нарече картата „ад за всеки жител на региона“ и „край на проекта с поселищата“. \r\nТой добави, че премиера Нетаняху е „говорил за суверенитет над селищата“, но умишлено е избегнал темата за суверенитет над „Зона Ц“, която е около 60% от цялата контролирана от Израел територия в Западния бряг.  \r\n„Той обеща да няма повече евакуации на израелски поселища“, добави политикът. \r\n„Всичко това технчиески е вярно, но на практика планът изпраща земите на Израел в забвение. Няма израелец, който ще се съгласи да живее в анклав, заобграден от врага“, продължи Бенет, като обвини настоящият премиер, че се е опитал да скрие плана от обществеността преди изборите, преди да се зарече, че именно неговата партия ще спре изпълението на плана. \r\nНе се знае как Бенет може да е получил информация за плана, който е зорко пазена тайна на администрацията на Тръмп. \r\nГоворител на управляващата партия на Нетаняху обяви плана „фалшива новина“, като обвини Бенет в компроментиране на отношенията между Израел и американският президент. \r\n \r\n  Теодор Пенев", "date": "2019.09.15", "title": "The Times of Israel: Израелски кандидат-премиер разкри част от „сделката на века“ на Доналд Тръмп"}
{"url": "http://www.focus-news.net/news/2019/09/15/2698845/fars-svalenite-amerikanski-dronove-pokazvat-nevazmozhnostta-na-sasht-za-voenna-konfrontatsiya-s-teheran-smyata-iranski-general.html", "text": "Свалените американски дронове показаха невъзможността на САЩ за военна конфронтация с Техеран, смята ирански генерал, цитиран от информационан агенция  FARS . \r\n“Свалянето на безпилотният самолет показа, че военни операции (срещу Иран) не са възможни за американците и това има стратегическо значение“, заяви Генерал Реза Джалали.  \r\nТой отбеляза, че свалянето на американски безпилотен самолет е демонстрирало дефанзивните възможности на Иран и е облекчило притесненията в страната за вражески заплахи спрямо Техеран. \r\nПо-рано Ислямската революционна гвардия на Иран свали американски разузнавателен дрон над териториалните води на Иран в Ормузкият залив. \r\nВ отговор на това, Доналд Тръмп подготви военновъздушните сили на САЩ за ответни действия срещу Техеран, но отмени атаките, когато му беше съобщено, че те ще причинят и цивилни жертви.  \r\nНапрежението между Иран и САЩ продължава да расте, след като Вашингтон обвини Техеран за това, че е извършил въздушни нападения срещу петролни рафинерии дълбоко в територитие на Саудитска Арабия, макар отговорност за тях да поеха бунтовниците хути, които Техеран подкрепя. \r\n \r\n  Теодор Пенев", "date": "2019.09.15", "title": "FARS: Свалените американски дронове показват невъзможността на САЩ за военна конфронтация с Техеран, смята ирански генерал"}
{"url": "http://www.focus-news.net/news/2019/09/15/2698856/ministar-ekaterina-zaharieva-shte-se-sreshtne-s-ministara-na-vanshnite-raboti-na-kralstvo-norvegiya-ine-syorayde-na-16-septemvri.html", "text": "Вицепремиерът и министър на външните работи Екатерина Захариева ще се срещне с министъра на външните работи на Кралство Норвегия Ине Сьорайде на 16 септември 2019 г. Това съобщиха от пресцентъра на  Министерството на външните работи . Това е първо посещение на норвежки външен министър в България от 15 години насам.  \r\nЕкатерина Захариева ще приеме Ине Сьорайде в Министерството на външните работи за разговор на четири очи в 09.30 часа, а в 09.50 часа ще започне пленарна среща между делегациите. В 11.00 министрите ще направят изявление.", "date": "2019.09.15", "title": "Министър Екатерина Захариева ще се срещне с министъра на външните работи на Кралство Норвегия Ине Сьорайде на 16 септември"}
{"url": "http://www.focus-news.net/news/2019/09/15/2698851/ventsislava-genova-ruo-varna-narastva-broyat-na-detsata-sas-spetsialni-obrazovatelni-potrebnosti.html", "text": "Нараства броят на децата със Специални образователни потребности в гарда. Това каза за  Радио „Фокус“ – Варна , Венцислава Генова – началник на Регионалното управление на образованието във Варна. По думите й, това налага все повече училища и детски градини в морския град да сформират екипи, които да подпомагат работата на децата за осигуряване на допълнителна и обща подкрепа, за да могат децата да бъдат приобщени към образователната среда. По отношение дефицита на ресурсни учители, Венцислава Генова посочи, че когато в съответното училище има деца със СОП, но липсват ресурсни специалисти, тогава родителите и учителите биха могли да се обърнат към Регионалния център за подкрепа процеса на приобщаващото образование. \r\nДесислава ВАСИЛЕВА", "date": "2019.09.15", "title": "Венцислава Генова, РУО – Варна: Нараства броят на децата със Специални образователни потребности"}
{"url": "http://www.focus-news.net/news/2019/09/15/2698828/the-guardian-boris-dzhonsan-nyama-da-diskutira-s-yunker-udalzhavane-na-sroka-za-brekzit.html", "text": "Министър-председателят на Великобритания Борис Джонсън ще заяви пред председателя на Европейската комисия Жан Клод Юнкер, че ще пренебрегне указа на парламента и няма да дискутира или приема предложение за удължаване на срока за Брекзит, дори и ако не бъде постигната сделка, заявиха представители на правителството в Лондон, пише  The Guardian . \r\nТвърдолинейното послание на премиера към Брюксел означава, че Великобритания ще напусне Европейският съюз на 31 октомври, независимо от последствията. Това вероятно ще предизвика допълнително напрежение в парламента, където по-рано депутатите гласуваха указ, който задължава Джонсън да поиска от Брюксел удължаване на срока за Брекзит. \r\nПо време на работна неформална среща в Люксембург, където ще присъства и главният преговарящ за Брекзит Мишел Барниер, Джонсън се очаква да заяви пред Юнкер, че Лондон и Брюксел са заставени да постигнат сделка. Въпреки това, ако споразумение не е постигнато, премиера ще даде да се разбере, че Великобритания ще напусне ЕС без такова. \r\nИзточник на правителството заяви, че няма шанс Брекзит да бъде забавен.  \r\n„Премиерът няма да преговаря забавяне по време срещата  на (Европейския съвет) в Брюксел“, заяви той, като уточни, че това все пак може да предизвика правни проблеми. \r\n„Очакваме да има голяма съдебна битка веднага след 19 (октомври) и опит да бъде премахнат указът, с който министър-председателят няма да се съобрази при никакви обстоятелства. Консервативните депутати, които искат нова отсрочка не разбират, че подобно развитие вероятно ще разбие партията и ще постави (Джеръми) Корбин като премиер“, добави държавният служител. \r\nПо-рано Джонсън се обърна към избирателите си, като обърна внимание на опозицията и гласувания акт, който го задължава да търси отсрочка. \r\n„Нека Корбин и неговите подстрекатели не ви заблуждават. От една страна, те казват, че не искам сделка. От друга, искат да ме принудят да търся отсрочка. И двете неща са грешни. Аз се стремя да постигна сделка, но също така ще прекратя несигурността и ще ни изведа (от ЕС) на 31 октомври“, заяви Джонсън. \r\nГоворителят за Брекзит на Лейбъристката партия Кийр Стармър заяви, че министър-председателят трябва да помисли внимателно преди да използва нелегална стратегия. \r\n„Ако Борис Джонсън иска да нарушава закона, тогава последствията ще са сериозни“, заяви той. \r\n„Парламентът е поставил сериозни правни задължения на Джонсън да подсигури отсрочка и да спре Брекзит без сделка до края на Октомври. Ако той смята, че парламента ще стои безучатно докато той нарушава закона, тогава той греши“, добави Стармър. \r\n \r\n  Теодор Пенев", "date": "2019.09.15", "title": "The Guardian: Борис Джонсън няма да дискутира с Юнкер удължаване на срока за Брекзит"}
{"url": "http://www.focus-news.net/news/2019/09/15/2698853/kmetat-na-sofiya-yordanka-fandakova-s-kampaniyata-ot-parvi-dah-do-parvi-klas-se-obedinyavame-e-edna-velika-kauza-v-sofiya-da-se-razhdat-vse-poveche-detsa.html", "text": "С кампанията „От първи дъх до първи клас” се обединяваме е една велика кауза - в София да се раждат все повече деца. Това каза кметът на София Йорданка Фандъкова по време на представянето на кампанията „От първи дъх до първи клас” в Борисовата градина, предаде репортер на  Агенция „Фокус“ . \r\n„Наближава празникът на София. Само след 2 дни ще отбележим Деня на св. София, на вярата, надеждата и любовта. Преди това утре е прекрасен празник за всички деца, които тръгват на училище. Пожелавам им много успех на първокласниците и много радост на техните родители“, посочи кметът.  \r\n„Днес сме се събрали за прекрасната инициатива „От първи дъх до първи клас”, която ни дава надежда за града. Благодаря на всички лекари, болници, на екипите на болниците, на неправителствените организации, които се обединяват в една велика кауза – в София да се раждат все повече деца. Щастлива съм, че по наша инициатива създадохме и нашата донорска програма на Столичната община. Най-голямата радост е, че имаме вече 9 бебета. Пожелавам им да растат щастливи, а семействата им да имат все по-големи шансове да се радват на своите деца. Бъдете живи и здрави и успех на учениците утре. Желая ви много радост за децата, нови приятелства и много нови знания. Радвам се, че в София има толкова много хубави поводи да празнуваме“.", "date": "2019.09.15", "title": "Кметът на София Йорданка Фандъкова: С кампанията „От първи дъх до първи клас” се обединяваме е една велика кауза - в София да се раждат все повече деца"}
{"url": "http://www.focus-news.net/news/2019/09/15/2698852/ministar-desislava-taneva-shte-otkrie-akademichnata-godina-v-trakiyskiya-universitet-v-stara-zagora-na-16-septemvri.html", "text": "На 16 септември министърът на земеделието, храните и горите Десислава Танева ще открие академичната година в Тракийския университет в Стара Загора. Това съобщиха от пресцентъра на   Министерството на земеделието, храните и горите . Събитието ще се състои от 10.00 часа във Форума на университета в Студентски град.", "date": "2019.09.15", "title": "Министър Десислава Танева ще открие академичната година в Тракийския университет в Стара Загора на 16 септември"}
{"url": "http://www.focus-news.net/news/2019/09/15/2698857/emil-radev-gerbenp-evropa-oshte-ne-mozhe-da-se-spravi-s-posledstviyata-ot-migrantskata-kriza.html", "text": "Европа все още не може да се справи с последствията от мигрантската криза през 2015 г. Това притеснение изрази българският евродепутат от ГЕРБ/ЕНП Емил Радев по време на провелото се изслушване на изпълнителния директор на Фронтекс Фабрис Лиджери относно доклада за дейността на агенцията, съобщиха от пресцентъра на  ПП ГЕРБ . \r\nВ рамките на дискусията в Комисията по граждански свободи, правосъдие и вътрешен ред в Европейския парламент Радев настоя правомощията на агенцията за гранична и брегова охрана да бъдат засилени. „Това е необходимо, тъй като към момента Фронтекс продължава да играе централна роля в осигуряването на външните граници на ЕС, каквато е и българската\", мотивира се евродепутатът, който е и зам.-председател на комисията. \r\nПо думите му данните от последните седмици са изключително тревожни.  \r\n„Свидетели сме на повторно активизиране на Балканския маршрут – мигрантският натиск на границата с Турция се увеличава\", изтъкна Радев, като се позова на информацията, че само през последната седмица на август на гръцкия остров Лесбос са пристигнали от Турция над 600 души, предимно от афганистански произход. „Съвсем логично това буди тревога сред много хора, че кризата може да се повтори, а Европа няма готовност да се справи с нови „големи мигрантски вълни\", заяви българският евродепутат. \r\nТой припомни, че новоизбраният председател на Европейската комисия Урсула фон дер Лайен обеща ускорено да се засили дейността на агенцията, така че броят на служителите й да достигне 10 000 души още до 2024 г. - три години по-рано от предвиденото.", "date": "2019.09.15", "title": "Емил Радев, ГЕРБ/ЕНП: Европа още не може да се справи с последствията от мигрантската криза"}
{"url": "http://www.focus-news.net/news/2019/09/15/2698862/dvama-sa-postradali-pri-intsident-s-gazova-butilka-v-kardzhali.html", "text": "Жена на 42 години и мъж на 50 години са пострадали при инцидент с газова бутилка вчера в Кърджали, причинен от техническа неизправност. Това съобщиха от  ОДМВР - Кърджали . След теч на пропан-бутан около 9.20 часа e избухнал пожар в жилище в кв. „Възрожденци”. Двамата обитатели получили изгаряния по тялото си. На мястото на инцидента били изпратени екипи на Центъра за спешна помощ, на пожарната служба и полицейски автопатрул. Пострадалите били транспортирани в Спешното приемно отделение, а след това в болница в Пловдив. Пожарникарите загасили огъня, които унищожил газовата бутилка и комарник.", "date": "2019.09.15", "title": "Двама са пострадали при инцидент с газова бутилка в Кърджали"}
{"url": "http://www.focus-news.net/news/2019/09/15/2698854/ria-novosti-irak-otreche-tvardeniyata-che-dronovete-napadnali-v-rafinerii-v-sauditska-arabiya-sa-izleteli-ot-negova-teritoriya.html", "text": "Иракските власти отрекоха твърденията на редица медии, че от страната са излетели дроновете, атакували петролна инфраструктура в Саудитска Арабия, предава  РИА Новости . \r\n„Ирак опроверга съобщенията в редица медии и социални мрежи, че територията на страната е била използвана за нападение на петролни съоръжения в Саудитска Арабия с помощта на безпилотни самолети“, се казва в съобщение на пресслужбата на министър-председателя на близкоизточната страна. \r\n„Ирак подчертава, че според конституцията си, той обещава да предотврати използването на своята територия за агресия срещу своите съседи, братя и приятели, а иракското правителство ще реагира остро срещу тези, които се опитват да нарушат конституцията.“, се казва още в съобщението. \r\nОтбелязва се, че иракските власти са сформирали комитет, който ще следи комуникациите и последните събития във връзка със ситуацията. \r\nВ изявление Ирак призова страните в конфликта в Йемен да намерят мирно решение на проблема, тъй като военният вариант само ще усложни ситуацията. Багдад призова да се изоставят „реципрочните атаки, които нанасят значителни щети“ на инфраструктурата и причиняват човешки жертви. \r\n \r\n  Теодор Пенев", "date": "2019.09.15", "title": "РИА Новости: Ирак отрече твърденията, че дроновете, нападнали в рафинерии в Саудитска Арабия са излетели от негова територия"}
{"url": "http://www.focus-news.net/news/2019/09/15/2698863/vav-veliko-tarnovo-shte-bade-predstavena-kampaniyata-deset-prichini-da-ostana-v-moeto-veliko-tarnovo.html", "text": "Кампанията „Десет причини да остана в моето Велико Търново“ ще покаже във фотоизложба съвременното развитие на града и населените места от общината. Това съобщиха от пресцентъра на  Община Велико Търново . Експозицията ще бъде открита на 16 септември в 12.00 часа, а паната ще бъдат подредени в парковото пространство край паметника „Майка България“. Изображенията показват живота в града през последните няколко години, подобряването на градската среда, образователната, спортна, социална и туристическа инфраструктура. \r\nСпециален акцент е поставен върху градския дух, носител на който е Велико Търново, както и върху официалното признание на града за историческа и духовна столица на България.  \r\nИзложбата ще бъде съпътствана и от церемония за отличаване на общественици от града, допринесли за развитието на града и за привлекателността му за младите хора и семейства. \r\nИнициативата е част от популярна национална кампания, организирана от вестник и агенция „Стандарт“ и подкрепена от Община Велико Търново. Изложбата ще бъде открита от кмета Даниел Панов.", "date": "2019.09.15", "title": "Във Велико Търново ще бъде представена кампанията „Десет причини да остана в моето Велико Търново“"}
{"url": "http://www.focus-news.net/news/2019/09/15/2698859/ventsislava-genova-ruo-varna-prizovavam-roditelite-da-se-vklyuchat-s-darenie-za-aleks-vmesto-tsvetya-za-parviya-ucheben-den.html", "text": "Призовавам родителите да се включат с дарение за Алекс, вместо цветя за първия учебен ден в града. Това каза за  Радио „Фокус“ – Варна , Венцислава Генова – началник на Регионалното управление на образованието в града. По този начин много от букетите с цветя няма да бъдат изхвърлени след 3-4 дена, а ще бъдат използвани за предстоящия втори етап за лечението на Алекс, която е родена с рядката диагноза „Фибуларна хемимелия“ – пълна липса на малък пищял и скъсен десен крак с деформирани глезен и стъпало. Всеки класен ръководител от училището, което реши да подкрепи инициативата ще приготви кутия за дарения. След края на първия учебен ден събраните пари ще бъдат изпратени по сметката на Алекс. Необходимата сума за завършване на лечението е 787 788 лв., като до момента са събрани 196 000 лв. \r\nРодителите на детето молят всеки, който има желание и възможност да помогне за събирането на необходимата сума, тъй като от Фонда за лечение на деца им е отказано няколко пъти за подпомагането на Алекс. \r\nДесислава ВАСИЛЕВА", "date": "2019.09.15", "title": "Венцислава Генова, РУО – Варна: Призовавам родителите да се включат с дарение за Алекс, вместо цветя за първия учебен ден"}
{"url": "http://www.focus-news.net/news/2019/09/15/2698858/tass-iznosat-na-petrol-na-sauditska-arabiya-ne-e-oshteten-ot-atakite-na-bezpilotni-samoleti-po-neftenite-rafinerii-v-stranata-tvardi-pravitelstvoto.html", "text": "Атаките върху предприятията на националната петролна компания „Сауди Арамко“ на Саудитска Арабия не са повлияли на износа на петрол на кралството, предава  ТАСС , като се позовава на изявление на компанията. \r\nТова заяви правителството в съобщение, излъчено по държавната телевизия на близкоизточната страна. \r\nМинистерският съвет в Рияд заяви,че в следствие на атаките срещу предприятия на „Сауди Арамко“ „износът на петрол не е засегнат“. \r\nВ същото време правителството на кралството отбеляза, че „правителствените агенции и компанията са предприели действия в цялата страна, за да гарантират готовност за всякакви възможни извънредни ситуации и да защитят потенциала на държавата за износ на нефт“. \r\nПо-рано министърът на енергетиката на Саудитска Арабия, заяви, че нефтеният добив е спаднал с 50% в резултат на нападенията срещу петролните съоръжения. \r\n \r\n  Теодор Пенев", "date": "2019.09.15", "title": "ТАСС: Износът на петрол на Саудитска Арабия не е ощетен от атаките на безпилотни самолети по нефтените рафинерии в страната, твърди правителството"}
{"url": "http://www.focus-news.net/news/2019/09/15/2698865/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-16-septemvri.html", "text": "„Софийска вода” временно ще прекъсне водоснабдяването в някои части на столицата на 16 септември. Това съобщиха от пресцентъра на  дружеството .  \r\nВъв връзка с изпълнение на инвестиционен проект за реконструкция на уличен водопровод на ул. „Арх. Пенчо Койчев“ във вилна зона „Малинова долина“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „арх. Антон Торньов“, ул. „арх. Пенчо Койчев“, ул. „арх. Алекси Начев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „арх. Антон Торньов“ ъгъла с ул. „проф. Юрдан Данчов“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с изключване на уличен водопровод на бул. „Цветан Лазаров“ в НПЗ „Слатина“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: бул. „проф. Цветан Лазаров“ от бул. „Асен Йорданов“ до ул. „Боян Магесник“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „проф. Цветан Лазаров“ №13.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.09.15", "title": "„Софийска вода” временно ще прекъсне водоснабдяването в някои части на столицата на 16 септември"}
{"url": "http://www.focus-news.net/news/2019/09/15/2698860/trima-dushi-sa-postradali-pri-katastrofa-na-patya-shumen-silistra.html", "text": "Трима души са пострадали при катастрофа на пътя Шумен - Силистра. Това съобщиха от пресцентъра на  МВР . Сигналът е подаден малко след 10.30 часа днес. По първоначални данни на главен път Шумен – Силистра на около 150 м след разклона за село Върбак 31-годишната водачка на лек автомобил „АУДИ А4“ на ляв завой навлязла в опесъчен участък, загубила контрол над колата и се ударила в насрещно движещ се лек автомобил. За преглед в болница са транспортирани трима души. Водачите са изпробвани за алкохол, пробите са отрицателни.  \r\nРаботата по изясняване на причините за пътния инцидент продължава.", "date": "2019.09.15", "title": "Трима души са пострадали при катастрофа на пътя Шумен - Силистра"}
{"url": "http://www.focus-news.net/news/2019/09/15/2698864/yeni-safak-tramp-obyavi-che-e-vazmozhno-da-bade-sklyuchen-pakt-za-vzaimna-zashtita-mezhdu-vashington-i-tel-aviv.html", "text": "Президентът на САЩ Доналд Тръмп заяви, че е разговарял с израелския министър-председател Бенямин Нетаняху и са обсъдили възможно сключване на пакт за взаимна защита между двете страни в ход, който може да помогне на Нетаняху в кампанията му дни преди президентските избори в Израел, пише турският вестник  Yeni Safak . \r\n„Днес разговарях по телефона с министър-председателя Нетаняху, за да обсъдим възможността да продължим напред с Договора за взаимна защита между САЩ и Израел, който допълнително ще закотви великолепният алианс между двете страни“, написа Тръмп в „Туитър“. \r\nТой добави, че очаква да продължи дискусиите с Нетаняху по-късно през месеца в кулоарите на сесията на Общото събрание на ООН в Ню Йорк. \r\nИзраелският премиер благодари на Тръмп, като заяви в съобщение, че страната му „никога не е имала по-добър приятел от Белия дом“, и добави, че очаква срещата им в ООН, за да преминат към подписването на „исторически Договор за взаимна защита между САЩ и Израел“. \r\nСъобщението на Доналд Тръмп, което идва дни преди парламентарните избори в Израел изглежда е насочено като ход, който да подпомогне Нетаняху, за да остане той на власт.  \r\nСпоред статистиката се очаква оспорвана надпревара, пет месеца след предишните избори, които настоящия премиер спечели, но не успя да формира коалиционно правителство.  \r\nПартията на Нетаняху се бори за електорат с центристката партия „Синьо и бяло“, водена от бившия командир на силите за сигурност Бени Ганц, който се възползва от потенциалните обвинения срещу опонента си за корупция.  \r\nВ интервю по израелския „Канал 12“, премиерът направи директно послание към избирателите си, базирани именно на договорът със САЩ.  \r\n„Ще осигуря за нас споразумение за защита, което ще ни осигури безопастност за десетилетия, но за това имам нужда от вашите гласове“, каза Нетаняху. \r\nНякои израелски държавни служители защитиха идеята за дефанзивен пакт с администрацията на Тръмп и САЩ, фокусиран върху гаранции за помощ в случай на конфликт с Иран.  \r\nАмериканският президент не издаде детайли по споразумението, но подобен договор може да задължи САЩ да подкрепят Тел Авив, ако страната бъде нападната. \r\nВъншният министър на страната, Израел Кац заяви по-рано, че договорът ще се отнася до конкретни проблеми – „ядрени заплахи и ракети с голям обсег, насочени от Иран към Израел“. \r\n„Имаме начини за офанзива и за дефанзива, но това би ни спестило нуждата от влагането на огромни ресурси в дългосрочен план в лицето на подобно заплахи“, заяви Кац пред израелски медии. \r\nГанц смята, че подобна сделка ще отнеме от страната нейната военна независимост. \r\n„Това не е каквото искаме. Никога не сме питали никой да се бие за нас. И никога не сме питали никой за разрешението му да защитава държавата Израел“, заяви още той. \r\n \r\n  Теодор Пенев", "date": "2019.09.15", "title": "Yeni Safak: Тръмп обяви, че е възможно да бъде сключен пакт за взаимна защита между Вашингтон и Тел Авив"}
{"url": "http://www.focus-news.net/news/2019/09/15/2698861/pregled-na-mezhdunarodnite-novini-do-1300-chasa-agentsiya-fokus.html", "text": "Голяма делегация от западни страни, включително общественици от Германия и САЩ, ще посети Крим в края на септември - началото на октомври, заяви Юри Хемпел, председател на комисията по международни отношения на парламента на Крим, предава  РИА Новости . \r\n\"Голяма делегация от общественици ще пристигне в Крим на седемдневно посещение на 29 септември. В него ще бъдат включени представители от Германия, САЩ, Норвегия, Белгия и Холандия\", каза Хемпел. \r\nСпоред него делегацията ще включва 22 души, като програмата на посещението включва срещи с кримската общественост и местните власти. \r\n\"Представителите на западните страни ще могат лично да видят как се развива и процъфтява руският Крим, в който цари междуетническа хармония и мир\", отбеляза Хемпел. \r\n \r\n*** \r\n \r\n  Афганистанските талибани анулираха продължилата няколко месеца забрана за Международния комитет на Червения кръст да оперира в регионите под контрола на групировката и подновиха гаранциите си за безопасността на работещите в организацията, предава  AFP . \r\nЧленовете на групировката и Червеният кръст „се съгласиха да следват старото споразумение, заедно с нови обещания за хуманитарна помощ на Ислямския емират, даващи на Червения кръст право да продължи дейностите си“, заяви талибанският говорите Забихула Муджахид в свое изявление. \r\nЧленовете на движението са били инструктирани да „направят път за дейностите на организацията и да внимават за сигурността на работниците и екипировката на комитета“. \r\nПо-рано през годината бунтовниците забраниха на Червения кръст и на Световната здравна организация да оперират в зони под контрола на талибанското движение и прекратиха гаранциите си за сигурността им. Те не са споменавали здравната организация в изявлението си, което дойде след преговори между членове на талибаните и Червения кръст в Доха.  \r\n \r\n*** \r\n \r\n  Външното министерство на Иран отхвърли обвиненията на САЩ за това, че Техеран стои зад атаките срещу петролните рафинерии в Саудитска Арабия и ги нарече „безсмислени“, като намекна, че Вашингтон искат да използват повода за да нанесат ответни удари, предава  AFP . \r\n„Подобни безплодни и слепи обвинения и коментари са необясними и безсмислени“, заяви говорителят на министерството Абас Мусави.  \r\nОбвиненията според него са направени с цел да се оправдаят „бъдещи действия“ срещу Иран. \r\n \r\n*** \r\n \r\n  Ирански командир от революционната гвардия заяви, че базите на САЩ и техните самолетоносачи в региона са в обсега на техеранските ракети, предава  Reuters . \r\nЗаплахата идва след като Вашингтон обвини Иран в това, че стои зад атаките над петролни рафинерии в Саудитска Арабия, които станаха причина за преустановяването на дейността на половината от петролната индустрия на страната. \r\nОтговорност за това нападение поеха подкрепяните от Техеран йеменски бунтовници хути, но държавният секретар на САЩ Майк Помпео заяви, че няма доказателства в подкрепа на тази теза и заяви, че Иран носи отговорност за пожарите в петролните заводи. \r\n„Всички трябва да знаят, че всички американски бази и техните самолетоносачи на дистанция до 2000 км. около Иран са в обсега на нашите ракети“, заяви ръководителят на военновъздушните сили на Иранската революционна гвардия Амирали Хаджизаде.  \r\nПо-рано президентът на САЩ Доналд Тръмп и принца на Саудитска Арабия Мохамед Бин Салман разговаряха във връзка с нападенията, като президентът заяви, че Вашингтон ще се грижи за безопасността на Риад.  \r\n \r\n*** \r\n \r\n  Президентът на Република Кипър Никос Анастасиадес се зарече да използва всички дипломатически средства на свое разположение за да информира международната общност за плановете на Турция да засели отново курортният квартал Варосия във Фамагуста, което би било в разрез с резолюциите на ООН, пише кипърското издание  The Cyprus Mail . \r\nВ реч в контролираната от Република Кипър част от Фамагуста, Анастасиадес заяви, че провокациите на Анкара няма да останат без отговор. \r\n„Ще използвам своето присъствие в ООН и ще използвам своето положение в ООН и също така ще се срещна с представители на Съвета за сигурност и Главният секретар на организацията, като в същото време ще бъдат информирани и Европейските лидери“, заяви Анастасиадес за плановете на Анкара да презасели курорта. Той добави, че освен всичко друго ще обсъди темата и по време на срещата на Европейския съвет през октомври. \r\n„Ще дадем най-доброто от себе си за да защитим града, който 45 години чака не за нови заселници, а за жителите си“, добави той.  \r\nПрезидентът също изрази надежда, че Турция ще разбере значението на международните споразумения. \r\n„За съжаление ставаме свидетели на неприемливите действия и провокации, в разрез с международното право и резолюциите на ООН, от страна на турското ръководство и някои други, които действат от името на турските киприоти“, добави още президента по адрес на външният министър на Турция, Мевлют Чавушоглу, който обяви, че ще посети Варосия.  \r\nТам той ще се срещне с външният министър на признатата само от Анкара Севернокипърска турска република (СКРТ).  \r\n \r\n*** \r\n \r\n  Съюзниците от НАТО трябва да очакват „увеличено насилие“ по време на предстоящите президентски избори в Афганистан и да работят за безопасността на страната, съобщава  Voice of America , цитирайки думите на генерала от военновъздушните сили на САЩ Тод Уолтърс. \r\nТой заяви пред репортери, че изборите „вероятно няма да са перфектни“, но НАТО ще „планира и изпълни“ задачите си за осигуряването на безопасност на изборите в страната на 28 септември. \r\n„Имаше много драма свързана с Афганистан и в този момент сигналът, който изпращаме към нашите партньори в НАТО е, че САЩ са ангажирани и алиансът е ангажиран (за безопасността) и мисията ни все още остава“, заяви Уолтърс. \r\nБританският маршал от Кралските военновъздушни сили на Великобритания Стюърт Пийч добави, че няма разделения в алианса по отношение на Афганистан. \r\n„Влязохме в Афганистан заедно и всякакви промени ще правим заедно“, заяви той. \r\nПо-рано стана ясно, че преговорите за мир с групировката на талибаните в страната са се провалили, след като Доналд Тръмп отмени планираните разговори с висши представители на движението.  \r\n \r\n*** \r\n \r\n  Ако ръководителят на Лейбъристката партия на Великобритания Джереми Корбин стане министър-председател, е възможно той да започне да предава конфиденциална информация на руските и на иранските власти, се казва американски доклад, предава  ТАСС , като се позовава на британския вестник  The Daily Telegraph . \r\nДокладът е съставен от бивши съветници на президента на САЩ Доналд Тръмп, откъси от които бяха публикувани в електронното издание на вестника.  \r\nДокладът, чиито автор е професора от военния колеж на Американската армия Азим Ибрахим, призовава Тръмп  да не предоставя на Лондон поверителна информация, както и да се застъпи за намаляване на ролята на Обединеното кралство в НАТО, ако Лейбъристката партия на Джеръми Корбин спечели евентуални предсрочни общи избори и той бъде избран за премиер. \r\n„Препоръчително е от страна на САЩ да обмислят сериозно намаляването на ролята или изключването на правителството под ръководството на Корбин от групата „Петте очи “, както и временно понижение на статута (на Лондон) в НАТО“, заключава докладът. \r\nТекстът на доклада отбелязва „голям риск информацията, предавана на Корбин и неговите съюзници, особено за Иран и Русия, да бъде застрашена“.  \r\n\"Корбин може активно да застане на страната на Русия и да блокира или възпрепятства всякакви действия, които му се струват враждебни на интересите (руският президент) Путин\", се казва в доклада. \r\nПредставител на лейбъристите от своя страна каза, че Корбин ще положи всички усилия за защита на британския народ, а неназован източник в Лейбъристката партия посочи, че авторите на информацията са представители на Републиканската партия на САЩ, които „разбира се, искат да спасят властта“ на „пудела“ на американският президент Доналд Тръмп Борис Джонсън. \r\n \r\n*** \r\n \r\n  Държавният секретар на САЩ Майк Помпео обвини Иран за атаките над двете водещи петролни рафинерии в Саудитска Арабия, които намалиха наполовина производството на петрол в страната, предава  Reuters . \r\nПо-рано подкрепяните от Техеран йеменски хутски бунтовници поеха отговорност за атаката, но според Помпео няма никакви доказателства, че нападението е дошло от Йемен.  \r\n„Техеран е зад почти сто атаки в Саудитска Арабия докато Роухани и Зариф се преструват, че правят дипломация“, заяви Помпео в „Туитър“, отнасяйки проблема до президента и външният министър на Иран Хасан Роухани и Джавад Зариф. \r\n„Насред призивите за деескалация, Иран извърши безпрецедентна атака върху енергийните запаси на света“, добави държавният секретар. От неговата служба отказаха да предоставят доказателства за твърденията му.  \r\n„Призоваваме всички нации публично и безапелационно да осъдят атаките на Иран“, добави Помпео, като предупреди, че администрацията на президента на САЩ Доналд Тръмп ще работи със своите съюзници, за да се подсигури, че Иран ще „бъде държан отговорен за агресията си“. \r\nПо-рано атаки с безпилотни самолети предизвикаха пожари в две от най-големите рафинерии за обработка на суров петрол в Саудитска Арабия, отговорни за около половината от производството на нефт на страната. Бунтовническото движение на хутите от Йемен, подкрепяно от Иран пое отговорност за атаките и призова Риад да се изтегли от страната. Саудитска Арабия, заедно с Обединените Арабски Емирства водят кампания срещу групировката в Йемен, част от гражданската война в страната. \r\n \r\n*** \r\n \r\n  Противоречията между Русия и Израел във връзка с бомбардировките срещу ирански цели в Сирия продължават, въпреки срещата между президентите на двете страни Владимир Путин и Бенямин Нетаняху, пише израелският вестник  The Jerusalem Post , като се позовава на The Independent Arabia.  \r\nСпоред информацията, Москва е предотвратила три израелски бомбардировки върху сирийски бази и дори е заплашила, че изтребителите, захождащи за въздушни нападения над тях ще бъдат сваляни, или от руските военновъздушни сили или от зенитно-ракетни установки С-400. Според източниците, тези заплахи са били отправяни два пъти, първият път през август, когато Москва е попречила да се осъществи бомбардировка в Касюн, където Кремъл е разположил батарея за противовъздушна отбрана. \r\nДруг въздушен удар е бил планиран върху други сирийски бази в страната, което е накарало израелският премиер Нетаняху да потърси среща с руският президент и да се опита да го убеди да игнорира израелските атаки в арабската страна. \r\nСпоред руски източници, Путин е решен да защити сирийският режим, включително от Израел. \r\nОсвен това руският президент е осъдил действията на Тел Авив в Ливан и е подчертал, че „не приема агресията срещу ливанския суверенитет“. Той е предупредил Нетаняху да прекрати незабавно въздушните си удари в Ливан и Сирия.", "date": "2019.09.15", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/09/15/2698867/tsgm-vseki-uchenik-student-ili-doktorant-zaredil-karta-za-patuvane-v-byurata-na-pl-vazrazhdane-evropeyski-sayuz-ili-ndk-do-20-septemvri-shte-mozhe-da-vzeme-bezplatno-kniga.html", "text": "Центърът за градска мобилност и Столичната библиотека стартират съвместна инициатива под надслов „Зареди карта – избери книга, стани читател“. Тя е посветена на началото на новата учебна година и Деня на София. Това съобщиха от пресцентъра на  ЦГМ . Кампанията ще е в дните от 16 до 20 септември 2019 г. \r\nВсеки заредил ученическа, студентска или докторантска карта от утре до сряда в бюрата за продажби на ЦГМ, намиращи се на пл. „Възраждане“, „Европейски Съюз“ или НДК, ще има възможност да си избере безплатно книга на място. На разположените на спирките масички в рамките на работния ден ще има избор от заглавия, а от служител на Столичната библиотека ще могат да се получат и едногодишни безплатни читателски карти.  \r\nТакива безплатни читателски карти до 20 септември ще могат да се получават при зареждане на превозни документи за ученици и студенти и в пунктовете на ЦГМ на Софийски университет и на Технически университет. Получилите читателски карти трябва да посетят библиотеката, за да ги активират. \r\nЗа целта на инициативата Столична библиотека предоставя в рамките на кампанията в трите пункта за продажби на ЦГМ безвъзмездно над 200 тома книги. От библиотеката напомнят,  че през следващите пет дни можете да се присъедините и към инициативата „Споделени книги“ - „Вземи, прочети, върни“. Всеки, който има желание да сподели любима книга с друг, може да я остави в трите посочени пункта и да си избере нова.", "date": "2019.09.15", "title": "ЦГМ: Всеки ученик, студент или докторант, заредил карта за пътуване в бюрата на пл. „Възраждане“, „Европейски Съюз“ или НДК до 20 септември, ще може да вземе безплатно книга"}
{"url": "http://www.focus-news.net/news/2019/09/15/2698869/sport-milan-gostuva-na-otbora-na-verona-v-mach-ot-treti-krag-na-italianskata-seriya-a.html", "text": "Футбол: Милан гостува на отбора на Верона в мач от трети кръг на италианската „Серия А“.  Отборът от Милано има победа и загуба в първите си два мача и се намира на 13-а позиция във временното класиране на Италия. В мача няма да вземат участие Матиа Калдара и Лукас Билия, които са контузени. От състава на Верона ще липсват Емануел Баду и Даниел Беса, които също са с травми, но също и Алесандро Крешченци и Антонио ди Гаудио, които са наказани.", "date": "2019.09.15", "title": "Спорт: Милан гостува на отбора на Верона в мач от трети кръг на италианската „Серия А“."}
{"url": "http://www.focus-news.net/news/2019/09/15/2698866/v-pernik-se-provede-initsiativa-ot-kampaniyata-presichay-bezopasno.html", "text": "В града се проведе инициатива от кампанията „Пресичай безопасно”. Това съобщиха от пресцентъра на  Община Перник . Децата вече имат нови приятели, а това са Боби и Кели. Популярните герои пресякоха безопасно пешеходната пътека пред Закрития мост в центъра на Перник. Триизмерните детски фигури в реален размер а част от кампанията „Пресичай безопасно”, подкрепена от Община Перник и кметство „Изток“, преди старта на новата учебна година. Те показаха на децата в града какво поведение да имат на пътя и какви са основните правила за безопасно пресичане.  \r\nНа събитието в центъра на града присъстваха кметът на Община Перник Вяра Церовска, зам.-министърът на младежта и спорта Николай Павлов и кметът на кв. „Изток“ Емил Костадинов. Те приветстваха младите хора и бяха съпричастни към каузата да пазим семейството си на пътя. \r\n„Днешният ден сме посветили на вас, мили деца. Трябва да знаем колко важно е поведението на всеки един от нас - велосипедист, шофьор, пешеходец. Отговорността е на всеки човек да кара внимателно, но и да пресича внимателно“, каза кметът Вяра Церовска.  \r\nЗам.-министърът Павлов призова за разумно шофиране, за да се спасят детски животи, за да се спре войната по пътищата.  \r\n„Щастлив съм, че град Перник участва в тази невероятна инициатива. Ние всички трябва да дадем пример на нашите деца, за да няма инциденти на пътя“, отбеляза кметът на кв. „Изток“, където ще бъде монтирана една от фигурите. \r\nБате Енчо, в ролята на полицай, обясни как организирана група трябва да пресича правилно и най-вече безопасно. След това беше направена демонстрация от ученици, учители и родители.  \r\n„Пресичай безопасно с Боби и Кели\" е социална кампания, която има за цел да се повиши отговорността на пътя и така да бъдат намалени пътнотранспортните произшествия.   \r\nБоби и Кели провокират водачите да намаляват скоростта и изострят вниманието им, приближавайки пешеходните пътеки.  \r\nЕдната от фигурите беше поставена в центъра на града пред Закрития мост при пазара, а другата - в кв. „Изток” на ул. „Ленински проспект”. \r\nГероите Боби и Кели са посланици на безопасното пресичане в България, също така те символизират чистото и истинско приятелство между децата по света. \r\nПартньор в каузата на Община Перник е Българският червен кръст.", "date": "2019.09.15", "title": "В Перник се проведе инициатива от кампанията „Пресичай безопасно”"}
{"url": "http://www.focus-news.net/news/2019/09/15/2698870/kmetat-na-sofiya-yordanka-fandakova-postavihme-si-za-tsel-da-vazstanovim-sgradata-na-43-to-uchilishte-hristo-smirnenski-i-tya-da-stane-pametnik-na-kulturata.html", "text": "Поставихме си за цел да възстановим сградата на 43-то училище „Христо Смирненски“ и тя да стане паметник на културата. Това заяви кметът на София Йорданка Фандъкова при проверката на реконструкцията на 43-то училище „Христо Смирненски“ на бул. „Сливница“ 45, предаде репортер на  Агенция „Фокус“ . „Искам да изразя своята радост, за това, че се намираме пред една сграда, която беше абсолютна руина, една прекрасна стара сграда на 110 години. Сградата е създадена преди 110 години от бежанците, българските македонци дошли в този квартал в нашия град. Бедни хора, но са събрали пари, за да си построят училище\", добави Фандъкова. По думите ѝ сградата е била зарязана за десетилетия. „Ние я познаваме като старото Военно окръжие. Сградата не се води паметник на културата. Ние си поставихме за цел да я възстановим, да се използва за училище, за което нашите предци са я построили и съответно да поискаме да стане паметник на културата, защото наистина е много красива, стойностна и ценна за хората и за район „Илинден\", обясни кметът. „Благодаря на кмета и на екипа му, защото той работи наистина със сърце и душа, за да може утре, на първият учебен ден да влязат тук първокласниците, да влязат тук малките ученици на 43-то училище\", допълни още Фандъкова. „Пожелавам успех и на добър час на всички ученици, учители на София в утрешния ден и разбира се много радост и удовлетворение на всички родители, които изпращат утре децата си\", добави Фандъкова. \r\nТя коментира, че инвестициите в 43-то училище са около 4 млн. лв., финансирано е от Оперативната програма „Региони в растеж“. „Благодаря на Министерството на регионалното развитие и на управляващия орган. Успяхме да защитим тези средства пред Европейската комисия, с които подобряваме средата в училищата и детските градини на София\", добави Фандъкова.  \r\nВиолета СИМЕОНОВА", "date": "2019.09.15", "title": "Кметът на София Йорданка Фандъкова: Поставихме си за цел да възстановим сградата на 43-то училище „Христо Смирненски“ и тя да стане паметник на културата"}
{"url": "http://www.focus-news.net/news/2019/09/15/2698872/nad-54-500-kg-otpadatsi-sa-sabrani-v-kyustendil-po-vreme-na-kampaniyata-da-izchistim-balgariya-zaedno.html", "text": "Над 54 500 кг отпадъци са събрани в Кюстендил по време на кампанията „Да изчистим България заедно“, съобщиха от пресцентъра на  Община Кюстендил . Ръководството и служители на Общината, заедно с представители на институции в града, читалища, училища, партии и неправителствени организации, се включиха за девета поредна година в инициативата „Да изчистим България за един ден!”, като тази година участниците от града и околните населени места бяха над 300. Освен на маркираните обекти на картата на събитието – лесопарк „Хисарлъка” и поречието на река Банщица, гражданите взеха участие в почистването на междублокови пространства и детски площадки в много от кварталите на града. Резултатът тази година е 54 540 кг събрани отпадъци и премахването на 6 незаконни сметища.  \r\nОбщина Кюстендил благодари на всички участници за съпричастността.", "date": "2019.09.15", "title": "Над 54 500 кг отпадъци са събрани в Кюстендил по време на кампанията „Да изчистим България заедно“"}
{"url": "http://www.focus-news.net/news/2019/09/15/2698875/kampaniyata-na-obshtinskiya-savet-po-narkotichnite-veshtestva-v-blagoevgrad-shte-prodalzhi-i-prez-novata-uchebna-godina-s-dve-novi-temi.html", "text": "Кампанията на Общинския съвет по наркотичните вещества в Благоевград ще продължи и през учебна 2019/2020 година с две нови теми. Това съобщиха за  Радио „Фокус“ – Пирин  от Общински съвет по наркотичните вещества – Благоевград. Те са озаглавени: „Неупиваема чаша“ и „Това е положението, братле“. От съвета уточниха, че ще използват и всички останали 10 мултимедийни презентации, 8 вида информационни материали от миналите години и филм „Началото е край“, който спечели едната от двете големи награди в Международния фестивал на здравните и червенокръстки филми през 2019 г. Целият екип на Общинския съвет по наркотични вещества в Благоевград изразява съжалението си за починалите от наркотици от Благоевградска област и се надява, че истината за унищожителното влияние на дрогата ще бъде разбрана от повече родители и ученици, за да не даваме свидни жертви в тази жестока и нелепа битка. Общинският съвет по наркотични вещества Благоевград е изготвил и отчета си за миналата 2018 г., който е направен по изискванията на МЗ по ЗКНВП.", "date": "2019.09.15", "title": "Кампанията на Общинския съвет по наркотичните вещества в Благоевград ще продължи и през новата учебна година с две нови теми"}
{"url": "http://www.focus-news.net/news/2019/09/15/2698871/kmetat-na-obshtina-pernik-d-r-vyara-tserovska-otkri-izlozhenieto-baby-love.html", "text": "За първи път на медицински форум в Перник бяха представени най-важните неща, с които се сблъскват младите родители. Това съобщиха от пресцентъра на  Община Перник . Изложението „Baby love“ беше открито от кмета на Общината д-р Вяра Церовска и ще продължи през целия ден в Двореца на културата.  \r\n„Много се радвам, че днес съм тук и имам възможността да открия тази прекрасна инициатива, която се надявам да се превърне в традиция. Най-голямата радост за всеки родител е раждането на дете. Грижите и обичта към него осмислят живота. Това са незабравими мигове, които остават в съзнанието ти за цял живот. Няма нищо по значимо от детската усмивка. Тук са най-добрите специалисти, които могат да отговорят на всички въпроси, вълнуващи младите родители и разбира се да дадат най-добрите съвети. Желая успехи на всички участници в днешната дискусия“, посочи кметът Вяра Церовска, след което всички малки гости бяха почерпени с много вкусна торта.  \r\nОрганизаторът на събитието Валентина Страхилова каза, че много е щастлива от факта, че залата е пълна с толкова млади хора и деца с позитивно и слънчево настроение. „Детският глъч отваря всяка врата и докосва душата на всеки. Те са нашето бъдеще“, каза Страхилова, която е областен координатор на Алианса на българските акушерки. \r\nНа събитието присъстваха още народният представител д-р Александър Александров зам.-кметът Севделина Ковачева, кметът на кв. „Изток“ Емил Костадинов, секретарят Радослава Манова, директорът на Регионалната здравна каса д-р Йорданка Александрова.  \r\nВ рамките на срещата се обсъждат най-важните неща, които трябва да се спазват по време на бременността. В залата има и урна, в която всеки, който желае, може да направи дарение. Събраните средства ще бъдат предоставени на семейства с репродуктивни проблеми от Перник.  \r\nПо време на срещата младите майки имат възможността да задават въпроси на водещи лекари, акушер-гинеколози, психолози, фармацевти и логопеди. Ще има и раздаване на детска сертифицирана кухня от 0 до 3 години. Медиен партньор на събитието е списание „Кенгуру“, BG-Mamma и Фондация „Искам бебе“.", "date": "2019.09.15", "title": "Кметът на Община Перник д-р Вяра Церовска откри изложението „Baby love“"}
{"url": "http://www.focus-news.net/news/2019/09/15/2698877/anadolu-agency-vtorata-batareya-ruski-sistemi-za-protivovazdushna-otbrana-s-400-pristignaha-v-turtsiya.html", "text": "Последните части от втората батарея от руски зенитно-ракетни системи за противовъздушна отбрана С-400 пристигнаха в турската столица Анкара, заяви министерството на отбраната на страната, предава  Anadolu Agency . \r\nTo oтбеляза, че процеса по доставката на вторите батареи е започнал на 27 август и е бил завършен днес на военновъздушната база в Мюртед.  \r\nПървата доставка беше извършена в средата на месец Юли.  \r\nВ момента исталациите на системите се извършват и турските военнослужещи се учат да използват съоръженията. Последните батарели се очаква да бъдат в операционен режим до април 2020 г. \r\n \r\n \r\n \r\n \r\n  Теодор Пенев", "date": "2019.09.15", "title": "Anadolu Agency: Втората батарея руски системи за противовъздушна отбрана С-400 пристигнаха в Турция"}
{"url": "http://www.focus-news.net/news/2019/09/15/2698876/kmetat-na-sofiya-yordanka-fandakova-blizo-90-mln-lv-investirahme-v-uchilishtata-i-detskite-gradini.html", "text": "Близо 90 млн. лв. инвестирахме в училищата и детските градини. Това заяви кметът на София Йорданка Фандъкова при проверката на реконструкцията на 43-то училище „Христо Смирненски“ на бул. „Сливница“ 45, предаде репортер на  Агенция „Фокус“ . „Направихме рекордни инвестиции в училищата и детските градини. Близо 90 млн. лв. инвестирахме в училищата и детските градини общо, като част от тях са средства по Оперативна програма „Региони в растеж“, какъвто проект се изпълняваше и в 43-то училище“, добави Фандъкова. „Модернизацията по Оперативната програма е цялостна. Отделно от това Столична община отдели средства от бюджета си, за да може да ремонтираме повече училища и детски градини“, обясни кметът. По думите ѝ в по-голямата си част ремонтите са приключили. „След 16 септември ще продължат в около 15 училища и детски градини. Голяма част от тях са именно училищата и детските градини от Оперативната програма. Там сроковете са дълги, защото се прави цялостна модернизация“, допълни още Фандъкова. По думите ѝ над 80 са общо училищата и детските градини, които са включени в основни ремонти тази година. \r\n„Направена е нужната организация от директорите, от районните кметове, така че да се открие навсякъде успешно и спокойно учебната година и след това да се провеждат нормални учебни занятия“, посочи още кметът на София. Тя благодари на директорите, на кметовете, както и на учителите, защото според нея това винаги е свързано с много сериозна организация.  \r\n„Важното е децата да влязат в чисти и подредени класни стаи. Освен новата сграда на 43-то училище утре откриваме учебната година и с нова прекрасна сграда на Първа Английска езикова гимназия, заедно с огромна спортна зала. Това ще бъде вторият физкултурен салон за училището“, коментира още Фандъкова. „В Требич имаме разширение - нова училищна сграда с класни стаи и физкултурен салон. Продължаваме да работим в още няколко нови сгради, които ще завършим до края на календарната година и по този начин участваме в нашата програма да може училищата постепенно да преминат в едносменен режим на работа. Оттук нататък са директорите и учителите да работят качествено, да работят с децата и да им носят удовлетворение\", добави кметът. \r\nВиолета СИМЕОНОВА", "date": "2019.09.15", "title": "Кметът на София Йорданка Фандъкова: Близо 90 млн. лв. инвестирахме в училищата и детските градини"}
{"url": "http://www.focus-news.net/news/2019/09/15/2698878/ivan-bozhilov-kmet-na-rayon-ilinden-6-sa-remontiranite-uchilishtata-i-detskite-gradini-v-rayona-3-ot-tyah-veche-sa-gotovi.html", "text": "6 са ремонтираните училищата и детските градини в район „Илинден“, 3 от тях вече са готови. Това заяви Иван Божилов, кмет на столичния Район „Илинден“, при проверката на реконструкцията на 43-то училище „Христо Смирненски“ на бул. „Сливница“ 45, предаде репортер на  Агенция „Фокус“ . „Това е трето училище. В другите в момента текат ремонтите. Надяваме се до края на годината и те да приключат“, обясни Иван Божилов. „Тук училището е от първи до седми клас. В новата сграда ще бъдат учениците от първи до четвърти клас“, добави още кметът на Район „Илинден“. \r\nВиолета СИМЕОНОВА", "date": "2019.09.15", "title": "Иван Божилов, кмет на Район „Илинден“: 6 са ремонтираните училищата и детските градини в района, 3 от тях вече са готови"}
{"url": "http://www.focus-news.net/news/2019/09/15/2698879/zapochna-stroitelstvoto-na-novata-detska-gradina-vav-veliko-tarnovo.html", "text": "Започна строителството на новата детска градина в града. Това съобщиха от  Община Велико Търново .Тя ще се намира до парка в квартал „Зона Б\", а капацитетът й е за 120 деца. Изграждането стартира с изкопни дейности и оформяне на терена. Сградата ще бъде във формата на приказен замък и заедно с двора, петте детски площадки и останалите прилежащи обекти ще се простира върху терен от 4,6 декара. Застроената площ ще е близо 950 квадратни метра. Предвидено е изграждането на голяма спортна площадка, умален амфитеатър, зона за ролеви игри, кътове с беседки.Детският комплекс ще бъде готов за началото на следващата учебна година.  \r\nСтроителство на нова детска градина във Велико Търново не е имало от 40 години, а финансиране бе осигурено от правителството. \r\nПо идея на кмета Даниел Панов ще бъде обявен конкурс за име на новата детска градина, а условията и регламентът ще бъдат публикувани на по-късен етап.", "date": "2019.09.15", "title": "Започна строителството на новата детска градина във Велико Търново"}
{"url": "http://www.focus-news.net/news/2019/09/15/2698880/kmetat-na-stara-zagora-zhivko-todorov-shte-prisastva-na-tarzhestvata-za-novata-uchebna-godina-v-su-ivan-vazov-su-zheleznik-i-trakiyskiya-universitet.html", "text": "Кметът Живко Тодоров ще присъства на тържествата за новата учебна година в СУ „Иван Вазов“, СУ „Железник“ и Тракийския университет. Това съобщиха от пресцентъра на  Община Стара Загора . Кметът ще поздрави учениците в СУ „Иван Вазов“ в 8.45 часа. След това ще открие учебната година в СУ „Железник“ в 9.30 часа.  \r\nОт 10.30 часа ще се включи в церемонията за началото на новата академична година в Тракийския университет, а от 11.30 часа и в откриването на многофункционалната спортна зала „Арена Академика“ в Тракийския университет.  \r\nРесорният зам.-кмет Иванка Сотирова ще бъде гост на Девето основно училище „Веселин Ханчев“ в 9.30 часа, а след това и на Детска градина „Мечо Пух“ в 10.30 часа.  \r\nЗам.-кметът инж. Янчо Калоянов ще открие учебната година в Професионална гимназия по строителство, архитектура и геодезия „Любор Байер“ в 9.30 часа.", "date": "2019.09.15", "title": "Кметът на Стара Загора Живко Тодоров ще присъства на тържествата за новата учебна година в СУ „Иван Вазов“, СУ „Железник“ и Тракийския университет"}
{"url": "http://www.focus-news.net/news/2019/09/15/2698883/hristina-georgieva-opitnata-stantsiya-po-polivno-zemedelie-pazardzhik-stopanite-ot-oblastta-mogat-da-zapochnat-s-predseitbenata-podgotovka.html", "text": "Земеделските стопани в област Пазарджик могат да започнат с предсеитбената подготовка. Това каза за  Радио „Фокус” – Пазарджик  Христина Георгиева, директор на Опитната станция по поливно земеделие в Пазарджик. Тя коментира, че все още е рано за сеитба на есенниците, а и в почвата няма достатъчно влага. „Нормално сеитбата в нашата област започва след 5 октомври, но има култури, които изискват по-дълбока обработка на почвата и може сега да се извърши дисковане”, коментира Георгиева. Тя допълни, че друго важно условие е почистването на земеделските площи от биомаса. „Там, където има царевица, след нейното прибиране трябва да се мине с плуговете, за да се изровят корените и да се почистят нивите”, уточни Георгиева. Тя посочи, че след почистването може да се мисли за започване на есенната сеитба, но само в площи, където е имало локални валежи и достатъчно почвена влага за сеитба. \r\nВаня НИКОЛОВА", "date": "2019.09.15", "title": "Христина Георгиева, Опитната станция по поливно земеделие - Пазарджик: Стопаните от областта могат да започнат с предсеитбената подготовка"}
{"url": "http://www.focus-news.net/news/2019/09/15/2698868/the-independent-britanskite-grazhdani-smyatat-che-severna-irlandiya-i-shotlandiya-tryabva-sami-da-reshat-dali-iskat-da-ostanat-vav-velikobritaniya.html", "text": "Британските граждани са готови да оставят Северна Ирландия и Шотландия да решат дали искат да останат част от Великобритания след Брекзит, пише вестник  The Independent , като се позовава на статистика на BMG Research. \r\nСпоред допитването значително по-голямата част от британската общественост вярва, че на двата субекта трябва да бъде разрешено да проведат референдуми, в Шотландия за независимост, а в Северна Ирландия за присъединяване към Република Ирландия. \r\nЛидерът на Националната партия на Шотландия, Иън Блекфорд нарече резултатите „много важни“ и каза, че те показват, че би било „неприемливо правителството на Борис Джонсън да се опитва да блокира нов референдум за независимост\". \r\nБившият секретар на Северна Ирландия Питър Хейн добави, че резултатите потвърждават притесненията му, че Брекзит може да забърза разпада на Великобритания.  \r\nСпоред статистиката 45% от допитаните граждани на Англия, Шотландия и Уелс смятат, че правителството трябва да позволи да бъде проведен референдум за ирландската граница, срещу 30%, които смятат, че такава инициатива трябва да бъде спряна. \r\nНа въпроса дали след Брекзит Северна Ирландия трябва да бъде оставена да реши дали да остане в състава на Обединеното кралство или да се присъедини към Република Ирландия, 52% отговарят позитивно срещу едва 19%, които се противопоставят на това. \r\n„Брекзит и особено Брекзит без сделка е зелена светлина за шотландските националисти да натиснат за референдум и подобно за ирландските републиканци“, смята Хейн. \r\n„Винаги съм се страхувал, че Брекзит ще направи разпада на Великобритания по-възможен и тази анкета го потвърждава. Вече видяхме и други допитвания, които показват, че консерваторите (подкрепящи Брекзит) искат да напуснем Европейския съюз, дори ако това значи Шотландия и Северна Ирландия да напуснат Обединеното кралство“, добави още той. \r\nНикола Стърджън, първият министър на Шотландия заяви, че ще инициира нов референдум за независимост до края на годината, което е въпрос, залегнал в предизборната кампания на Шотландската национална партия.  \r\nНо премиера Борис Джонсън на визитата си в Шотландия заяви, че не вижда защо трябва да се „връща“ към резултатите от референдума през 2014 г., когато Единбург реши да остане в състава на Обединеното кралство. \r\nИън Блекфорд коментира резултатите, като ги нарече „много важни за движението за независимост“. \r\n„Това е много важна анкета, тя показва че мнозинството от хората във Великобритания, не само в Шотландия, вярват че трябва да имаме възможност да решим собственото си бъдеще“, заяви той. \r\n„От тази анкета става ясно, че хората и парламента на Шотландия трябва да решат дали да има още един референдум за независимост“, добави Блекфорд. \r\n„Нищо чудно, че подкрепата за независимост е на рекордно ниво. Хората заслужават да имат избор за по-добро бъдеще от Брекзит, който Великобритания ни налага против волята ни“, заяви още той. \r\n \r\n  Теодор Пенев", "date": "2019.09.15", "title": "Тhe Independent: Британските граждани смятат, че Северна Ирландия и Шотландия трябва сами да решат дали искат да останат във Великобритания"}
{"url": "http://www.focus-news.net/news/2019/09/15/2698885/v-zatvora-v-debelt-shte-se-provede-ofitsialna-tseremoniya-po-otkrivane-na-uchebnata-godina-za-lishenite-ot-svoboda-na-16-septemvri.html", "text": "На 16 септември в 12.00 часа в затвора в Дебелт ще се проведе официална церемония по откриване на учебната година за лишените от свобода. Това съобщи за  Радио „Фокус“ – Бургас  Цветелина Рандева, говорител на ОДМВР - Бургас. \r\nДеница ДИМИТРОВА", "date": "2019.09.15", "title": "В затвора в Дебелт ще се проведе официална церемония по откриване на учебната година за лишените от свобода на 16 септември"}
{"url": "http://www.focus-news.net/news/2019/09/15/2698874/dzhavad-zarif-sasht-nyama-da-prekratyat-voynata-v-yemen-kato-obvinyavat-za-vsichko-iran.html", "text": "Външният министър на Иран Джавад Зариф заяви, че САЩ няма да успеят да сложат край на войната в Йемен като обвиняват Иран за всичко, предава  РИА Новости . \r\nПо-рано държавният секретар на САЩ Майк Помпео обвини Иран за атаките с безпилотни самолети срещу петролните рафинерии на Саудитска Арабия, която участва във военни действия в Йемен начело на арабската коалиция срещу шиитските бунтовници. Помпео обеща, че Техеран ще понесе отговорността за атаката. Иранското външно министерство отрече твърденията на държавният секретар, като нарече обвиненията „безсмислени лъжи“. \r\n„САЩ и подвластните им държави са затънали в Йемен заради илюзията, че превъзходството във въоръжението ще доведе до победа във войната. Обвиненията срещу Иран няма да сложат край на катастрофата\", написа Зариф в „Туитър“. \r\n\"След като не успя в кампанията си за \"максимален натиск\" (срещу Иран), държавният секретар на САЩ Майк Помпео премина към \"максимална измама\", добави Зариф. \r\n \r\n  Теодор Пенев", "date": "2019.09.15", "title": "Джавад Зариф: САЩ няма да прекратят войната в Йемен като обвиняват за всичко Иран"}
{"url": "http://www.focus-news.net/news/2019/09/15/2698873/kandidatite-za-kmetove-na-bsp-za-balgariya-po-oblasti-i-obshtini.html", "text": "Агенция „Фокус“  публикува по области и общини, издигнатите и подкрепени кандидат-кметове от коалиция „БСП за България“, утвърдени на Националния съвет на БСП на 3 септември 2019 г. и на настоящото заседание на Пленума.  \r\n \r\n Област Благоевград \r\nОбщина Благоевград – Румен Георгиев Томов; \r\nОбщина Банско - Иван Михайлов Кадев; \r\nОбщина Белица - Радослав Сабинов Ревански; \r\nОбщина Гоце Делчев - Владимир Кръстев Москов; \r\nОбщина Гърмен - Владимир Иванов Донков; \r\nОбщина Кресна - Николай Кирилов Георгиев; \r\nОбщина Петрич – Любомир Митков Георгиев; \r\nОбщина Разлог – Александър Огнянов Крайнов; \r\nОбщина Сандански - Младен Стоименов Тимчев; \r\nОбщина Сатовча – Арбен Мустафов Мименов; \r\nОбщина Струмяни - Емил Димитров Илиев; \r\nОбщина Хаджидимово - Людмил Аспарухов Терзиев; \r\n \r\n Област Бургас \r\nОбщина Бургас - Николай Асенов Тишев; \r\nОбщина Айтос - Пламен Дойнов Чолаков; \r\nОбщина Камено – Цветомир Петров  Петров; \r\nОбщина Карнобат - Тодор Байчев Байчев; \r\nОбщина Малко Търново – Георги Желязков Бъклев; \r\nОбщина Несебър – Яни Костадинов Янев; \r\nОбщина Поморие – Никодим Стоянов Стоянов; \r\nОбщина Созопол - Тихомир Йорданов Янакиев; \r\nОбщина Средец - Иван Димитров Кичев; \r\nОбщина Сунгурларе – Диана Колева Гурева; \r\n \r\n Област Варна \r\nОбщина Варна – Анелия Клисарова; \r\nОбщина Аврен - Мирослав Сотиров Коларов; \r\nОбщина Аксаково -  Даниел Любенов Любомиров; \r\nОбщина Белослав – Даниела Михалева Йорданова; \r\nОбщина Ветрино -  Матей Симеонов Матеев; \r\nОбщина Вълчи дол – Йордан Стоянов Марков; \r\nОбщина Девня –Димитър Валентинов Янев; \r\nОбщина Дългопол – Александър Неделчев Александров; \r\n Община Долни чифлик - Борислав Николаев Натов; \r\nОбщина Провадия – инж- Филчо Кръстев Филев; \r\nОбщина Суворово  - Вълчо Добрев Вълчев; \r\n \r\n Област Велико Търново \r\nОбщина Велико Търново – Весела Николаева Лечева; \r\nОбщина Горна Оряховица – Явор Руменов Божанков; \r\nОбщина Елена -  Сашо Петков Топалов; \r\nОбщина Златарица – Михаил Петров Ганев; \r\nОбщина Лясковец – Емилия Атанасова Жилева; \r\nОбщина Павликени - Емануил Александров Манолов; \r\nОбщина Свищов - Генчо Божинов Генчев; \r\nОбщина Стражица - Румен Стефанов Павлов; \r\nОбщина Сухиндол – Пламен Димитров Чернев; \r\nОбщина Полски Тръмбеш - Георги Александров Чакъров; \r\n \r\n Област Видин \r\nОбщина Видин – Борис Стефанов Николов; \r\nОбщина Брегово - Милчо Лалов Въков; \r\nОбщина Белоградчик – Борис Стефанов Николов; \r\nОбщина Грамада - Ваньо Петков Димитров; \r\nОбщина Димово - Наташа Трайкова Стефанова; \r\nОбщина Кула - Андрей Митков Андреев; \r\nОбщина Макреш - Митко Левчев Антов; \r\nОбщина Ново село – Борислав Томов Ванков; \r\nОбщина Ружинци- Венцислав Томов Ванков; \r\nОбщина Чупрене – Богомил Данчов Станков; \r\n \r\n Област Враца \r\nОбщина Враца- Момчил Иванчев Младенов; \r\nОбщина Борован – Петър Станев Петров; \r\nОбщина Бяла Слатина – Борислав Иванов Попов; \r\nОбщина Козлодуй – Анатоли Янакаиев Арбов; \r\nОбщина Криводол - инж.Иван Георгиев Иванов; \r\nОбщина Мездра - инж. Генади Събков Събков; \r\nОбщина Мизия – Виолин Иванов Крушовенски; \r\nОбщина Оряхово - д-р Станка Нанкова Пирянкова; \r\nОбщина Роман - ген. Валери Лилов Стаменов; \r\nОбщина Хайредин – Кирил Тодоров Кирилов; \r\n \r\n Област Габрово \r\nОбщина Габрово – Ивелин Николов Николов; \r\n Община Дряново - Трифон Руенов Панчев; \r\nОбщина Севлиево – Богомил Иванов Петков; \r\nОбщина Трявна – Татяна Атанасова Рачева; \r\n \r\n Област Добрич \r\nОбщина Добричка – Соня Иванова Георгиева; \r\nОбщина Добрич - Георги Антонов Петков; \r\nОбщина Балчик - Николай Добрев Ангелов; \r\nОбщина Генерал Тошево - Валентин Вълчев Димитров; \r\nОбщина Каварна - Нина Георгиева Ставрева; \r\nОбщина Крушари - Здравко Христов Здравков; \r\nОбщина Тервел - Пламен Христов Желязков; \r\nОбщина Шабла – Деян Георгиев Димитров; \r\n \r\n Област Кърджали \r\nОбщина Кърджали – Милко Петров Багдасаров; \r\nОбщина Ардино – Димитрина Петрова Александрова; \r\nОбщина Джебел – Ясен Илиянов Утренски; \r\nОбщина Кирково - Бисер Каменов Николов; \r\nОбщина Крумовград  - Иван Стойчев Мимирев; \r\nОбщина Момчилград – Дойчо Стефанов  Галимачев; \r\n         \r\n Област Кюстендил \r\nОбщина Кюстендил - Здравко Стойнов Милев; \r\nОбщина Бобовдол – Елза Стоянова Величкова; \r\nОбщина Бобошево - Крум Георгиев Маринов; \r\nОбщина Дупница – Първан Ангелов Дангов; \r\nОбщина Кочериново - Станислав Владимиров Горов; \r\nОбщина Невестино - Димитър Иванов Стаменков; \r\nОбщина Рила - Владимир Георгиев Владимиров; \r\nОбщина Сапарева баня - Явор Илчов Дамянов; \r\nОбщина Трекляно - Радко Кирилов Петрунов; \r\n \r\n Област Ловеч \r\nОбщина Ловеч – Радина Минкова Банкова; \r\nОбщина Априлци - Деница Лъчезарова Николова; \r\nОбщина Летница – д-р Красимир Веселинов Джонев; \r\nОбщина Луковит – Бистра Христова  Лазарова; \r\nОбщина Тетевен- Гриша Нешов Нинов; \r\nОбщина Троян - Донка Иванова Михайлова; \r\nОбщина Угърчин - Борислав Димитров Патарински; \r\nОбщина Ябланица - Димитър Лука Драганов; \r\n \r\n Област Монтана \r\nОбщина Монтана - Илия Замфиров Илиев; \r\nОбщина Берковица –Милчо Михайлов Доцов; \r\nОбщина Бойчиновци – Петя Георигева Първанова; \r\nОбщина Брусарци – Румен Йосифов Савов; \r\nОбщина Вълчедръм - Иван Христов Барзин; \r\nОбщина Вършец –Латинка Салтирова Симова; \r\nОбщина Георги Дамяново - Светослав Георгиев Илиев; \r\nОбщина Лом –Десислава Викторова Александрова; \r\nОбщина Медковец – Венцислав Евгениев Куткудейски; \r\nОбщина Чипровци – Йорданка Иванова Тодорова; \r\nОбщина Якимово – Петър Василев Антимов; \r\n \r\n \r\n Област Пазарджик \r\nОбщина Пазарджик - Благо Атанасов Солов; \r\nОбщина Батак -  Горчо Боянов Станков; \r\nОбщина Белово - Стойко Стойчев Стефанов; \r\nОбщина Брацигово – Илия Иванов Милушев; \r\nОбщина Велинград - Филип Георгиев Ангелов; \r\nОбщина Лесичово - Тодор Лазаров Радев; \r\nОбщина Пещера – Йордан Стоянов Младенов; \r\nОбщина Панагюрище –Станимир  Добрев Вълчев; \r\nОбщина Ракитово - Костадин Щерев Холянов; \r\nОбщина Септември – Петя Николаева Цанкова; \r\nОбщина Стрелча – Иван Николов Радев; \r\n \r\n Област Перник \r\nОбщина Перник - Станислав Иванов Владимиров; \r\nОбщина Брезник – Венета Симеонова Петрова; \r\nОбщина Земен – Монка Иванова Стойчева; \r\nОбщина Ковачевци – Васил Кирилов Станимиров; \r\nОбщина Радомир - Евдокия Славчова Асенова; \r\nОбщина Трън - Александър Христов Христов; \r\n \r\n Област Плевен \r\nОбщина Плевен - Илиян Славейков Йончев; \r\nОбщина Белене - Момчил Недялков Спасов; \r\nОбщина Гулянци – Лъчезар Петков Яков; \r\nОбщина Долни Дъбник – Зорница Димова Йоткова; \r\nОбщина Долна Митрополия - Д-р Светла Милчева Илиева; \r\nОбщина Искър - Валентин Василев Йорданов; \r\nОбщина Кнежа – Славей Кирилов Тоширов; \r\nОбщина Левски - Любка Веселинова Александрова; \r\nОбщина Никопол - Ивелин Маринов Савов; \r\nОбщина Пордим - Илиян Давидов Александров; \r\nОбщина Червен бряг - Петър Петков Петров; \r\n \r\n Пловдив \r\nОбщина Пловдив  - Николай Атанасов Радев; \r\nР-н „Западен“ - Десислава Георгиева Йорданова; \r\nР-н „Източен“ - Йордан Василев Василев; \r\nР-н „Северен“ - д-р Атанас Илиев Баташки; \r\nР-н „Тракия“ - Добромира Стефанова Тошева; \r\nР-н \"Централен\" - Тодор Димитров Стоилов; \r\nР-н \"Южен\" - Ангел Стойчев Иванов; \r\n \r\n Пловдив област \r\nОбщина Асеновград - Емил Викторов Караиванов; \r\nОбщина Брезово - Калин Танев Калапанков; \r\nОбщина Калояново - Кръстю Иванов Кодошев; \r\nОбщина Карлово - Манол Василев Манолов; \r\nОбщина Кричим – Теодора Георгиева Киряков; \r\nОбщина Куклен – Йордан Василев Попов; \r\nОбщина Лъки – Бисер Емилов Русев; \r\nОбщина Марица - Виолета Стефанова Христодулова; \r\nОбщина Перущица – Димитър Стоянов Мишев; \r\nОбщина Първомай - Николай Георгиев Митков; \r\nОбщина – Раковски – Стефан Самуилов Марушкин; \r\nОбщина Родопи - Павел Михайлов Михайлов; \r\n Община Садово - Димитър Бориславов Здравков; \r\nОбщина Стамболийски – Весена Любенова Башова; \r\nОбщина Сопот - Станислав Илиев Стоенчев; \r\nОбщина Съединение - Пенчо Кръстев Дерузов; \r\nОбщина Хисаря - Ива Иванова Вълчева; \r\n \r\n \r\n Област Разград \r\nОбщина Разград – Денчо Стоянов Бояджиев; \r\nОбщина Завет – Станислав Веселинов Стоянов; \r\nОбщина Исперих – Екатерина Великова Димитрова; \r\nОбщина Кубрат – арх.Мартин Стефанов Обрешков; \r\n Община Лозница - Цветомир Стоянов Савов; \r\nОбщина Цар Калоян - Найден Хинков Късов; \r\n \r\n Област Русе \r\nОбщина Русе - Пенчо Пламенов Милков; \r\nОбщина Борово  - Нели Иванова Цветанова; \r\nОбщина Бяла – Красимира Йорданова Пенева; \r\nОбщина Ветово   Ивайло Евгениев Кадиешев; \r\nОбщина Две могили – Ивайло Пенев Иванов; \r\nОбщина Иваново – Николай Петров Найденов; \r\nОбщина Сливо поле – Георги Стефанов Големански; \r\nОбщина Ценово – Росен Димитров Миланов; \r\n \r\n \r\n Област Силистра \r\nОбщина Силистра – Момчил Стефанов Неков; \r\nОбщина Алфатар - Веселин Димитров Гарабински; \r\nОбщина Главиница - Соня Богданова Петкова; \r\nОбщина Дулово – Петър Георгиев Петров; \r\nОбщина Кайнарджа – Стоян Енчев Солаков; \r\nОбщина Ситово – Янко Любенов Къров; \r\nОбщина Тутракан - Данаил Николов Николов; \r\n \r\n \r\n Област Сливен \r\nОбщина Сливен - Кольо Йорданов Милев; \r\nОбщина Нова Загора - Румен Христов Христов; \r\nОбщина Котел – Георги Костов Дедов; \r\nОбщина Твърдица – Ваня Дачкова Колева; \r\n \r\n Област Смолян \r\nОбщина Смолян – Стефан Атанасов Сабрутев; \r\nОбщина Баните - Севдалин Бойков Хъшинов; \r\nОбщина Девин - Здравко Владимиров Иванов; \r\nОбщина Златоград - Емил Минков Хумчев; \r\nОбщина Неделино – Боян Радоев Кехайов; \r\nОбщина Рудозем - Незиха  Хайриева Хутева; \r\nОбщина Чепеларе - Пантелей Стоянов Мемцов; \r\n \r\n Област София \r\nОбщина Антон – Андрей Симов Симов; \r\nОбщина Божурище – Весела Иванова Петрова; \r\nОбщина Ботевград – Веселка Иванова Златева; \r\nОбщина Годеч – Кирил Петров Иванов; \r\nОбщина Горна Малина - Ангел Димитров Жиланов; \r\nОбщина Драгоман - Соня Стоянова Дончева; \r\nОбщина Долна Баня – Никола Радославав Чернаев; \r\nОбщина Елин Пелин – Станислав Димитров Димитров; \r\nОбщина Етрополе – Димитър Радославов Димитров; \r\nОбщина Златица – Стоян Николов Генов; \r\nОбщина Ихтиман – Иванко Петров Пендезов; \r\nОбщина Костенец – Емил Даскалов; \r\nОбщина Правец  - Румен Илиев Гунински; \r\nОбщина Пирдоп - Ангел Пенчов Геров; \r\nОбщина Самоков - Владимир Владимиров Георгиев; \r\nОбщина Своге – Цветомир Лазаров Борисов; \r\nОбщина Сливница – Георги Сепелинов Георгиев; \r\nОбщина Копривщица - Любомир Тодоров Цеков; \r\n Община Костинброд - Благой Робертов Благоев; \r\nОбщина Чавдар - Григор Ненов Даулов; \r\n \r\n София град \r\nСтолична община – Мая Божидарова Манолова; \r\nР-н „Банкя“ - Иво Василев Пиперов; \r\nР-н „Витоша“ - Александър Любомиров Кьосевски; \r\nР-н „Възраждане“ - Иван Янчов Таков; \r\nР-н „Връбница“ - Владимир Минчев Петров; \r\nР-н „Изгрев“ - Делян Младенов Георгиев; \r\nР-н „Илинден“ - Георги Александров Томов; \r\nР-н „Искър“ - Борис Цветков Цветков; \r\nР-н Красна поляна“ - Георги Миланов Миланов; \r\nР-н „Красно село“ - Николай Милчев Николов; \r\nР-н „Кремиковци“ - Цецка Димитрова Кочкова; \r\nР-н „Лозенец“ - Николай Вельов Велчев; \r\nР-н „Люлин“ - Мая Кирилова Александрова; \r\nР-н „Младост“ - Стефан Кирилов Стефанов; \r\nР-н „Надежда“ - Стоян Емилов Цветков; \r\nР-н „Нови Искър“ - Милко Николаев Панов; \r\nР-н „Оборище“ – Васил Божидаров Цопов; \r\n Р-н „Овча купел“ - Ангел Петров Маринов; \r\nР-н „Панчарево“ - Радко Цветанов Петров; \r\nР-н „Подуяне“ - Веселин Вячеславов Жеков; \r\nР-н „Сердика“ - Янко Иванов Янков; \r\nР-н „Слатина“ - Димитър Петков Главинов; \r\nР-н „Средец“ - Иван Митьов Виделов; \r\nР-н „Студентски“ - Георги Емилов Йорданов; \r\nР-н „Триадица“  - Александър Вачев Петров; \r\n \r\n Област Стара Загора \r\nОбщина Стара Загора - Проф. д-р Иван Стоянов Върляков; \r\nОбщина Братя Даскалови - Веселин Митков Калчев; \r\nОбщина Гурково - Стоян Бонев Николов; \r\nОбщина Гълъбово – Николай Тонев Колев; \r\nОбщина Казанлък – Стоян Асенов Петров; \r\nОбщина Мъглиж - Златко Димитров Острешев; \r\nОбщина Николаево - Косьо Христов Косев; \r\nОбщина Опан - Минчо Динев Чавдаров; \r\nОбщина Павел баня - Иван Желев Михайлов; \r\nОбщина Раднево - Красимир Кънев Куртев; \r\nОбщина Чирпан - Гено Николов Генов; \r\n \r\n Област Търговище \r\nОбщина Търговище - Рая Георгиева Матева; \r\nОбщина Антоново - Румен Василев Рафаилов; \r\nОбщина Попово – Людмил Димитров Веселинов; \r\nОбщина Омуртаг - Павлинка Иванова Тасева; \r\nОбщина Опака – Иван Неделчев Вълчев; \r\n \r\n \r\n Област Хасково \r\nОбщина Хасково - Коста Петков Стоев; \r\nОбщина Димитровград - Георги Стайков Стайков; \r\nОбщина Ивайловград – Йордан Николов Араджиев; \r\nОбщина Любимец – Владимир Николов Бамбалов; \r\nОбщина Свиленград - Стамо ДимитровДимитров; \r\nОбщина Симеоновград - Никола Ангелов Георгиев; \r\nОбщина Тополовград - Янко Атанасов Илиев; \r\nОбщина Харманли - Надежда Борисова Колева; \r\n \r\n Област Шумен \r\nОбщина Шумен - Венцислав Дянков Венков; \r\nОбщина Венец  - Сали Мюмюн Карамахмуд; \r\nОбщина Велики Преслав - Александър Горчев Александров; \r\nОбщина Върбица - Стоян Георгиев Димитров; \r\nОбщина Каолиново - Ердиван Шефкет Адем; \r\nОбщина Каспичан – Иванка Стойнова Найденова; \r\nОбщина Нови Пазар - Георги Сашев Георгиев; \r\nОбщина Никола Козлево – Наджиб Нур Курт; \r\nОбщина Смядово – Стоян Димитров Шайков; \r\n \r\n  Област Ямбол \r\nОбщина Ямбол - Катя Атанасова Георгиева; \r\nОбщина Болярово - Христо Димитров Христов; \r\nОбщина Елхово - Стоянка Иванова Маджарова; \r\nОбщина Стралджа - Йордан Койчев Йорданов; \r\nОбщина Тунджа - Георги Стоянов Георгиев; \r\nДеница КИТАНОВА", "date": "2019.09.15", "title": "Кандидатите за кметове на „БСП за България“ по области и общини"}
{"url": "http://www.focus-news.net/news/2019/09/15/2698884/the-guardian-donald-tramp-obvinyava-energospestyavashtite-krushki-za-tena-na-kozhata-si.html", "text": "Тенът на кожата на президентът на САЩ Доналд Тръмп е бил обект на много подигравки от страна на комедианти и онлайн  критици, които задават въпроса защо при определени обстоятелства той изглежда оранжев, пише британският вестник  The Guardian . \r\nСамият Тръмп най-сетне намери какво да отговори на критиците. Проблемът според него е в енергоспестяващите електрически крушки.  \r\nПред свои колеги от републиканската партия, Тръмп се изказа в отговор на критиката срещу опитите му да спре регулациите, които биха накарали американските граждани да използват повече енергоспестяващи крушки.  \r\n„Хората ме питаха какво им е на крушките? Аз им казвам, крушките които сме принудени да използваме, на първо място правят лоша светлина. Винаги изглеждам оранжев. И вие също. Светлината е ужасна.“, заяви президентът на САЩ.  \r\nНо това не е края на оплакванията на Тръмп. Той заяви и, че енергоспестяващите крушки са много по-скъпи от обикновените и правят „опасни“ боклуци, ако се счупят.  \r\nВ действителност енерго-крушките по принцип използват до 80% по малко-електричество и могат да издържат до 25 пъти повече от стандартните.  \r\n„Много по-скъпи са и честно казано светлината не е добра. Затова ще ги продаваме, но ще продаваме и нормални крушки. Хората са много доволни, прекрасно е.“, завърши президента.", "date": "2019.09.15", "title": "The Guardian: Доналд Тръмп обвинява енергоспестяващите крушки за тена на кожата си"}
{"url": "http://www.focus-news.net/news/2019/09/15/2698890/maya-stoycheva-nachalnik-na-ruo-kyustendil-vav-vsichki-uchilishta-i-detski-gradini-ima-gotovnost-za-normalnoto-startirane-na-novata-uchebna-godina.html", "text": "Във всички училища и детски градини има готовност за нормалното стартиране на новата учебна година.Това съобщи за  Радио „Фокус“ – Кюстендил  Мая Стойчева, началник на Регионално управление на образованието – Кюстендил. „Училищата, детските градини и центровете за подкрепа за личностно развитие в областта имат готовност за откриване на учебната 2019/2020 година. Ремонтните дейности в училищата и детските градини са приключили с изключение на Профилирана гимназия „Христо Ботев“ – гр. Дупница, където се изгражда топла връзка между сградата на училището и друга сграда, който се очаква да приключи до 16 септември. Това няма да попречи за нормалното откриване на учебната година“, каза Мая Стойчева. По думите й няма закрити училища. Поради недостатъчен брой ученици е преустановен приемът след завършен седми клас в 5 паралелки в училища от област Кюстендил. Преди първи етап на класиране: СУ „Христо Ботев“ – гр. Кочериново – 1 паралелка профил „Предприемачески“; ПГТ „Никола Й. Вапцаров“ – Кюстендил – 1 паралелка професия „Изпълнител на термални процедури“, специалност „Извършване на термални процедури в балнеологични и други възстановителни центрове; ПТГ  „Джон Атанасов“ – Кюстендил – 1 паралелка професия „Машинен техник“ – 0,5 паралелка специалност „Машини и системи с ЦПУ“  и 0,5 паралелка по професия „Строител-монтажник“, специалност „Изолации в строителството“. След трети етап на класиране и записване: СУ „Св. Климент Охридски“ – гр. Дупница – 1 паралелка профил „Физическо възпитание и спорт“;  ПТГ „Джон Атанасов“ – Кюстендил – 1 паралелка професия Монтьор на енергийни съоръжения и инсталации“, специалност „Газова техника“. \r\n \r\nВенцеслав ИЛЧЕВ", "date": "2019.09.15", "title": "Мая Стойчева, началник на РУО-Кюстендил: Във всички училища и детски градини има готовност за нормалното стартиране на новата учебна година"}
{"url": "http://www.focus-news.net/news/2019/09/15/2698882/liderat-na-bsp-sofiya-kaloyan-pargov-i-obshtinski-savetnitsi-ot-partiyata-shte-se-vklyuchat-v-otkrivaneto-na-uchebnata-godina-v-stolitsata.html", "text": "На 16 септември от 10.00 часа лидерът на БСП – София Калоян Паргов и общински съветници от левицата в Столичен общински съвет ще се включат в тържествата по случай първия учебен ден. Това съобщиха от пресцентъра на  БСП - София . \r\nКалоян Паргов, който е и заместник-председател на Комисията по образование, култура, наука и културно многообразие на Столичен общински съвет, ще участва в празника на Втора английска гимназия „Томас Джеферсън“ (ж.к. „Стрелбище“, ул. „Траяновa врата“ 26), чийто възпитаник е. \r\nИван Таков ще присъства на тържеството в 134-то СУ „Димчо Дебелянов“ (ул. „Пиротска“ 78). \r\nНиколай Николов ще е в 19-о СУ „Елин Пелин“ (ул. „Яков Крайков“ 16). \r\nАльоша Даков ще се включи в откриването на учебната година в 119-о СУ „Акад. Михаил Арнаудов“ (ул. „Латинка“ 11). \r\nБорис Цветков ще бъде на първия учебен ден в 133-то „А. С. Пушкин“ (ул. „Цар Иван Шишман“ 1).", "date": "2019.09.15", "title": "Лидерът на БСП - София Калоян Паргов и общински съветници от партията ще се включат в откриването на учебната година в столицата"}
{"url": "http://www.focus-news.net/news/2019/09/15/2698887/nso-predstoi-izyasnyavane-na-prichinite-i-vinata-za-katastrofata-pri-koyato-postrada-predsedatelyat-na-parlamenta-tsveta-karayancheva.html", "text": "Предстои изясняване на причините и вината за катастрофата, при която пострада председателят на парламента Цвета Караянчева. Това съобщиха от  Национална служба за охрана . Инцидентът е станал около 10.30 часа тази сутрин на главен път Шумен - Силистра след разклона за село Върбак. Автомобил на Националната служба за охрана е ударен от лек автомобил, управляван от 31-годишен водач. Благодарение на бързата и точна реакция на водача на НСО са ограничени щетите от удара. Мястото на произшествието е било незабавно обезопасено.  \r\nПри инцидента Цвета Караянчева е получила нараняване и незабавно е транспортирана в болнично заведение. Национална служба за охрана не разполага с информация за други пострадали от инцидента. \r\nПричина за пътния инцидент и вината за причиняването му ще бъдат установени в рамките на текущото разследване.", "date": "2019.09.15", "title": "НСО: Предстои изясняване на причините и вината за катастрофата, при която пострада председателят на парламента Цвета Караянчева"}
{"url": "http://www.focus-news.net/news/2019/09/15/2698888/reuters-silite-za-sigurnost-na-sasht-i-afganistan-ubiha-talibanski-lideri-i-chlenove-na-grupirovkata.html", "text": "Афганистански правителствени сили, подкрепени от силите за сигурност на САЩ са убили двама талибански лидери и поне 38 бойци на организацията в съвместни въздушни удари, проведени в северната и западната част на Афганистан, предава  Reuters , като се позовава на източници на правителството в Кабул. \r\nМинистерството на отбраната на Афганистан заяви, че талибанският лидер на провинция Самган е бил убит, заедно с четирима бунтовници. Местната полиция в провинция Фара съобщи, че там са били убити още 34 бойци на организацията.  \r\nСилите за сигурност в Кабул обявиха, че съвместните операции с Вашингтон ще продължат и ще бъдат насочени срещу талибански, както и срещу сили на „Ислямска Държава“ преди президентските избори в страната на 28 септември. \r\n \r\n  Теодор Пенев", "date": "2019.09.15", "title": "Reuters: Силите за сигурност на САЩ и Афганистан убиха талибански лидери и членове на групировката"}
{"url": "http://www.focus-news.net/news/2019/09/15/2698892/predstoi-10-oto-yubileyno-izdanie-na-praznika-na-brezhanskiya-kesten.html", "text": "Предстои 10-ото юбилейно издание на Празник на брежанския кестен. Това съобщиха за  Радио „Фокус“ – Пирин  от Сдружение „Хора и традиции“. Събитието ще се състои на 19 октомври. То се организира от сдружение „Хора и традиции“, съвместно с кметство Брежани, с изключителното съдействие на кмета на община Симитли Апостол Апостолов, както и с подкрепата на Югозападно предприятие Благоевград. Празничната програма ще започне в една от най-старите църкви в Благоевградска област – храм „Св. Димитър Солунски“ в Брежани с водесвет на кестеновата реколта. На 13 октомври в градинката на кметството (при лошо време – в картинната галерия на сдружението) от 11,30 часа се организира Празник на децата  с талантливите деца от Брежани, които ще подредят в изложба своите детски рисунки, посветени на родния край, брежанската гора и хора. Поканени са всички деца от общината, защото ще има парти с аниматори, интерактивни игри за българската гора, които ще подготвят партньорите на сдружението – специалисти от Югозападно предприятие Благоевград и много други изненади. Пленер, посветен на българската гора  е традиционно събитие на сдружението, резултатите от който са подредени в картинната галерия на село Брежани. Темата на пленера е в синхрон с целите на сдружението: Да пазим безценното природно богатство и се грижим за неговото развитие. В навечерието на празника – на 18 октомври – сдружението организира поетична вечер с гост – голямата българска поетеса Надежда Захариева, която е съпруга на покойния и обичан Дамян Дамянов. На 19 октомври празникът на брежанския кестен започва с Трапеза и хляб и неповторимото ухание на печените брежански кестени на Марчело Канестрели. Всяка година дамите на село Брежани изненадват дошлите за празника с кулинарното си майсторство и изкуството да сътворят брежанските кестени в кулинарни продукти. Тази година към тях се присъединяват традиционни и вкусни ястия от още три планини. Кулинарната изложба ще събере вкус и аромати от Пирин, Рила, Влахина и Малешевска планина. Празничната програма ще започне  от 11.30 часа с участието на Ансамбъл „Веселие“, „Огражденска четворка“ и оркестър „Щуро маке“ със солисти Ирина Паскалева и Здравко Георгиев. \r\nЛивия НИНОВА", "date": "2019.09.15", "title": "Предстои 10-ото юбилейно издание на Празника на брежанския кестен"}
{"url": "http://www.focus-news.net/news/2019/09/15/2698889/api-vremenno-se-ogranichava-dvizhenieto-po-pat-i-7-shumen-hitrino-v-rayona-na-selo-varbak-poradi-patnotransportno-proizshestvie.html", "text": "Временно се ограничава движението по път I-7 Шумен – Хитрино в района на село Върбак поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се осъществява по обходен маршрут: Шумен – Струйно – Тимарево – Хитрино и обратно. Трафикът се регулира от „Пътна полиция“.", "date": "2019.09.15", "title": "АПИ: Временно се ограничава движението по път I-7 Шумен – Хитрино в района на село Върбак поради пътнотранспортно произшествие"}
{"url": "http://www.focus-news.net/news/2019/09/15/2698891/makfaksmakedoniya-okolo-sto-pozharnikari-gasyat-gorski-pozhar-kray-lutraki.html", "text": "Около сто пожарникари са разположени край Лутраки  и гасят горски пожари, избухнали в близост до гръцкия курорт, разположен на 81 км западно от Атина, съобщава македонската медия  ”Макфакс“ , като се позовава на гръцки медии. \r\nСвидетели са разказали пред гръцките медии, че димът е достигнал града и че пожарът се приближава до манастира Агиос Патапиос разположен на хълмовете над курорта. \r\nДесетки хора бяха евакуирани от областта.  \r\nОт местната пожарна служба казват, че за овладяването на бедствието са изпратени повече от сто пожарникари, няколко хеликоптера и два самолета. \r\n \r\n  Теодор Пенев", "date": "2019.09.15", "title": "„Макфакс“(Македония): Около сто пожарникари гасят горски пожар край Лутраки"}
{"url": "http://www.focus-news.net/news/2019/09/15/2698911/riosv-shumen-shte-otbelezhi-evropeyskata-sedmitsa-na-mobilnostta.html", "text": "По повод на Европейската седмица на мобилността РИОСВ – Шумен организира инициативи съвместно с община Шумена, Велики Преслав, Регионалната лаборатория към ИАОС, деца и ученици. Това съобщиха от  Регионалната инспекция по околната среда и водите – Шумен . Традиционно тя се провежда от 16 до 22 септември като темата на кампанията през тази година е „Безопасно ходене и колоездене“ под мотото „Върви с нас“. На 17 септември от 10:00 ч. експерти от РИОСВ, от Регионалната лаборатория, от община Шумен и учениците от Градския ученически парламент ще дадат старта на инициативите от кампанията с тематична среща по въпросите за чистотата на въздуха в Автоматичната измервателна станция в града. По-късно ще се отправят по пешеходната зона на града, където ще раздадат флаери, до алеята пред сградата на общината. Там младите хора ще засадят дърво. На 18 септември екоексперти, представители от Община Шумен и служители от ОДМВР – Шумен ще гостуват в ДГ “Дружба“ от 9:30 ч. и в ДГ “Щурче“ от 10:30 ч. Малчуганите от двете градини ще пресъздадат за гостите реална пътна обстановка, ще се включат в състезателна игра и ще научат за правилата при управление на велосипед. На 19 септември от 14:00 ч. в парка на град Велики Преслав ще бъде даден старта на спортен празник за учениците от СУ “Черноризец Храбър“ и ОУ „Св. Св. Кирил и Методий“. Спортната надпревара и рисуването на най-дългата рисунка на асфалт за седмицата на мобилността се осъществяват със съдействието на Община Велики Преслав. 22 септември ще бъде обявен за Ден без автомобили. Община Шумен ще затвори за движение бул. „Славянски“ – от площад „България“ до ДНА, където ще бъде обособена  зона за свободен достъп на граждани от 8:00 ч. до 20:00 ч. Демонстрация на Табата, демонстрации на майсторско управление на велосипеди, ролери, тротинетки и състезания са предвидили организаторите от РИОСВ, Община Шумен и Общинския младежки съвет.", "date": "2019.09.15", "title": "РИОСВ – Шумен ще отбележи Европейската седмица на мобилността"}
{"url": "http://www.focus-news.net/news/2019/09/15/2698910/riosv-vratsa-organizira-velopohod-po-veloaleyata-v-park-hizhata.html", "text": "РИОСВ-Враца организира велопоход по велоалеята в парк „Хижата“, съобщиха за  Радио „Фокус“ – Видин  от инспекцията. Велопоходът се организира на 20 септември по повод отбелязване на Европейската седмица на мобилността, която ще се проведе между 16 и 22 септември . Целта на инициативата е да се популяризира движението пеша и карането на велосипеди като алтернатива на придвижването с автомобили. Тазгодишната тема е „Безопасно ходене и колоездене“, а мотото на кампанията е „Върви с нас“. Инспекцията кани всички желаещи жители и гости на Враца да се включат в мероприятието, което ще започне в 14,00 ч. от входа на велоалеята, където  експерти от инспекцията ще представят накратко целта на провеждане на европейската инициатива. Освен с велосипеди желаещите могат да участват с ролери, скейтбордове или да се разходят пеша сред красивата природа на града. Преходът ще завърши при комплекс „Чайка“, където ще се проведе тематична викторина. Най-добре представилите се участници ще получат награди от инспекцията.", "date": "2019.09.15", "title": "РИОСВ - Враца организира велопоход по велоалеята в парк „Хижата“"}
{"url": "http://www.focus-news.net/news/2019/09/15/2698894/mariya-panteleeva-psiholog-kolkoto-po-dobri-sa-spomenite-na-detsata-ot-parviya-ucheben-den-tolkova-po-motivirani-sa-da-posetyat-uchilishteto-i-v-sledvashtite-dni.html", "text": "С наближаването на учебната година нараства и вълнението на децата, и напрежението на родителите. Това каза за  Радио „Фокус“ – Бургас  психологът Мария Пантелеева. „При мисълта, че започват училище те винаги са нервни и това е нормално. Всички бързат и са подложени на стрес, за да свършат всичко навреме. Независимо от това, опитайте се да избегнете хаоса и да създадете една хармонична и атмосфера без стрес у дома. Ако запазите спокойствие, това ще се отрази и на настроението на вашите деца“, каза още тя. \r\nПо думите ѝ първият учебен ден е много вълнуващ за първокласниците и техните родители. „Повечето деца очакват с нетърпение този ден, но има и деца, които трудно се сбогуват с детската градина и се адаптират по-трудно към новите условия на училищната среда. Този процес има индивидуална продължителност, която зависи не само от обективните особености на средата, но и от субективните възрастови и индивидуални възможности на детето за адаптиране“, посочи Пантелеева. \r\nСпоред нея колкото по-добри са спомените на децата от първия учебен ден, толкова по-мотивирани са да посетят училището и в следващите дни. „В първи клас децата се уморяват бързо и се нуждаят от достатъчно сън, за да бъдат добре отпочинали и концентрирани на следващия ден“, заяви специалистът. \r\nДеница ДИМИТРОВА", "date": "2019.09.15", "title": "Мария Пантелеева, психолог: Колкото по-добри са спомените на децата от първия учебен ден, толкова по-мотивирани са да посетят училището и в следващите дни"}
{"url": "http://www.focus-news.net/news/2019/09/15/2698913/natsionalnata-grafichna-izlozhba-georgi-gerasimov-shte-bade-otkrita-v-pazardzhik-na-19-septemvri.html", "text": "На 19 септември 2019 година в 18.00 часа ще се състои официалното откриване на третото издание на Националната графична изложба „Георги Герасимов” и награждаване на отличените автори, съобщиха от  Художествената галерия в Пазарджик . Експозицията представя 33 автори с 62 творби. По традиция за Национална графична изложба „Георги Герасимов”, галерията издава луксозен двуезичен каталог. Трето издание на НГИИ „Георги Герасимов” ще бъде съпътствано от изложба „Георги Герасимов – непознатият график” с избрани творби от богатото художествено наследство, което ни завеща художникът Георги Герасимов (1905-1977). Във втора зала на Художествена галерия „Станислав Доспевски“ са подредени 97 творби (графика и рисунка) на автора. Художествените произведения са създадени между 1928 и 1971 г. като са застъпени теми, по които художникът е работил през целия си живот. През май 2019 г. тази изложба гостува в Българския културен институт в град Прага.", "date": "2019.09.15", "title": "Националната графична изложба „Георги Герасимов” ще бъде открита в Пазарджик на 19 септември"}
{"url": "http://www.focus-news.net/news/2019/09/15/2698881/predsedatelyat-na-parlamenta-tsveta-karayancheva-e-pretarpyala-paten-intsident.html", "text": "Председателят на парламента Цвета Караянчева е претърпяла пътен инцидент. Това става ясно от публикация във  \"Фейсбук\"  профила на председателя на Народното събрание. \"Здравейте, приятели. Пиша тук, тъй като нямам възможност да отговоря на всички обаждания - да, претърпях пътен инцидент. Добре съм и ви благодаря за загрижеността. Имам счупена раменна става. Изказвам своите благодарности на екипа в болницата в Шумен. Доколкото съм информирана и останалите участници в катастрофата са добре\", пише Караянчева.", "date": "2019.09.15", "title": "Председателят на парламента Цвета Караянчева е претърпяла пътен инцидент"}
{"url": "http://www.focus-news.net/news/2019/09/15/2698914/sport-frantsiya-specheli-bronzovite-medali-na-svetovnoto-parvenstvo-po-basketbol.html", "text": "Баскетбол:  Франция спечели бронзовите медали от световното първенство по баскетбол за мъже в Китай, след като в малкия финал в Пекин се наложи над Австралия с 67:59. За французите това е изравнено най-добро постижение след третото им място на първенството в Испания преди 5 години. \r\nНай-резултатен в срещата за победителите бе Нандо де Коло с 19 точки. За австралийците, които за първи път в историята си достигнаха до полуфинал на световно първенство, Джо Ингълс реализира 17 точки.", "date": "2019.09.15", "title": "Спорт: Франция спечели бронзовите медали на световното първенство по баскетбол"}
{"url": "http://www.focus-news.net/news/2019/09/15/2698893/kathimerini-turskiyat-vanshen-ministar-chavushoglu-prizova-za-spokoystvie-i-normalizirane-na-otnosheniyata-mezhdu-atina-i-ankara.html", "text": "Външният министър на Турция Мевлют Чавушоглу заяви, че Атина и Анкара трябва да започнат спокойна дискусия, с която да разрешат различията си и да се въздържат от действия, които ще ескалират ситуацията, пише електронното издание на гръцкия вестник  Kathimerini . \r\nВ интервю за кипърското издание на вестника, Чавушоглу обяви, че Анкара вярва, че новото правителство на Гърция, начело с Кириакос Мицотакис ще създаде благоприятни обстоятелства за изглаждане на отношенията между двете страни.  \r\nТой заяви още, че познава премиера лично и е „приятел“ с външният министър Никос Дендиас. В резултат на това, „дискусия по всички въпроси е възможна“, според Чавушоглу. \r\nТурският министър също смята, че въпреки неразбирателствата във връзка с Егейско море и Кипър между двете страни, те все пак са развили връзки в други сфери, въпреки „провокативното“ поведение на бившия министър на отбраната на Гърция Панос Каменос.  \r\nТой повтори, че Анкара е решителна в опитите си да защитава правата на турските киприоти на достъп до ресурсите в Изключителната икономическа зона на Кипър. Никозия беше обвинена от Анкара, че едностранно обработва резервите на газ по крайбрежието на острова за сметка на турските киприоти.  \r\n„Няма да стигнем до никъде с едностранни действия, които потъпкват правата на турските киприоти“, добави още Чавушоглу. \r\n \r\n \r\n  Теодор Пенев", "date": "2019.09.15", "title": "Kathimerini: Турският външен министър Чавушоглу призова за спокойствие и нормализиране на отношенията между Атина и Анкара"}
{"url": "http://www.focus-news.net/news/2019/09/15/2698919/aktsiya-za-bezvazmezdno-kravodaryavane-shte-se-provede-v-rayon-severen-v-plovdiv.html", "text": "Акция за безвъзмездно кръводаряване ще се проведе в район „Северен“ в града.Това съобщиха за  Радио „Фокус“ – Пловдив  от Районната администрация.Плановата акция се провежда за седма поредна година, съвместно с Районен център за трансфузионна хематология, като е под мотото „Дарете кръв, подарете надежда за живот!“. Всеки, който желае, ще може да дари кръв на 16 септември, за времето от 08.30 до 13.00 часа в заседателната зала на районната администрация на бул. ”Цар Борис ІІІ Обединител”. Целта на акцията е да съхрани традицията и да се привлекат младите хора към идеята за милосърдие и човечност, които са в основата на безвъзмездното кръводаряване.", "date": "2019.09.15", "title": "Акция за безвъзмездно кръводаряване ще се проведе в район „Северен“ в Пловдив"}
{"url": "http://www.focus-news.net/news/2019/09/15/2698915/valeri-simeonov-nfsb-da-pazim-pametta-za-haytov-taka-pazim-balgarskata-duhovnost.html", "text": "„Днес сме тук, за да отбележим 100 години от рождението на най-великия съвременен българин - Николай Хайтов. Хайтов е символ, Хайтов е емблема, Хайтов е таран срещу всичко това, което руши българската народност, идентичност и духовност“. Това заяви лидерът на НФСБ Валери Симеонов днес, по време на отбелязването на годишнината от рождението на българския писател, драматург и сценарист пред паметника му в Борисовата градина в София, съобщиха от пресцентъра на  НФСБ . За да почетат паметта на Хайтов дойдоха активисти и симпатизанти на НФСБ, журналисти от ТВ СКАТ, граждани. \r\n„Това е Хайтов. А ние сме, вярвам, войници от тази армия, която върви по стъпките на Николай Хайтов и води ежедневните битки за идеалите и принципите, които той постави пред нас“, каза още Валери Симеонов.  \r\nЛидерът на НФСБ припомни, че само преди няколко дни НФСБ и ТВ СКАТ представиха в Народното събрание сборник с разкази и спомени за Николай Хайтов. „Живи разкази“, съставена от Диана Славчева съдържа малко известни досега спомени за Хайтов, излъчвани единствено по ТВ СКАТ и публикувани на страниците на изданието ѝ – в. „Десант“.  \r\nНа 16 септември предстои да бъде открита паметна плоча на Николай Хайтов в Мездра, изработена от единия от синовете му, стана ясно още по време отбелязването на годишнината.  \r\n„Да продължим да работим за увековечаване на името на Николай Хайтов, защото народната памет не е даденост – тя се постига с целенасочени и последователни действия. Да продължим да работим за България“, призова Валери Симеонов.", "date": "2019.09.15", "title": "Валери Симеонов, НФСБ: Да пазим паметта за Хайтов – така пазим българската духовност"}
{"url": "http://www.focus-news.net/news/2019/09/15/2698917/168-proverki-sa-izvarshili-ekspertite-na-regionalnata-inspektsiya-po-okolnata-sreda-i-vodite-v-plovdiv-prez-avgust.html", "text": "168 проверки са извършили експертите на Регионалната инспекция по околната среда и водите в Пловдив през август. Това съобщиха за  Радио „Фокус“ – Пловдив  от екоинспекцията. Проверени са 154 обекта, извършени са 55 планови и 113 извънредни проверки. Освен тях са извършени и 11 комплексни проверки по компоненти и фактори на околната средa, от които 4 планови. В рамките на проведения контрол са дадени 44 предписания за отстраняване на констатирани нарушения. За установени административни нарушения на Закона за опазване на околната среда и секторните закони са съставени 4 акта, от които 2 са за констатирано неизпълнение на дадени предписания. Осем са наказателните постановления, с които са наложени глоби в размер на 19 300 лева. Общо събраните суми от екоинспекцията по наложени глоби и санкции са 26 284 лева. От получените суми 18 387 лв. са разпределени и преведени на съответните общини, на чиято територия се намират санкционираните субекти. Общините, получили най-големи приходи от наложени санкции, са Садово – 55 014 лева, Стамболийски – 8 045 лева и Пловдив – 2 658 лева. През изминалия месец екоинспекторите са реагирали своевременно на 45 постъпили сигнали на „зеления телефон“ и на 13 писмени жалби. За установени нарушения на екологичното законодателство или на неизпълнение на дадени предписания са съставени актове на „Гиро ленд“ ЕООД, „Холсим кариерни материали Пловдив“ АД, „Стиросаур“ ЕООД, „Бизнеспарк Маноле” ООД и други. За периода са приложени процедури по 92 инвестиционни предложeния, планове, програми и проекти по реда на чл. 2 ал. 2 от Наредбата по оценка на съвместимостта за инвестиционни предложения, касаещи бизнеса, местната власт и държавните горски стопанства, в т.ч. и такива, с които се кандидатства по различни финансови механизми. Изготвени са и 15 становища за преценка вероятната степен на отрицателно въздействие на инвестиционни предложения, попадащи в обхвата на глава шеста от Закона за опазване на околната среда. Издадени са 7 решения за преценка вероятната степен на въздействие върху защитените зони на инвестиционни предложения, попадащи в границите на защитени зони, както и 6 регистрационни документи. В РИОСВ – Пловдив е проведен и един eекспертен екологичен съвет. Екоинспектори са взели участие в приемането на 10 обекта, участвайки в десет държавни приемателни комисии. През август екоинспекцията е била много активна и по отношение информирането на обществеността по важни въпроси. За осигуряване на обществен достъп и публичност на информацията за периода са публикувани 230 документа на интернет-страницата на институцията. Чрез медиите са разпространени 16 прессъобщения на различни теми, касаещи контролни, превантивни и информационни аспекти от дейността на институцията, предоставени са отговори на журналистически въпроси по 3 запитвания, а директорът на институцията и експерти дадоха над 10 радио- и телевизионни интервюта за национални медии по значими за обществото теми. Основният акцент е бил свързан с възникнал пожар в „Депо за неопасни отпадъци и Инсталация за биологично разграждане по закрит способ“ в с. Шишманци, общ. Раковски – от момента на възникването му РИОСВ – Пловдив е информирало ежедневно обществеността за развитието на ситуацията, включително по отношение показателите за качеството на атмосферния въздух.", "date": "2019.09.15", "title": "168 проверки са извършили експертите на Регионалната инспекция по околната среда и водите в Пловдив през август"}
{"url": "http://www.focus-news.net/news/2019/09/15/2698918/474-zayavleniya-za-otpuskane-na-pomosht-za-podpomagane-na-parvoklasnitsi-sa-podadeni-ot-semeystva-v-oblastta.html", "text": "474 заявления за отпускане на помощ за подпомагане на първокласници са подадени от семейства в областта. Това съобщи за  Радио „Фокус” – Кюстендил  Радостина Васева, директор на Регионална дирекция „Социално подпомагане” – Кюстендил. Към настоящия момент издадените заповеди за отпускане на еднократна помощ са 349, за 356 деца. От тях 158 за Община Кюстендил и 116 за Община Дупница, а издадените заповеди за отказ са 19. Останалите 106 заявления са в процес на обработка. На семействата, чиито деца са записани в първи клас на държавно или общинско училище, се отпуска еднократна помощ за покриване част от разходите в началото на учебната година, когато децата живеят постоянно в страната и не са настанени за отглеждане извън семейството. Помощта се отпуска, при условие че доходът на член от семейството е по-нисък или равен на 450 лв. Еднократната помощ се предоставя независимо от дохода на семейството за деца с трайни увреждания, деца с един жив родител и деца, настанени в семейства на роднини и близки и приемни семейства. Размерът на еднократната помощ е 250 лева. Помощта се възстановява, ако детето не постъпи в училище или не посещава редовно училище до завършване на първи клас, освен ако това е невъзможно поради здравословното му състояние. Еднократната помощ за ученици, записани в първи клас, се изплаща на два пъти, като петдесет на сто от размера на помощта се изплаща или предоставя след влизане в сила на заповедта за отпускането й, а останалият размер  се изплаща или предоставя в началото на втория учебен срок, ако детето продължава да учи. \r\nВенцеслав ИЛЧЕВ", "date": "2019.09.15", "title": "474 заявления за отпускане на помощ за подпомагане на първокласници са подадени от семейства в областта"}
{"url": "http://www.focus-news.net/news/2019/09/15/2698921/verzhiniya-lazarova-odmvr-blagoevgrad-direktorite-na-uchilishta-i-inspektorite-kam-detska-pedagogicheska-staya-osashtestvyavat-dobar-obmen-na-informatsiya.html", "text": "Директорите на училища и инспекторите към Детска педагогическа стая осъществяват добър обмен на информация. Това каза пред Радио „Фокус“ – Пирин Вержиния Лазарова, инспектор Борба с противообществените прояви на малолетни и непълнолетни в сектор „ПКП“ при ОДМВР-Благоевград. По думите ѝ целта е своевременна намеса и предотвратяване на противообществени прояви. „Преди началото на учебната година се провеждат срещи с директорите на училища, на които се обсъждат всички мерки за по-бърза реакция на МВР при възникнала необходимост“, каза още Лазарова. Тя допълни, че е предвидено през цялата учебна година да има проверки в питейните и увеселителни заведения. „Онова, за което ще се следи е дали се спазва Закона за закрила на детето и най-вече спазва ли се забраната за недопускане на малолетни и непълнолетни на такива места след 22.00 часа“, заяви Лазарова. Тя подчерта, че като цяло приоритет на полицията по линия детска престъпност е превенцията за една безопасна и успешна учебна година. \r\nЛивия НИНОВА", "date": "2019.09.15", "title": "Вержиния Лазарова, ОДМВР – Благоевград: Директорите на училища и инспекторите към Детска педагогическа стая осъществяват добър обмен на информация"}
{"url": "http://www.focus-news.net/news/2019/09/15/2698916/ministar-krasimir-valchev-shte-otkrie-uchebnata-godina-v-parva-angliyska-ezikova-gimnaziya-v-sofiya.html", "text": "На 16 септември в 9.00 часа министърът на образованието и науката Красимир Вълчев ще открие учебната година в Първа английска езикова гимназия в София. Това съобщиха от пресцентъра на  Министерството . В 10.30 часа министърът ще присъства на тържеството в НПМГ „Акад. Любомир Чакалов“.  \r\nЗаместник-министър Таня Михайлова ще открие учебната година в област Ловеч. В 8.30 часа тя ще бъде в село Александрово, в 9.15 часа ще присъства на откриването в Националната гимназия по ветеринарна медицина в Ловеч. В 10.00 часа ще бъде в ПЕГ „Екзарх Йосиф I“, а в 11.00 часа - в училище „Свети Седмочисленици“.  \r\nЗаместник-министър Деница Сачева ще участва в откриването на учебната година в 10.00 часа в 19-то СУ „Елин Пелин“ в София.  \r\nЗаместник-министър Петър Николов ще открие академичната година в Русенския университет „Ангел Кънчев“ в 10.00 часа.  \r\nГлавният секретар на МОН Албена Михайлова ще присъства на тържеството в 10.00 часа в Езикова гимназия „Васил Карагьозов“ в град Ямбол.", "date": "2019.09.15", "title": "Министър Красимир Вълчев ще открие учебната година в Първа английска езикова гимназия в София"}
{"url": "http://www.focus-news.net/news/2019/09/15/2698912/tass-poslanikat-na-sasht-v-belgrad-prizova-sarbite-da-poglednat-v-po-shiroka-perspektiva-na-bombardirovkite-ot-1999-godina.html", "text": "Напускащият посланик на САЩ в Сърбия Кайл Скот в прощалното си интервю призова сърбите да погледнат \"по-широката перспектива\" на НАТО по отношение на бомбардировките в Югославия от 1999 г. Интервю с американски дипломат беше публикувано в неделя от австрийския вестник Kurier, цитиран от  TACC . Материалът е представен без редакторска намеса и направените оценки са на ТАСС. \r\n\"Нито Сърбия, нито Съединените щати не могат да върнат времето назад. Но можем да разгледаме по-широката перспектива на 1999 г. Опитах се да припомня, че отношенията между Съединените щати и Сърбия исторически погледнато са били предимно отлични, с изключение на 90-те години и събитията по време на режима на Милошевич. Минаха 20 години оттогава, последната тенденция е да продължим напред и да подобрим отношенията си, и ние имаме много добра основа за такъв напредък \", заяви Скот. \r\n \r\n Косовският въпрос \r\n \r\nКоментирайки ситуацията в Косово и замразяването на диалога между Белград и Прищина, Скот отбеляза, че САЩ искат да възстановят диалога, застъпвайки се за премахването на стопроцентовите търговски мита, наложени от Прищина върху сръбски стоки, но не могат да оказват натиск върху косовските власти. \"Онези, които го казват (за необходимостта от натиск на САЩ върху Косово - коментар на ТАСС), не могат да приемат, че Косово е независима и суверенна държава. Не можем да насилваме нито Косово, нито Сърбия\", заяви посланикът, отбелязвайки, че споразумението между Белград и Прищина \"би било в интерес на хората на Сърбия, Косово, но и в интерес на целия регион, ЕС и САЩ\". \r\n\"Сигналът ни е ясен: Съединените щати искат Косово да премахне митата, така че диалогът с Белград да започне отново. Сега е важно Прищина да избере ново правителство, да бъдат отменени митата за стоки от Сърбия и Босна и Херцеговина и този диалог да продължи\", каза Скот. \r\n \r\n Подкрепа за европейския път на Сърбия \r\n \r\nОсвен това американският посланик изрази подкрепа за европейския път на Сърбия: „Сърбия е избрала стратегическа цел - присъединяването към ЕС, това е стратегическа цел, която САЩ подкрепят и искат да помогнат на Сърбия и нейните лидери по този път“. \r\nГоворейки за двустранните отношения между САЩ и Сърбия, дипломатът припомни, че американските „инвестиции в страната достигнаха 4 милиарда долара и благодарение на американските компании се появиха 20 хиляди работни места в различни сектори на сръбската икономика“. \r\nВ същото време Кайл Скот напомни на Белград за необходимостта „да работи по-интензивно върху развитието на върховенството на закона, ефективността на правосъдието и по-голямата свобода на медиите“. \r\n \r\n Бомбардировките на НАТО \r\n \r\nНа 24 март 1999 г. НАТО започна военна операция срещу Съюзна република Югославия. Ръководството на алианса определи \"предотвратяването на геноцида на албанското население в Косово\" като главна причина за въздушно-настъпателната операция \"Съюзна сила\". Според НАТО по време на операцията, продължила 78 дни, самолетите на страните от Алианса са извършили 38 хиляди полета, като целта на повече от 10 хиляди от тях е била да извърши бомбардировъчни атаки. \r\nСпоред военни експерти са изстреляни 3 хиляди крилати ракети, хвърлени са около 80 хиляди тона бомби, включително касетъчни бомби и обеднен уран. По сръбски данни от 3500 до 4000 души са убити в резултат на въздушните удари, около 10 хиляди са ранени, две трети от които са цивилни. \r\nСпоред сръбски експерти, през трите месеца на бомбардировките над Югославия от силите на НАТО, на територията на Сърбия са хвърлени 15 тона обеднен уран. След това страната зае първо място по брой онкологични заболявания в Европа, а през първите 10 години от момента на атентата в страната около 30 хиляди души се разболяха от рак, като от 10 до 18 хиляди от тях починаха. \r\nМатериалните щети възлизат на 100 млрд долара. Бомбардировките на петролни рафинерии и нефтохимически инсталации доведоха до заразяване на водната система на страната с токсични вещества. \r\nСпоред сръбския учен Любиша Ракич количеството обеднен уран, паднало на територията на балканските държави по време на агресията на НАТО, би било достатъчно за създаване на 170 атомни бомби, подобни на тези, които САЩ хвърлиха върху Хирошима на 6 август 1945 г. \r\n \r\n  Юлиян Марков", "date": "2019.09.15", "title": "ТАСС: Посланикът на САЩ в Белград призова сърбите да „погледнат в по-широка перспектива“  на бомбардировките от 1999 година"}
{"url": "http://www.focus-news.net/news/2019/09/15/2698924/ot-nachaloto-na-godinata-v-oblast-varna-sa-registrirani-67-tezhki-patni-proizshestviya-s-uchastieto-na-detsa.html", "text": "От началото на годината в областта са регистрирани 67 пътнотранспортни произшествия с участието на деца. Това каза в интервю за  Радио „Фокус“ – Варна  старши инспектор Драгомир Ганчев, началник на група „Пътен контрол“ при Областна дирекция на МВР. По думите му 82 деца и юноши на възраст до 17 години са присъствали по време на посочените пътни произшествия. В два от инцидентите са загинали деца, а 18 от непълнолетните са били ранени.  \r\nСпоред данните на ОДМВР през същия период на 2018 година броят на този вид тежки произшествия е с 8 по-малък, броят на загиналите и на ранените – съответно с един и с четири по-малък. „Тази положителна перспектива не бива да ни успокоява и трябва всички заедно да работим в това направление за ограничаване на предпоставките за ПТП с деца, които по принцип са една от силно застрашените групи участници в движението“, обясни старши инсп. Ганчев.  \r\nСпоред него от началото на годината досега, на територията на Варна и областта са регистрирани общо 1900 произшествия, както с пострадали, така и с материални щети. От посочената бройка – 488 са тежките катастрофи. При тях има 30 загинали и 633-ма ранени. В сравнение със същия период на предходната 2018 година броят на тежките произшествия е с 20 по-малък, броят на загиналите е 29, а ранените са с трима повече. \r\nДиана СТОЕВА", "date": "2019.09.15", "title": "От началото на годината в област Варна са регистрирани 67 тежки пътни произшествия с участието на деца"}
{"url": "http://www.focus-news.net/news/2019/09/15/2698922/ministar-ekaterina-zaharieva-shte-bade-podpisano-sporazumenie-za-satrudnichestvo-mezhdu-balgariya-i-indoneziya.html", "text": "Ще бъде подписано Споразумение за сътрудничество между България и Индонезия. Това каза вицепремиерът и министър на външните работи Екатерина Захариева в изявление пред медиите след срещата си с министъра на външните работи на Република Индонезия Рътно Марсуди, предаде репортер на  Агенция „Фокус“ . „Тази визита ще бъде придружена не само от срещи между външните министри и президент, но и от бизнес форум, на който ще се подпише Споразумение за сътрудничество между България и Индонезия. Много се радвам, че посрещам първата жена външен министър на Индонезия\", посочи Захариева. По думите ѝ след 2018 година търговията между двете страни се увеличи с 150%, а за първите месеци на 2019 година с над 300%. „Това е крайно недостатъчно според възможностите между двете държави. Както се разбрахме днес, следващото заседание на смесената икономическа комисия между двете правителства в началото на следващата година в София ще доведе до удвояване на този стокообмен в следващите години“, каза още Захариева.  \r\nТеодора ПАТРОНОВА", "date": "2019.09.15", "title": "Министър Екатерина Захариева: Ще бъде подписано Споразумение за сътрудничество между България и Индонезия"}
{"url": "http://www.focus-news.net/news/2019/09/15/2698923/sport-ispaniya-stana-svetoven-shampion-po-basketbol-pri-mazhete.html", "text": "Баскетбол: Испания победи Аржентина с 95:75 и триумфира със световната титла за втори път в историята си - 13 години след историческия първи успех на Мондиал 2006 в Япония.  \r\nВодещ реализатор за иберийците беше Рики Рубио с 20 точки. Серхио Йуй се отличи с 15 точки,  а за Аржентина Габриел Дек отбеляза  24 точки.  \r\nФранция спечели бронзовите медали от световното първенство по баскетбол за мъже в Китай, след като в малкия финал в Пекин се наложи над Австралия с 67:59.", "date": "2019.09.15", "title": "Спорт: Испания стана световен шампион по баскетбол при мъжете"}
{"url": "http://www.focus-news.net/news/2019/09/15/2698926/aktsenti-v-sutreshniya-blok-dobro-utro-balgariya-na-radio-fokus-za-16-septemvri.html", "text": "На 16 септември ще бъде поставено началото на новата учебна година в над 2400 училища, с над 700 000 ученици и с близо 60 000 първокласници у нас. В сутрешния блок „Добро утро, България на  Радио „Фокус“  ще прекрачим прага на едно от най-старите училища в страната – Хуманитарната гимназия „Св. св. Кирил и Методий“ в Пловдив. За българското образование днес ще говорим с директора на училището, което e исторически паметник на културата, Соня Киркова. \r\nОчаквано Националният съвет на БСП утвърди кандидатурата на Мая Манолова за кмет на София. Какво печели левицата с тази подкрепа? За принципите в политиката, стратегиите и позиционирането на партиите преди местния вот ще разговаряме с политолога Татяна Буруджиева. \r\nНикола Чанев е кандидатурата на ГЕРБ за кмет на Кърджали. Той обяви, че работи по самостоятелна програма за спечелването на изборите. Какво включва тя и какви са амбициите на настоящия областен управител на града, ще научим от самия него. \r\nОтново ще се върнем в клас и ще научим колко ученици ще прекрачат прага през учебната 2019-2020 година във Варна. Очаквайте подробности от Десислава Василева от Радио „Фокус“ - Варна. \r\nВ навечерието на новата учебна година сдружение ,,Артилерия-ген. Владимир Вазов“ - Плевен започва провеждането на номинации по родолюбие сред учениците. Кореспондентът ни в Плевен Виолета Кръстева ще ни разкаже повече по темата. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 16 септември с водещ Йоланда Пелова.", "date": "2019.09.15", "title": "Акценти в сутрешния блок „Добро утро, България“ на Радио „Фокус“ за 16 септември"}
{"url": "http://www.focus-news.net/news/2019/09/15/2698925/afp-izrael-odobri-izgrazhdaneto-na-novo-selishte-na-zapadniya-bryag.html", "text": "Правителството на израелския премиер Бенямин Нетаняху одобри ново селище на окупирания Западен бряг в неделя, съобщи неговият кабинет, само два дни преди извънредните общи избори, предава  AFP .  \r\nОдобрението дойде на фона на борбата между Нетаняху и основният му опонент Бени Ганц, като финалните предизборни  митинги са планирани за неделя вечерта. \r\nНетаняху се стреми да повиши избирателната активност сред дясната си база и през последните дни акцентира върху действия и обещания, които биха могли да увеличат избирателната активност. \r\nВ неделя кабинетът на Нетаняху се съгласи да превърне незаконното селище  Мевоот Йерихо в долината на река Йордан в официално селище, съобщиха от кабинета на премиера. \r\nСпоред международното законодателство всички населени места се разглеждат като незаконни, но Израел прави разлика между тези, които е одобрил, и тези, които не е. \r\nОколо 30 семейства живеят във въпросното селище, което е създадено през 1999 г. \r\nИзраелските заселници редовно изграждат домове на Западния бряг с надеждата в крайна сметка да получат одобрение от правителството като селище, което многократно се е случвало. \r\nПоследното одобрение следва обещанието на Нетаняху миналата седмица за анексиране на долината на Йордан, което представлява една трета от Западния бряг, ако той спечели изборите във вторник. \r\n \r\n  Юлиян Марков", "date": "2019.09.15", "title": "AFP: Израел одобри изграждането на ново селище на Западния бряг"}
{"url": "http://www.focus-news.net/news/2019/09/15/2698927/vazstanoveno-e-dvizhenieto-po-pat-i-7-shumen-hitrino-v-rayona-na-selo-varbak.html", "text": "Възстановено е движението по път I-7 Шумен – Хитрино в района на село Върбак. Това съобщиха от пресцентъра на  Агенция „Пътна инфраструктура“ .", "date": "2019.09.15", "title": "Възстановено е движението по път I-7 Шумен – Хитрино в района на село Върбак"}
{"url": "http://www.focus-news.net/news/2019/09/15/2698920/vzglyad-atakata-s-dronove-mozhe-da-vzrivi-svetovniya-petrolen-pazar.html", "text": "Въздушният удар на хутите с дронове върху най-важните енергийни съоръжения на Саудитска Арабия и суровите изявления на САЩ срещу Иран могат да се превърнат в нова пълномащабна война в Близкия изток. Саудитска Арабия вече призна загубата на половината от производството на петрол. Експертите прогнозират увеличение на цените на петрола над 100 долара за барел и нова глобална икономическа криза, пише руският вестник  “Взгляд“ . \r\nВ неделя Саудитска Арабия призна загубата на половината от производството си на петрол поради терористични атаки с дронове срещу петролната компания „Сауди Арамко“. Атака бе извършена срещу най-големия в света комплекс за рафиниране на нефт, както и рафинерия, в която се намира второто по големина нефтено находище на кралството. \r\n \r\nМинистърът на енергетиката на Саудитска Арабия Абдел Азиз бин Салман заяви, че производството на петрол на „Сауди Арамко“ е намаляло с 50% в резултат на атаките. Освен това, според него, „нападението доведе и до прекратяване на свързаното производство на газ в размер на около 2 милиарда кубически фута, който се използва за производство на 700 хиляди барела втечнен природен газ, което ще намали наполовина запасите на етан и втечнен природен газ “. \r\nВ същото време въобще не се говори за бързо възстановяване на производството: Телевизионният канал Al Jazeera, позовавайки се на собствени източници, заяви, че сроковете се измерват не в дни, а в седмици. \r\nПрави впечатление, че отговорността за нападението бе поета от йеменските бунтовници хути. Съединените щати обаче не вярват в тази версия и обвиняват в участие в атаките Иран. Вашингтон вече заплаши Иран със съкрушителен удар върху петролните съоръжения, което би трябвало да повлияе на \"лошото поведение\" на Техеран. \r\nМеждувременно Иран не се уплаши от заплахите на САЩ и припомни, че американските военни съоръжения са под строг контрол. По-специално командирът на военно-въздушните сили на Ислямския революционен гвардейски корпус (КСИР) Амир Али Хаджизаде каза, че става дума за две американски бази и един американски кораб. \r\n\"Базата Ал-Удейд (разположена в Катар), базата Ал-Зафра (разположена в ОАЕ) и един американски кораб в Оманския залив са под прицел и в случай на реакция от Америка, ние ще ги ударим\", каза той пред РИА Новости. \r\nЕксперти твърдят, че атаката с дронове върху саудитските петролни съоръжения е акт на война. Това може да се превърне в пълномащабен конфликт в случай на изпълнение на американски заплахи срещу Иран. Междувременно дългосрочното намаляване на производството на петрол ще доведе до по-високи цени на черното злато и тогава цената може да достигне повече от 100 долара за барел. \r\nПредседателят на Съвета по външна и отбранителна политика Федор Лукянов каза пред вестник  „Взгляд“, че ситуацията е много по-сериозна, отколкото може да изглежда. Всичко това рискува да се превърне в съвсем реална криза, каза той. \r\n„Атака на йеменски хути с помощта на десет дрона на две саудитски рафинерии сериозно подкопава енергийната сигурност в света. Ситуацията е много тревожна, защото за разлика от други случаи никой нищо не отрича. Потенциално възниква реална криза. Хутите поеха отговорност, тоест това е акт на война. Което засяга такава важна област от международния живот като глобалните доставки на петрол. Естествено, САЩ и големите държави няма да пренебрегнат това. Възможно е да възникне много опасна ситуация - не въображаема криза, а много реална “, каза политологът. \r\nВ същото време той добави, че обвиненията и заплахите от страна към Иран от САЩ вече не изненадват никого. „Обменът на такива заплахи като цяло е рутина в отношенията между САЩ и Иран. Но думите, както винаги, ще бъдат по-силни от действията, както обикновено се случва. Тръмп е известен като човек, който не обича да нанася удари. Особено тези, които наистина водят до последствия. Засега ще остане на риторично ниво. Всички обаче разбират, че може да последва опасна ескалация “, добави Лукянов. \r\nСпоред него сега би било полезно да се започне дипломатическа инициатива с цел предотвратяване на ескалация както в петролния сектор, така и в отношенията между Саудитска Арабия и Иран. \r\n\"Русия дори трябва да направи това, защото има добри отношения с Иран и Саудитска Арабия\", каза експертът. \r\nСпоред политолога всички се интересуват от устойчив петролен сектор: „САЩ не просто обещаха да компенсират„ всякакви смущения на петролния пазар “. Те могат да дадат част от своите ресурси и резерви на пазара. През последните години работим много тясно със Саудитска Арабия, за да направим пазара на петрола управляем и стабилен. И никой не се нуждае от такива форсмажорни обстоятрелства “, каза експертът. \r\nМеждувременно политическият анализатор от Института за управление на комуникациите Марат Баширов отбеляза в канала си в социалната мрежа „Телеграм“, че \"атаките с рояци от малки дронове“ ще се превърнат в най-вероятното оръжие на бъдещето срещу инфраструктурни съоръжения. „Наземните системи за противовъздушна отбрана, унищожаващи такива летателни средства, все още се развиват, а за ефективни въздушни дронове - изтребители чуваме само на някои изложби. Следователно за известно време нашите енергийни съоръжения, същата петролна индустрия, също ще бъдат застрашени. Всички те са на открито и техните опасни технологични елементи не са бронирани. Те нямат чадъри за противовъздушна отбрана и цялата защита е предназначена за физическо проникване по земя “, пише експертът. \r\nЗаместник-директорът на Института за социален анализ и прогнозиране, Владимир Назаров, заяви пред вестник „Взгляд“, че развитието на ситуацията и загубите зависят от това колко бързо Саудитска Арабия ще върне производството на същото ниво. \r\n„След няколко дни производството ще бъде много по-ниско, отколкото беше, няма от какво да се притеснявате. Защото има много големи резерви, включително в САЩ и Япония. Ако ситуацията се влоши, последиците ще бъдат сериозни “, каза експертът. \r\nНазаров отбеляза, че Вашингтон със своите заплахи срещу Иран само влошава ситуацията на петролния пазар. Изпълнението на заплахи може да повтори увеличението на цените, което се наблюдаваше по време на войната срещу Ирак. \r\n„Заплахите на САЩ могат да изострят ситуацията. Последният път, когато САЩ започнаха война срещу Ирак, цените скочиха много. Това може да се повтори, ако САЩ започнат мащабна операция срещу Иран. Невъзможно е да се оцени вероятността, това е нещо непредвидимо. \r\nДосега администрацията на Тръмп не изпълнява своите заплахи, както беше в случая със Северна Корея. И срещу Китай тяхната реторика ескалира, но ми се струва, че те просто искат да затегнат позицията си колкото е възможно повече в процеса на преговори. Те не искат да стигнат до края, а просто искат да сплашват. Да се надяваме, че същото е и по отношение на Иран, а не подготовката за война, която не може да бъде изключена “, каза политологът. \r\n \r\nАко САЩ изпълнят заплахите си, реакцията на Иран ще играе роля. Но ако те бомбардират петролни съоръжения, това ще бъде началото на войната, отбеляза експертът. \r\nДоцент Алисен Алисенов заяви пред изданието, че е нанесен мощен удар върху саудитския петролен сектор. Ситуацията обаче може да се развие в полза на Русия. Той обясни, че икономическият отговор на събитията в Саудитска Арабия е различен. Тя може да бъде разделена на реакцията на инвеститорите в краткосрочен и дългосрочен план. \r\n„Производството на петрол в Саудитска Арабия спадна след атаката. Това ще стимулира пазара за повишаване на цените. Степента, в  която производството е намалено, ще бъде много значима за петролния пазар. Заплахата от нападение върху иранските петролни съоръжения не подобрява ситуацията. Ако не друго, пазарът няма да е готов за значително увеличение на цените на петрола тъй като световната икономика се забави, търсенето спадна, няма и перспективи за растеж “, каза икономистът. \r\nВ същото време той подчерта, че намаляване на производството на петрол в Саудитска Арабия ще бъде в полза на Русия. \r\n„Това ще бъде плюс за нас в краткосрочен план, защото повишаването на цените на петрола ще увеличи натрупването на парични запаси, тъй като Централната банка активно купува чуждестранна валута за Министерството на финансите. В такъв период тези покупки могат да бъдат рекордни, това ще позволи формирането на резерви с ускорени темпове. И това може да допринесе за решението на Министерството на финансите да намали фискалната тежест, но много ще зависи от това колко е значителен ръстът на покупките “, обясни Алисенов. \r\nВ същото време експертът добави, че Съединените щати не желаят повишаването на цените на петрола, така че е малко вероятно те да нанесат удар върху иранските петролни съоръжения. Той отбеляза също, че атаката с дронове срещу Саудитска Арабия не е била случайна. \r\n„Можеше да е била планирана, за да се засили санкционният натиск срещу Иран, тъй като предишните опити на САЩ да постигнат това с помощта на световната общност не бяха особено успешни. И това събитие може вече да се превърне в повод за удар върху Иран и реакцията на Запада вече няма да е толкова сурова. Защото Западът също не иска повишаването на цените и тарифите на петрола, тъй като световната икономика се забавя, включително в еврозоната. \r\nАко бъдат нанесени удари срещу иранските петролни съоръжения, тогава цените на горивата ще нараснат бързо. Тази стъпка носи огромни рискове. Техеран ще отговори в този случай, ще има мащабен конфликт, който ще предизвика огромно увеличение на цените. Тогава ще се достигне цена, много по-висока от 100 долара за барел “, заключи експертът. \r\nНеговото мнение се споделя от анализатори и търговци от Reuters. Според експерти, след атака с дронове в Саудитска Арабия, цените могат да скочат 5-10 долара за барел в първия търговски ден. В дългосрочен план цените могат да се повишат до 100 долара за барел. \r\n \r\n  Юлиян Марков", "date": "2019.09.15", "title": "„Взгляд“: Атаката с дронове може да взриви световния петролен пазар"}
{"url": "http://www.focus-news.net/news/2019/09/15/2698886/kiril-dobrev-bsp-kandidaturata-na-maya-manolova-beshe-odobrena-ot-natsionalniya-savet-i-sam-siguren-che-tozi-model-shte-bade-uspeshen.html", "text": "Кандидатурата на Мая Манолова беше одобрена от Националния съвет и съм сигурен, че този модел ще бъде успешен. Това каза заместник-председателят на БСП и председател на Националния предизборен щаб Кирил Добрев пред журналисти, предаде репортер на  Агенция \"Фокус\" . Във връзка с критика на социалист от Варна по процедурата за номинации, Добрев коментира, че досега никой от партията не се е възползвал от правото да обжалва в съда партийно решение. \"Ние имаме контролна комисия и тя ще изрази своето становище по възраженията на друга група социалисти\", посочи още Добрев. \"Целият дебат се оформи около това кой да води листата във Варна. Да ви припомня, че г-н Гуцанов е със свалено политическо доверие и за членовете на Националния съвет категорично стана изразено мнението, че той няма как да води листата на БСП в град Варна. Кандидат за кмет ще бъде проф. Анелия Клисарова, която ще води и листата. Няма никаква драма\", посочи още Добрев. Той обърна внимание, че Гуцанов е явление в БСП, което това ръководство се е опитало да прекрати. \"Това явление е много сериозно влязло, то е като тумор в БСП. Смятам, че Националният съвет взе правилно решение\", допълни още заместник-председателят на партията.  \r\nДеница КИТАНОВА", "date": "2019.09.15", "title": "Кирил Добрев, БСП: Кандидатурата на Мая Манолова беше одобрена от Националния съвет и съм сигурен, че този модел ще бъде успешен"}
{"url": "http://www.focus-news.net/news/2019/09/15/2698929/ministar-ekaterina-zaharieva-balgariya-i-indoneziya-tryabva-da-uvelichat-satrudnichestvoto-si-v-sferite-na-visokite-tehnologii-turizma-obrazovanieto-i-morskiya-transport.html", "text": "България и Индонезия трябва да увеличат сътрудничеството си в сферите на високите технологии, туризма, образованието и морския транспорт. Това каза министърът на външните работи Екатерина Захариева в изявление пред медиите след срещата си с министъра на външните работи на Република Индонезия Рътно Марсуди, предаде репортер на  Агенция „Фокус“ . „Отношенията ни с Индонезия се развиват в дух на добро приятелство и сътрудничество повече от 60 години. България счита Индонезия като приоритетен партньор в Югоизточна Азия и за добър пример за това как различни религии могат да живеят в разбирателство, мир и толерантност. България е с около 12% мюсюлманско население и заедно с Индонезия можем наистина да изнасяме ноу-хау как успяваме да запазим мира, толерантността и разбирателството между народите и хората с различни религии“, посочи Захариева. „Считам, че това за което трябва да работим повече, е да увеличим сътрудничеството с високите технологии. Утре на бизнес форума ще има представители от София тех парк. Убедена съм, че в София тех парк индонезийският бизнес може да намери добро място и платформа и други фирми, с които да развива добро сътрудничество. Говорихме за това как можем да увеличим туристическия обмен между двете държави\", каза още тя. По думите ѝ все повече българи посещават Индонезия. „Говорихме за това как ние да подобрим визовите услуги за индонезийските граждани чрез отваряне офиси за предоставяне на услуги. Като страна член на Европейския съюз искам да уверя, че България е един от най-силните приятели на Индонезия и можете да разчитате на нас за подкрепа по европейските въпроси. От 2016 година сме в преговори за споразумение за всеобхватно икономическо партньорство и много се надявам на следващия девети кръг в края на годината наистина да има по-осезаем напредък, защото това споразумение ще подпомогне бизнеса и от двете страни – ЕС и Индонезия\", добави Захариева.  \r\n„Искам да благодаря на посолството Ви тук за много активната ви роля за увеличаване на познанията на българските граждани за културата, която Индонезия има. Двете външни министерства да подкрепят усилията за подписване на меморандуми за сътрудничество в областта на образованието и да стимулират министерствата на образованието за приключване на преговорите възможно най-бързо, както и в сферата на морския транспорт, защото българските пристанища на Черно море могат да бъдат врата на индонезийските стоки за ЕС“, допълни министър Захариева. \r\nТеодора ПАТРОНОВА", "date": "2019.09.15", "title": "Министър Екатерина Захариева: България и Индонезия трябва да увеличат сътрудничеството си в сферите на високите технологии, туризма, образованието и морския транспорт"}
{"url": "http://www.focus-news.net/news/2019/09/15/2698931/ivan-byalkov-pchelar-20-kg-ot-kosher-e-sredniyat-dobiv-na-med-v-smolyan.html", "text": "20 кг от кошер е средният добив на мед в Смолян. Това каза за  Радио „Фокус“ - Смолян  Иван Бялков, председател на Сдружение „Родопска пчела“ – Смолян. По думите му спрямо миналата и по-миналата година, тази година добивите в района на Смолян са по-добри, тъй като в предходните години е бил по 10 кг от кошер. „Причината за високите добиви, тази година е благоприятното време през летния сезон“, коментира Бялков. „Имаше както дъжд, така и слънце, както и подходящи температури, които помогнаха много, за да се хване цъфтежа на растенията и листната паша“, допълни пчеларят. \r\nТой уточни, че пчеларска година за местните пчелари започва от 1 август и оттогава започва подготовката на пчелните семейства за зимувате – пренареждане, профилактика, залагане на препарати против различните заболявания. „Този период ще продължи до края на октомври, за да се подготвят пчелните семейства за зимата, която е тежък период от живота им. Всеки уважаващ себе си и пчелите пчелар, трябва да положи усиля през месеците август, септември и октомври, за да е спокоен през зимата“, каза още Иван Бялков. \r\nНели ГЕРГЬОВСКА", "date": "2019.09.15", "title": "Иван Бялков, пчелар: 20 кг от кошер е средният добив на мед в Смолян"}
{"url": "http://www.focus-news.net/news/2019/09/15/2698930/predsedatelyat-na-parlamenta-tsveta-karayancheva-pretarpya-paten-intsident-obzor.html", "text": "Председателят на парламента Цвета Караянчева претърпя пътен инцидент. При катастрофата освен председателят на Народното събрание са пострадали още двама души. Инцидентът е станал на пътя Шумен – Силистра. Сигналът е подаден малко след 10.30 часа днес.  \r\nПо първоначални данни на  МВР  на главен път Шумен – Силистра на около 150 м след разклона за село Върбак 31-годишната водачка на лек автомобил „АУДИ А4“ на ляв завой навлязла в опесъчен участък, загубила контрол над колата и се ударила в насрещно движещ се лек автомобил. Водачите са изпробвани за алкохол, пробите са отрицателни. \r\nЦвета Караянчева коментира инцидента с публикация във  фейсбук  профила си. Тя заяви, че е в добро състояние и изказа благодарността си за загрижеността на обществото. Вследствие на инцидента Караянчева е със счупена раменна става. Председателят на Народното събрание благодари на екипа в болницата в Шумен. \r\nОт  Национална служба за охрана  съобщиха, че предстои изясняване на причините и вината за катастрофата. От службата добавиха, че благодарение на бързата и точна реакция на водача на НСО са ограничени щетите от удара. От НСО коментираха още, че причина за пътния инцидент и вината за причиняването му ще бъдат установени в рамките на текущото разследване.", "date": "2019.09.15", "title": "Председателят на парламента Цвета Караянчева претърпя пътен инцидент (ОБЗОР)"}
{"url": "http://www.focus-news.net/news/2019/09/15/2698932/pregled-na-mezhdunarodnite-novini-do-18-chasa-agentsiya-fokus.html", "text": "Външният министър на Иран Джавад Зариф заяви, че САЩ няма да успеят да сложат край на войната в Йемен като обвиняват Иран за всичко, предава  РИА Новости . \r\nПо-рано държавният секретар на САЩ Майк Помпео обвини Иран за атаките с безпилотни самолети срещу петролните рафинерии на Саудитска Арабия, която участва във военни действия в Йемен начело на арабската коалиция срещу шиитските бунтовници. Помпео обеща, че Техеран ще понесе отговорността за атаката. Иранското външно министерство отрече твърденията на държавният секретар, като нарече обвиненията „безсмислени лъжи“. \r\n„САЩ и подвластните им държави са затънали в Йемен заради илюзията, че превъзходството във въоръжението ще доведе до победа във войната. Обвиненията срещу Иран няма да сложат край на катастрофата\", написа Зариф в „Туитър“. \r\n\"След като не успя в кампанията си за \"максимален натиск\" (срещу Иран), държавният секретар на САЩ Майк Помпео премина към \"максимална измама\", добави Зариф. \r\n*** \r\n \r\n  Последните части от втората батарея от руски зенитно-ракетни системи за противовъздушна отбрана С-400 пристигнаха в турската столица Анкара, заяви министерството на отбраната на страната, предава  Anadolu Agency . \r\nTo oтбеляза, че процеса по доставката на вторите батареи е започнал на 27 август и е бил завършен днес на военновъздушната база в Мюртед.  \r\nПървата доставка беше извършена в средата на месец Юли.  \r\nВ момента исталациите на системите се извършват и турските военнослужещи се учат да използват съоръженията. Последните батарели се очаква да бъдат в операционен режим до април 2020 г. \r\n*** \r\n \r\n  Афганистански правителствени сили, подкрепени от силите за сигурност на САЩ са убили двама талибански лидери и поне 38 бойци на организацията в съвместни въздушни удари, проведени в северната и западната част на Афганистан, предава  Reuters , като се позовава на източници на правителството в Кабул. \r\nМинистерството на отбраната на Афганистан заяви, че талибанският лидер на провинция Самган е бил убит, заедно с четирима бунтовници. Местната полиция в провинция Фара съобщи, че там са били убити още 34 бойци на организацията.  \r\nСилите за сигурност в Кабул обявиха, че съвместните операции с Вашингтон ще продължат и ще бъдат насочени срещу талибански, както и срещу сили на „Ислямска Държава“ преди президентските избори в страната на 28 септември. \r\n*** \r\n \r\n  Около сто пожарникари са разположени край Лутраки  и гасят горски пожари, избухнали в близост до гръцкия курорт, разположен на 81 км западно от Атина, съобщава македонската медия  ”Макфакс“ , като се позовава на гръцки медии. \r\nСвидетели са разказали пред гръцките медии, че димът е достигнал града и че пожарът се приближава до манастира Агиос Патапиос разположен на хълмовете над курорта. \r\nДесетки хора бяха евакуирани от областта.  \r\nОт местната пожарна служба казват, че за овладяването на бедствието са изпратени повече от сто пожарникари, няколко хеликоптера и два самолета. \r\n*** \r\n \r\n  Външният министър на Турция Мевлют Чавушоглу заяви, че Атина и Анкара трябва да започнат спокойна дискусия, с която да разрешат различията си и да се въздържат от действия, които ще ескалират ситуацията, пише електронното издание на гръцкия вестник  Kathimerini . \r\nВ интервю за кипърското издание на вестника, Чавушоглу обяви, че Анкара вярва, че новото правителство на Гърция, начело с Кириакос Мицотакис ще създаде благоприятни обстоятелства за изглаждане на отношенията между двете страни.  \r\nТой заяви още, че познава премиера лично и е „приятел“ с външният министър Никос Дендиас. В резултат на това, „дискусия по всички въпроси е възможна“, според Чавушоглу. \r\nТурският министър също смята, че въпреки неразбирателствата във връзка с Егейско море и Кипър между двете страни, те все пак са развили връзки в други сфери, въпреки „провокативното“ поведение на бившия министър на отбраната на Гърция Панос Каменос.  \r\nТой повтори, че Анкара е решителна в опитите си да защитава правата на турските киприоти на достъп до ресурсите в Изключителната икономическа зона на Кипър. Никозия беше обвинена от Анкара, че едностранно обработва резервите на газ по крайбрежието на острова за сметка на турските киприоти.  \r\n„Няма да стигнем до никъде с едностранни действия, които потъпкват правата на турските киприоти“, добави още Чавушоглу. \r\n*** \r\n \r\n  Най-малко 11 души загинаха при инцидент с туристическа лодка по река Годавари в индийския щат Андхра Прадеш, предава  TACC , като се позовава на информация на индийски медии и на държавното отделение за извънредни ситуации в Индия. \r\nСпоред първоначалната информация на борда са е имало общо 61 души. Все още няма информация за причините за инцидента. \r\n*** \r\n \r\n Президентът на Сирия Башар Асад подписа указ за всеобщата амнистия в страната за престъпления, извършени преди 14 септември тази година, по-специално смъртното наказание ще бъде заменено с тежък труд, съобщи пресслужбата на сирийския лидер в неделя, цитирана от  РИА Новости \r\nСпоред указ, публикуван от сирийската агенция SANA, общата амнистия обхваща престъпления, извършени преди 14 септември 2019 г., а в някои случаи предвижда смекчаване на наказанието. \r\nНапример „смъртното наказание се заменя с доживотен тежък труд“, гласи една от разпоредбите на указа. Съответно, вместо доживотен тежък труд, тези, които попадат под амнистията, ще полагат тежък труд в продължение на 20 години, а вместо доживотен затвор осъдените ще излежат 20 години. \r\nСъщо така, според постановлението, смъртно болните осъдени, които са достигнали 75-годишна възраст към момента на подписване на постановлението, са напълно освободени от всяко наказание. Конкретни случаи ще бъдат разгледани от специално сформирани комисии. \r\nОтбелязва се, че амнистията ще засегне онези, които са избягали от правосъдието, само ако доброволно се предадат на властите в рамките на максимум три месеца от датата на публикуване на указа. \r\n*** \r\n \r\n Правителството на израелския премиер Бенямин Нетаняху одобри ново селище на окупирания Западен бряг в неделя, съобщи неговият кабинет, само два дни преди извънредните общи избори, предава  AFP .  \r\nОдобрението дойде на фона на борбата между Нетаняху и основният му опонент Бени Ганц, като финалните предизборни  митинги са планирани за неделя вечерта. \r\nНетаняху се стреми да повиши избирателната активност сред дясната си база и през последните дни акцентира върху действия и обещания, които биха могли да увеличат избирателната активност. \r\nВ неделя кабинетът на Нетаняху се съгласи да превърне незаконното селище  Мевоот Йерихо в долината на река Йордан в официално селище, съобщиха от кабинета на премиера. \r\nСпоред международното законодателство всички населени места се разглеждат като незаконни, но Израел прави разлика между тези, които е одобрил, и тези, които не е. \r\nОколо 30 семейства живеят във въпросното селище, което е създадено през 1999 г. \r\nИзраелските заселници редовно изграждат домове на Западния бряг с надеждата в крайна сметка да получат одобрение от правителството като селище, което многократно се е случвало. \r\nПоследното одобрение следва обещанието на Нетаняху миналата седмица за анексиране на долината на Йордан, което представлява една трета от Западния бряг, ако той спечели изборите във вторник.", "date": "2019.09.15", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/09/15/2698934/ministar-krasimir-valchev-apeliram-kam-roditelite-da-nauchat-detsata-si-da-uvazhavat-uchitelite-zashtoto-imame-obshta-misiya-da-napravim-detsata-znaeshti.html", "text": "Апелирам към родителите да научат децата си да уважават учителите, защото имаме обща мисия – да направим децата знаещи. Това каза министърът на образованието и науката Красимир Вълчев в предаването „120 минути“ по  bTV . „Всички образователни системи имат проблем с това да мотивират младите креативни хора, с високи образователни резултати да се включат в учителската професия. Учителската професия е една от най-съзидателните професии – професия на бъдещето. Много професии сигурно ще изчезнат през следващите десетилетия, но учителите ще останат. Няма да има машини-учители, а напротив – ще има нужда от учители на машините“, заяви той. По думите му заплащането е важно и трябва да се поддържа избора средните учителски заплати да бъдат 120% от средната за страната заплата. Вълчев посочи, че младите хора предпочитат професия с малки шансове за високи доходи, но все пак да има такива шансове. Според него учителската професия не е толкова престижна, както преди десетилетия. „Другото необходимо условие е уважението към учителя. Апелирам към всички родители да научат децата си да уважават учителите, защото учителите и родителите имат една обща мисия – да направят децата знаещи“, допълни той.", "date": "2019.09.15", "title": "Министър Красимир Вълчев: Апелирам към родителите да научат децата си да уважават учителите, защото имаме обща мисия – да направим децата знаещи"}
{"url": "http://www.focus-news.net/news/2019/09/15/2698933/ministar-ratno-marsudi-stranite-ot-tsentralna-i-iztochna-evropa-imat-ogromen-potentsial-za-satrudnichestvo-i-angazhimentat-na-indoneziya-e-da-se-podobryat-dvustrannite-otnosheniya-s-balgariya.html", "text": "България и страните от Централна и Източна Европа имат огромен потенциал за сътрудничество и ангажиментът на Индонезия е да се подобрят още двустранните отношения с България. Това каза министърът на външните работи на Индонезия Рътно Марсуди в изявление пред медиите, предаде репортер на  Агенция „Фокус“ . „Благодаря за това много приятелско посещение, което ни осигурихте в София. Това е първото посещение на индонезийски външен министър след 25 години. Никой индонезийски външен министър в този период не е посещавал София, така че беше крайно време да го направим. През 2018 година ние постигнахме увеличение от над 300 процента по отношение на търговията“, каза тя. „Увеличи се с 15% туризмът от България към Индонезия. Сигурна съм, че по-голям брой туристи ще продължават да посещават Индонезия в бъдеще\", посочи министърът. По думите ѝ стопанските връзки в частния сектор се задълбочават. „През март 2019 година Индонезия изпрати бизнес делегация в България, а през април българска бизнес делегация посети Индонезия“, обясни външният министър на Индонезия.  \r\n„По време на моето посещение аз съм придружавана от бизнесмени от различни сектори. Утре предстои бизнес форум, на който ще подновим Меморандума за развитие между индонезийския и българския партньор“, допълни Марсуди. Тя подчерта, че ще се подновят социалните и културни връзки. „Клубовете за приятелство са успешни, те работят от години. В Софийския университет имаме също партньорства и възможности за стипендии, също така и програми за обучения. Възнамеряваме да се открие един кът за индонезийско наследство в Националната галерия. Това ще стане утре“, допълни външният министър. „Имали сме много добър обмен, както по регионални, така и по международни въпроси и през следващата седмица предстои срещата на Генералната асамблея на ООН в Ню Йорк, където ще обменим информация по въпросите, които представляват интерес за страните от Южния Пасифик. Диалогът между нашите страни продължава и той е много важен както за Иноднезия, така и България“, каза още Рътно Марсуди.", "date": "2019.09.15", "title": "Министър Рътно Марсуди: Страните от Централна и Източна Европа имат огромен потенциал за сътрудничество и ангажиментът на Индонезия е да се подобрят двустранните отношения с България"}
{"url": "http://www.focus-news.net/news/2019/09/15/2698936/velizara-dobreva-asotsiatsiya-balgarska-kniga-prez-poslednite-godini-nablyudavame-traen-interes-ot-chitatelite-kam-literaturni-initsiativi.html", "text": "С радост мога да потвърдя, че през последните години наблюдаваме траен интерес от читателите и тези инициативи се утвърждават. Това каза в интервю за  Агенция „Фокус“  председателят на Асоциация „Българска книга“ Велизара Добрева. „На първо място искам да спомена, че със сигурност българската литература и книги, създадени от български автори и илюстратори, през последните години са издават все повече и намират все повече и повече читатели, което се забелязва и в тиражите, и продажбите, които регистрира статистиката“, обясни тя. Добрева допълни, че през последните години има силен превес на другия вид литература, различна от художествената, където са така наречените образователни, научнопопулярни книги, биографии, книги, които са свързани с усъвършенстване, с развитие на бизнес умения. „Това показва, че това са жанрове, които наистина интересуват българските читатели“, допълни тя.   \r\nТеодора ПАТРОНОВА", "date": "2019.09.15", "title": "Велизара Добрева, Асоциация „Българска книга“: През последните години наблюдаваме траен интерес от читателите към литературни инициативи"}
{"url": "http://www.focus-news.net/news/2019/09/15/2698939/abv-podkrepya-za-nov-mandat-kmeta-na-obshtina-balchik-nikolay-angelov.html", "text": "АБВ подкрепя за нов мандат кмета на Балчик Николай Ангелов. Това стана ясно на предизборна среща на лидера на Румен Петков с местна коалиция „АБВ – Земеделски съюз „Александър Стамболийски“ в град Балчик, съобщиха от пресцентъра на  ПП АБВ . На срещата присъстваха още настоящият кмет на Балчик и кандидат за нов мандат Николай Ангелов, областният председател на АБВ – Добрич Милко Пенчев и местният лидер на ЗС „Александър Стамболийски“ Виктор Лучиянов, както и членове на двете партии.  \r\nЛидерът на АБВ Румен Петков подкрепи Николай Ангелов и му пожела успех. Той обърна внимание на добрите резултати в Община Балчик и акцентира върху проектите, по които е работил досега кметът на Общината. Към Петков бяха отправени и редица въпроси. Темите, които вълнуваха избирателите, бяха шпионският скандал, поведението на българските евродепутати по отношение на селскостопанската политика в защита на малкия и дребен земеделски производител, проблемите с транспорта, свързани с мобилния пакет.  \r\nЕдин от акцентите на предизборната среща бе бъдещето на отношенията между България и Русия. Бе коментиран визовият режим, който ограничава достъпа до Българското Черноморие на руски туристи през летните периоди. Един от основните въпроси, които бяха поставени на срещата бе именно визите да отпаднат и да се създаде по-облекчен режим за руските граждани, тъй като голяма част от тях почиват по нашето Черноморие и община Балчик е един от основните притегателни центрове за почивка на руски туристи.  \r\nОбластният лидер на АБВ Милко Пенчев изтъкна, че Балчик е една от водещите общини в региона. Той обърна внимание, че гражданите на Балчик са разумни хора и ще направят правилния избор в лицето на Николай Ангелов. От своя страна самият Ангелов отчете, че проектите в Общината са започнали преди 3 - 4 години и направи заявка те да бъдат продължени. Част от проектите касаят инфраструктурата и културната дейност.", "date": "2019.09.15", "title": "АБВ подкрепя за нов мандат кмета на Община Балчик Николай Ангелов"}
{"url": "http://www.focus-news.net/news/2019/09/15/2698928/vmro-dpmne-sas-samnitelni-pisma-bez-podpis-i-pechat-ne-mogat-da-se-prehvarlyat-dela.html", "text": "Със съмнителни писма без подпис и печат не могат да се прехвърлят дела, заяви говорителят на ВМРО-ДПМНЕ Димче Арсовски, цитиран от македонският  “Фокус“ . \r\nВърховенството на закона и правната система се разрушават с цел Зоран Заев да създаде нова Катица на мястото на Катица Янева и по този начин да продължи преследването срещу политически опоненти, заяви Димче Арсовски, говорител на ВМРО-ДПМНЕ. \r\n„В закона няма разпоредба, че делата могат да бъдат прехвърляни току-така на прокуратурата, още по-малко, когато притежателят на предишните правомощия, специалният прокурор Катица Янева, е в ареста и със съмнителни ръчно написани писма без печат и с непотвърден подпис и да ги предава на друга важна институция от този ранг. Така не се прехвърля собственост на градина, още по-малко важни обвинителни актове“ - каза Арсовски. \r\nТой се позова и на член 60 от Закона за прокуратурата, който предвижда прокурорът да бъде отстранен от длъжност, докато е в ареста. \r\n\"Не може правните хитрини на Заев, без ново правно решение, да създават нова маша за политическо изнудване, от една страна, както и амнистия за престъпленията на това правителство, от друга страна\", заяви говорителят на главната опозиционна партия в Македония. \r\n \r\n  Юлиян Марков", "date": "2019.09.15", "title": "ВМРО-ДПМНЕ: Със съмнителни писма без подпис и печат не могат да се прехвърлят дела"}
{"url": "http://www.focus-news.net/news/2019/09/15/2698937/7-095-zayavleniya-sa-podadeni-za-otpuskane-na-pomosht-za-otoplenie-v-oblast-kyustendil.html", "text": "7 095 заявления са подадени за отпускане на помощ за отопление. Това съобщи за  Радио „Фокус” – Кюстендил  Радостина Васева, директор на Дирекция „Социално подпомагане” – Кюстендил. Издадените заповеди за отпускане на целеви помощи за отопление са 5025, а издадените заповеди за отказ – 479. Останалите 1591 заявления са в процес на обработка. Заявления за отпускане на целева помощ за отопление се подават в дирекции „Социално подпомагане“ до 31 октомври. Пълният размер на помощта за отоплителния сезон е 465,90 лева. В срок до 20 дни след подаване на декларацията се изготвя социален доклад. В 7-дневен срок от изготвянето на социалния доклад директорът на Дирекция „Социално подпомагане“ или упълномощено от него длъжностно лице издава заповед за отпускане или отказ на помощта. Заповедта се връчва в 14-дневен срок от издаването ѝ и може да бъде обжалвана пред директора на Регионалната дирекция за социално подпомагане по реда на Административнопроцесуалния кодекс. \r\nВенцеслав ИЛЧЕВ", "date": "2019.09.15", "title": "7 095 заявления са подадени за отпускане на помощ за отопление в област Кюстендил"}
{"url": "http://www.focus-news.net/news/2019/09/15/2698940/predstoyashti-mezhdunarodni-sabitiya-za-16-septemvri-agentsiya-fokus.html", "text": "*** \r\n  Среща на президентите на Русия, Турция и Иран за уреждане на конфликта в Сирия \r\n \r\n*** \r\n  Конференция за енергийните ресурси в Източното Средиземноморие \r\n \r\n*** \r\n  Среща на Жан-Клод Юнкер с британския премиер Борис Джонсън и пресконференция \r\n \r\n*** \r\n  Среща на министрите на външните работи на страните от ЕС за Брекзит \r\n \r\n*** \r\n  Годишна конференция на Международната агенция за атомна енергия (МААЕ) на ООН \r\n \r\n*** \r\n  Визита на китайския премиер Ли Къцян \r\n \r\n*** \r\n  Ежегодни военни учения с участието на 128 хиляди военнослужещи \r\n \r\n*** \r\n  Кралят приема политическите партии за търсене на изход от политическата криза \r\n \r\n*** \r\n  100 дни от началото на масовите антиправителствени протести \r\n \r\n*** \r\n  Среща на ръководството на ХДС \r\n \r\n*** \r\n  Среща на японската принцеса Како с австрийския президент Александър Ван дер Белен", "date": "2019.09.15", "title": "Предстоящи международни събития за 16 септември (Агенция \"Фокус\")"}
{"url": "http://www.focus-news.net/news/2019/09/15/2698935/tass-es-zayavi-che-atakite-v-sauditska-arabiya-zastrashvat-sigurnostta-v-rayona.html", "text": "Атаките върху съоръженията на „Сауди Арамко“  в Саудитска Арабия застрашават сигурността в региона. Това се посочва в изявление на външнополитическата служба на ЕС, разпространено в неделя в Брюксел, цитирано от  TACC . \r\n\"Атаката с дронове срещу две петролни съоръжения в Саудитска Арабия представлява реална заплаха за регионалната сигурност. В момент, когато напрежението в региона нараства, тази атака подкопава непрекъснатите усилия за деескалация и диалог. Европейският съюз отново призовава за максимална сдържаност и деескалация\", отбеляза ЕС, подчертавайки необходимостта от „установяване на факти и определяне на отговорността за нападението“. \r\nВ събота вечер предприятията на „Сауди Арамко“ в източната част на страната бяха атакувани от 10 дрона. Отговорността за това поеха йеменските бунтовници хути от движението „Ансар Аллах“. По-специално беше атакуван най-големият нефтопреработвателен комплекс в света в близост до град Абкайк, където живеят много западни специалисти, както и нефтена рафинерия в района на Хурайс, в която се намира второто по големина нефтено находище на кралството. След атаките и на двата обекта избухна силен пожар. По-късно властите заявиха, че пожарът е локализиран. \r\nДържавният секретар на САЩ Майкъл Помпео обвини Иран за участие в нападения върху петролни съоръжения в Саудитска Арабия. Според него \"няма доказателства, че атаките са били от Йемен\". От своя страна иранското външно министерство нарече твърденията на Помпео неоснователни. \r\n \r\n  Юлиян Марков", "date": "2019.09.15", "title": "ТАСС: ЕС заяви, че атаките в Саудитска Арабия застрашават сигурността в района"}
{"url": "http://www.focus-news.net/news/2019/09/15/2698942/sport-bornemut-pobedi-evartan-s-31.html", "text": "Футбол: Отборът на Борнемут победи Евъртън с 3:1в мач от петия кръг на английската Премиър лига. Головете отбелязаха Калъм Уилсън – два и Райън Фрейзър за домакините и Доминик Калвърт-Люин за гостите.  Борнемут заема осмото място във временното класиране със седем точки, а Евъртън са 11-ти също със седем точки.  \r\nОт 18:30 играят Уотфорд и Арсенал.", "date": "2019.09.15", "title": "Спорт: Борнемут победи Евъртън с 3:1"}
{"url": "http://www.focus-news.net/news/2019/09/15/2698945/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ .Информацията за трафика на граничните пунктове е към 18.00 часа. На границата със Сърбия, Северна Македония, Гърция и Румъния трафикът е нормален на всички гранични контролно-пропускателни пунктове. \r\nВъв връзка с извършване на ремонтно строителни дейности на ГКПП „Златарево“ Ви уведомяваме, че за времето от 09.09.2019г. до 14.10.2019г. движението през ГКПП „Златарево“ ще бъде затруднено. \r\nПоради извършването на ремонтни дейности на съпределния граничен пункт „Хамзабейли“ на 16.09.2019г. за времето от 09:00ч. до 14:00ч. на ГКПП „Лесово“ пропускането на леки и товарни автомобили на вход и изход ще бъде преустановено .", "date": "2019.09.15", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/09/15/2698944/22-zarazni-zabolyavaniya-sa-registrirani-v-oblast-kyustendil-za-sedmitsa.html", "text": "22 заразни заболявания са регистрирани в областта за седмица. Това съобщиха за Радио „Фокус” – Кюстендил от Регионална здравна инспекция – Кюстендил. Данните на Дирекция „Надзор на заразните заболявания” сочат, че най-много са случаите на ентероколит – 15. Установени са по един случай на туберкулоза и дизентерия, както и два случая на варицела. В рамките на седмицата има два случая на аскаридоза и един заболял от трихоцефалоза. При последните заболявания става въпрос за паразити. Това не са първите случаи от началото на годината. \r\nВенцеслав ИЛЧЕВ", "date": "2019.09.15", "title": "22 заразни заболявания са регистрирани в област Кюстендил за седмица"}
{"url": "http://www.focus-news.net/news/2019/09/15/2698941/ivan-byalkov-pchelar-nay-efektivnata-i-tselesaobrazna-upotreba-na-pchelni-produkti-e-po-tri-mesetsa-prez-esenta-i-proletta.html", "text": "Целогодишната употреба на мед и пчелни продукти е много полезна, но най-ефективната и целесъобразна е тя по три месеца през есента и пролетта. Това каза за  Радио „Фокус“ – Смолян  Иван Бялков – председател на Сдружение „Родопска пчела“. Ползата за имунната система на прополиса, пчелния прашец и пчелното млечице е доказана и все повече хора ги използват като имуностимуланти. \r\n„От прополиса се ползва 30% тинктура, която се приготвя от 30 гр прополис, разреден с 95-градусов спирт. Има технология за подготовката му и за децата се ползва така, че на колкото години е детето, то да приема по толкова капки на ден. За възрастните количеството е между 20 и 25 капки всяка сутрин на гладно, разредени в малка чаша хладка вода, половин час преди хранене. Добре е тинктурата да се взема през септември, октомври и ноември, а на пролет – през март, април и май“, уточни Бялков. \r\nТой допълни, че най-бързият и елементарен начин за употреба на пчелен прашец е една супена лъжица от него да се накисне вечерта в чаша истинско кисело мляко, сместа да се разбърка и да се остави да престои така до сутринта. Към нея може да се добави подсладител или мед и на сутринта да се консумира. „Ефектът от престоя на прашеца в киселото мляко е, че млечно-киселата ферментация разгражда ципичките на прашеца и така той се усвоява  най-добре от организма. Приемът на сухия прашец няма ефект. Това е най-елементарната рецепта, като има и още много начини за ползването му“, посочи Бялков. \r\nТой отбеляза, че пчелният мед може да се приема всеки ден, целогодишно. „Много хора ползват тези продукти постоянно, увеличават се клиентите за тях и това показва, че има ефект и хората са доволни, че по природосъобразен начин подсилват организма си“, каза още Балков. \r\nНели ГЕРГЬОВСКА", "date": "2019.09.15", "title": "Иван Бялков, пчелар: Най-ефективната и целесъобразна употреба на пчелни продукти е по три месеца през есента и пролетта"}
{"url": "http://www.focus-news.net/news/2019/09/15/2698947/bbc-zabranata-na-opasni-pestitsidi-vodi-do-namalyavane-na-samoubiystvata.html", "text": "Забраната на опасни пестициди води до намаляване на самоубийствата, предава  BBC \r\nООН призова за по-строги регулации, за да се намали достъпността на тези продукти. Шри Ланка забрани серия от пестициди в продължение на две десетилетия и отбеляза значително намаляване на броя на смъртните случаи. Но в други страни все още се предлагат някои от най-отровните пестицидни продукти, свързани със самоубийствата. Самоотравянията с пестициди намаляват наполовина в световен мащаб след 90-те години, но все още водят до смърт в предимно бедни селски общности в Азия. \r\nПрез 80-те и 90-те години в Шри Ланка имаше един от най-високите проценти на самоубийства в света, а отравянето с пестициди представляваше две трети от тези смъртни случаи. \r\nНо правителствените действия през последните две десетилетия за забрана на употребата на продуктите доведоха до спад от 70% в общата степен на самоубийства. Това предполага, че хората все още са се опитвали да отнемат живота си, но пестицидите, с които разполагат, са били по-малко смъртоносни. \r\nЗа справяне с проблемите на селскостопанската индустрия бяха въведени заместващи пестициди, но с по-ниски нива на токсичност. Има малко доказателства, че замяната на силно опасни пестициди с по-безопасни алтернативи намалява селскостопанската продукция, според Световната здравна организация (СЗО). \r\n \r\n  Юлиян Марков", "date": "2019.09.15", "title": "BBC: Забраната на опасни пестициди води до намаляване на самоубийствата"}
{"url": "http://www.focus-news.net/news/2019/09/15/2698943/ministar-krasimir-valchev-razchitame-na-balgarskite-uchiteli-da-se-spravim-s-nay-vazhnite-predizvikatelstva-dano-da-imat-silite-i-energiyata.html", "text": "Ние разчитаме на българските учители да се справим с най-важните предизвикателства, дано да имат силите и енергията да помогнат на нас като общество да се справим с тези предизвикателства. От Министерството ще се опитаме да помогнем на децата да намерят щастието си чрез образованието и училището. Това каза министърът на образованието и науката Красимир Вълчев в предаването „120 минути“ по  bTV . „Нека родителите да се чувстват щастливи заради своите деца и да ги научат да уважават учителите“, каза още той. По думите му основното ограничение е, че системата не може да бъде изключваща – целта на всяко едно училище е детето да завърши основно образование. Според него, ако можеше да се изключват ученици, тогава щеше да се подобри и дисциплината и образователните резултати. „Всяка една система трябва да направи максималното да приобщи децата, а тази зависимост от броя на учениците трябва да се допълни със зависимост от качествени критерии. Такава система обаче се постига много трудно“, обясни Вълчев. Той допълни, че се опитват да правят така наречената „оценка на добавената стойност“ чрез външните оценявания. „Дадохме повече средства за по-малките отдалечени училища, където по-трудно се мотивират учениците за учене, за тези с концентрация на проблемни деца, където трябва да се полагат много повече усилия“, добави министърът.", "date": "2019.09.15", "title": "Министър Красимир Вълчев: Разчитаме на българските учители да се справим с най-важните предизвикателства, дано да имат силите и енергията"}
{"url": "http://www.focus-news.net/news/2019/09/15/2698938/ministar-krasimir-valchev-darzhavata-izdirva-25-000-uchenitsi-predi-nachaloto-na-uchebnata-godina-a-19-000-sa-namereni-no-roditelite-im-otkazvat-da-gi-pusnat-na-uchilishte.html", "text": "Държавата издирва 25 000 ученици преди началото на учебната година, които не са открити на адресите си, а 19 000 са намерени, но родителите им отказват да ги пуснат на училище. Това каза министърът на образованието и науката Красимир Вълчев в предаването „120 минути“ по  bTV . „Над 40 000 от тези ученици вече са записани, а 4 - 5 хиляди отпаднаха предварително. В повечето случаи става въпрос за отказ от страна на родителите им да пуснат децата си на училище. Говорим за липса на отношение към образованието, културни особености, възпроизводството на неграмотността“, посочи той. По думите му основната задача на учителя е да се подготви за часа, да мотивира децата за учене и да им провери домашните. „За съжаление, живеем във времена, в които имаме мащабни предизвикателства и те са свързани с възпроизводството на неграмотността“, каза още министърът.  \r\n„Ограничихме отпускането на семейни и социални помощи при непосещение на училище, назначихме медиатори, допълнително обучение за преодоляване на образователната трудност и др. Много са факторите. Над 60 000 ще са първокласниците в страната. За между 25 - 30% от тях българският не е майчин език“, добави Вълчев.  \r\nПо темата за външното оценяване в училищата министърът посочи, че броят на тези оценявания е много по-малък в сравнение с вътрешното. „Това не е матура, външното оценяване има за цел единствено да послужи за целите на анализи. Проблемът не е, че правим външни оценявания, а че не ги използваме достатъчно за анализ и подобряване на резултатите“, допълни Вълчев.", "date": "2019.09.15", "title": "Министър Красимир Вълчев: Държавата издирва 25 000 ученици преди началото на учебната година, а 19 000 са намерени, но родителите им отказват да ги пуснат на училище"}
{"url": "http://www.focus-news.net/news/2019/09/15/2698949/d-r-igor-lazarenko-rim-varna-kasnoantichnata-i-srednovekovna-krepost-kastritsi-e-izklyuchitelno-vazhna-za-balgarskata-arheologiya.html", "text": "Късноантичната и средновековна крепост Кастрици, която се намира на територията на резиденция Евксиноград край Варна, е изключително важна за българската археология. Това каза в интервю за предаването „Съкровищница на тайните“ на  Радио „Фокус“  гл. ас. д-р Игор Лазаренко, директор на Регионалния исторически музей във Варна. „На практика крепостта е може би единственият обект, който не е бил обект на иманярски интервенции, тъй като попада в границата на княжеската, впоследствие на царската, понастоящем правителствената резиденция Евксиноград и винаги е имало охрана, която да я предпазва от такива посегателства“, обясни той. От друга страна самото място е така разположено, че няма характерните за Северното Черноморие свлачища. „Всичко останало, което е разположено на север от Кастрици, до голяма степен е унищожено от свлачищни процеси. Същото се случи в ново време с крепостта, която се е намирала на нос Галата. Тя буквално падна пред очите ни в морето. За самия средновековен град Варна, който безспорно е центърът на търговията в България тогава, нищо конкретно не можем да кажем по археологически път, тъй като за съжаление средновековният град Варна е унищожен безвъзвратно при строителството пред по-късните епохи. Самото място е обитавано многократно през новото време“, каза още археологът. Според Игор Лазаренко крепостта Кастрици е уникален обект и в друго отношение, тъй като там животът приключва без някакъв особен катаклизъм в края на 14-и и началото на 15-и век. Монетният материал, който археолозите откриват по време на разкопките, свършва до управлението на един от синовете на Баязид  І, емир Сюлейман. След 1410 година на това място не е имало трайно обитаване.  \r\nМарияна ВАЛЕНТИНОВА", "date": "2019.09.15", "title": "Д-р Игор Лазаренко, РИМ – Варна: Късноантичната и средновековна крепост Кастрици е изключително важна за българската археология"}
{"url": "http://www.focus-news.net/news/2019/09/15/2698952/predstoyashti-sabitiya-v-stranata-za-16-septemvri-agentsiya-fokus.html", "text": "*** \r\n \r\nОт 11.45 часа на „Дондуков 2“ президентът Румен Радев ще се срещне с министъра на външните работи на Индонезия Рътно Марсуди. \r\n \r\n*** \r\n \r\nОт 10.00 часа в 18 СУ „Уилям Гладстон“ президентът Румен Радев ще открие новата учебна година. \r\n \r\n*** \r\n \r\nОт 9.30 часа в Първо основно училище „Васил Левски“ в Костинброд вицепрезидентът Илияна Йотова ще открие новата учебна година. \r\n \r\n*** \r\n \r\nОт 9.00 часа в министърът на образованието и науката Красимир Вълчев ще открие учебната година в Първа английска езикова гимназия. В 10.30 часа министърът ще присъства на тържеството в НПМГ „Акад. Любомир Чакалов“.  \r\n \r\n \r\n*** \r\n \r\nОт 9.30 часа в Министерството на външните работи вицепремиерът и министър на външните работи Екатерина Захариева ще се срещне с министъра на външните работи на Кралство Норвегия Ине Сьорайде. В 09.50 часа ще започне пленарна среща между делегациите, а в 11.00 министрите ще направят изявление. \r\n \r\n*** \r\n \r\nОт 10.00 часа министърът на земеделието, храните и горите Десислава Танева ще открие академичната година в Тракийския университет. Събитието ще се състои във Форума на университета в Студентски град. \r\n \r\n*** \r\n \r\nОт 11.00 часа министърът на културата Боил Банов ще открие новата учебна година в Националния учебен комплекс по култура с лицей за изучаване на италиански език и култура в кв. „Горна баня“. \r\n \r\n \r\n*** \r\n \r\nОт 9.00 часа кметът на София Йорданка Фандъкова ще присъства на откриването на учебната година в Първа Английска гимназия и 112 основно училище „Стоян Заимов“ на бул. „Александър Дондуков“ 60. \r\n \r\n*** \r\n \r\nОт 9.00 часа началникът на политическия кабинет на министъра на културата Ваня Бедрова ще даде старт на новата учебна година в Националното училище за изящни изкуства „Илия Петров”. \r\n \r\n*** \r\n \r\nОт 10.00 часа заместник-министърът на културата Амелия Гешева ще приветства учителите, родителите и учениците в Националното училище за танцово изкуство. \r\n \r\n*** \r\n \r\nОт 10.00 часа зам.-министърът на културата Румен Димитров ще поздрави учителите, родителите и учениците в Националната гимназия за приложни изкуства „Свети Лука“. \r\n \r\n*** \r\n \r\nОт 10.00 часа лидерът на БСП – София Калоян Паргов и общински съветници от левицата в Столичен общински съвет ще се включат в тържествата по случай първия учебен ден. Калоян Паргов ще участва в празника на Втора английска гимназия „Томас Джеферсън“ в ж.к. „Стрелбище“ на ул. „Траяновa врата“ 26. Иван Таков ще присъства на тържеството в 134-то СУ „Димчо Дебелянов“ на ул. „Пиротска“ 78. Николай Николов ще е в 19-о СУ „Елин Пелин“ на ул. „Яков Крайков“ 16. Альоша Даков ще се включи в откриването на учебната година в 119-о СУ „Акад. Михаил Арнаудов“ на ул. „Латинка“ 11. Борис Цветков ще бъде на първия учебен ден в 133-то „А. С. Пушкин“ на ул. „Цар Иван Шишман“ 1. \r\n \r\n*** \r\n \r\nОт 10.30 часа парламентарният секретар на Министерство на културата Весела Щерева ще присъства на откриването на учебната година в Националната професионална гимназия по полиграфия и фотография.  \r\n \r\n \r\n*** \r\n \r\nОт 14.20 часа в Национална галерия „Квадрат 500“ министър Боил Банов и министърът на външните работи на Индонезия Н. Пр. Ретно Марсуди ще открият индонезийска представителна колекция. \r\n \r\n*** \r\n \r\nОт 10.00 часа заместник-министърът на образованието и науката Деница Сачева ще участва в откриването на учебната година в 19-то СУ „Елин Пелин“. \r\n \r\n*** \r\n \r\nОт 10.00 часа в София хотел Балкан ще се състои Българо-индонезийски бизнес форум с участието на министъра на външните работи на Република Индонезия Н. Пр. Ретно Марсуди. \r\n \r\n*** \r\n \r\nОт 11.00 в Голямата зала на Руския културно-информационен център ще се състои Международна конференция и среща на съучениците на Ивановския интернационален детски дом (Интердом), в която ще вземат участие над 100 випускника от Австрия, Азербайджан, България, Канада, Китай, Конго, Еквадор, Германия, Гърция, Хондурас, Кения, Латвия, Мексико, Молдавия, Русия, Словения, Испания, Великобритания и САЩ.  \r\n \r\n*** \r\n \r\nОт 11.00 часа в аула „Максима“ на Национална спортна академия „Васил Левски” тържествено ще бъде открита учебната 2019/2020 година. \r\n \r\n*** \r\n \r\nОт 11.30 часа на терасата на етаж 8 на НДК ще се състои пресконференция на открито за представяне на откриващия български филм и премиерните заглавия от програмата на Киномания.  \r\n \r\n*** \r\n \r\nОт 18.00 часа в Мраморното фоайе на Столична библиотека ще се проведат концерт с участието на проф. Йосиф Радионов (цигулка) и изложба на художника Андрей Михайлов под надслов „София, моя любов!“. Те са посветени на празника на София - 17 септември.  \r\n \r\n*** \r\n \r\nОт 19.00 часа в Централния военен клуб ще се състои концерт на Камерен ансамбъл „Софийски солисти  \r\n \r\n*** \r\n \r\nОт 19.00 часа в Дома на киното ще се състои премиера на филма „Съ нами Богъ“ . \r\n \r\n*** \r\n \r\nОт 9.30 часа на пл. „Никола Вапцаров” кметът на Общината Георги Икономов ще приветства учениците по повод новата учебна година. \r\n \r\n*** \r\n \r\nОт 9.00 часа кметът на Община Благоевград д-р Атанас Камбитов ще открие новата учебна 2019/2020 година в ПГСАГ „Васил Левски“. В 10.00 часа кметът ще поздрави учители и ученици в V СУ „Георги Измирлиев“. \r\n \r\n*** \r\n \r\nОт 8.30 часа до 9.30 часа в района на СУ „Св. св. Кирил и Методий“ и ОУ „Александър Георгиев – Коджакафалията“ приказни герои ще помагат на учениците да пресичат пешеходните пътеки в близост до учебните заведения. От 9.00 часа до 11.30 часа в двора на ОУ „Елин Пелин“ в к-с „Меден рудник“ служители на „Пътна полиция“, Българския червен кръст и Сдружение „SOS – ПТП“ ще запознаят учениците с правилата за безопасно движение по пътищата и оказването на първа долекарска помощ. Събитията са част от програмата на Европейската седмица на мобилността, която ще се проведе от 16 до 22 септември в Бургас. \r\n \r\n*** \r\n \r\nОт 9.00 часа във Факултета по медицина на Университет „Проф. д-р Асен Златаров“ на официалното откриване на учебната година ще присъстват кметът Димитър Николов и зам.-кметът по здравеопазване, социални дейности и спорт д-р Лорис Мануелян. \r\n \r\n*** \r\n \r\nВ 09.00 часа в ОУ „П. К. Яворов“ зам.-кметът по образование и култура Йорданка Ананиева ще присъства на откриването на учебната година. \r\n \r\n*** \r\n   \r\nОт 09.00 часа в ППМГ „Академик Никола Обрешков“ зам.-кметът по финанси, бюджет и икономически дейности Красимир Стойчев ще открие учебната година. \r\n \r\n*** \r\n \r\nОт 09.00 часа в ОУ „Васил Априлов“ зам.-кметът по европейски политики и околна среда Руска Бояджиева ще открие учебната година.  \r\n \r\n*** \r\n \r\nОт 09.00 часа в Професионалната гимназия по строителство, архитектура и геодезия „Кольо Фичето” – Бургас зам.-кметът по строителство, инвестиции и регионално развитие Чанка Коралска ще открие учебната година. \r\n \r\n*** \r\n \r\nВ 09.30 часа в Професионалната гимназия за чужди езици „Васил Левски“ зам.-кметът по образование и култура Йорданка Ананиева ще присъства на откриването на новата учебна година. \r\n \r\n*** \r\n \r\nОт 10.00 часа кметът Димитър Николов ще присъства на тържеството  по случай откриването на новата учебна година в Професионалната гимназия по механоелектротехника и електроника. \r\n \r\n*** \r\n \r\nОт 10.30 часа в централата на ГЕРБ на ул. „Конт Андрованти“ 5 ще се проведе приемна на народния представител от ГЕРБ Иван Вълков. \r\n \r\n*** \r\n \r\nОт 12.00 часа в затвора в Дебелт ще се проведе официална церемония по откриване на учебната година за лишените от свобода. \r\n \r\n*** \r\n \r\nОт 14.00 часа в училището към Затворническо общежитие „Дебелт“ заместник-министърът на правосъдието проф. Николай Проданов ще открие новата учебна година. \r\n \r\n*** \r\n \r\nОт 16.00 часа във филиала на Националната художествена академия кметът Димитър Николов ще открие новата академична година. \r\n \r\n*** \r\n \r\nОт 10.00 часа в двора на Медицински университет – Варна ще се състои празнична церемония за откриването на новата академична година. \r\n \r\n*** \r\n \r\nОт 14.30 часа в клуба на ВМРО - Варна на ул. „Цар Симеон“ 26 министърът на отбраната на Република България и председател на ВМРО - БНД Красимир Каракачанов ще представи кандидата за кмет на Варна за предстоящите местни избори, подкрепен от ВМРО - БНД. \r\n \r\n*** \r\n \r\nОт 8.30 часа кметът Даниел Панов ще открие учебната година в ОУ „Патриарх Евтимий“. В 8.45 часа Панов ще бъде в ОУ „Бачо Киро“. От 9.00 часа той ще присъства в ПМГ „Васил Друмев“. От 10.00 часа кметът ще открие учебната година в СУ „Емилиян Станев“. \r\n \r\n*** \r\n \r\nОт 12.00 часа в парковото пространство край паметника „Майка България“ кметът Даниел Панов ще открие изложбата „Десет причини да остана в моето Велико Търново“.  \r\n \r\n*** \r\n \r\nОт 9.00 часа кметът на Община Видин Огнян Ценков ще присъства на тържеството по случай откриването на новата 2019/2020 учебна година в СУ „Цар Симеон Велики“. То ще се състои в ОУ „Отец Паисий“ (бившето II-ро). В 10.00 часа ще поздрави учениците и учителите в ППМГ „Екзарх Антим I“. \r\n \r\n*** \r\n \r\nОт 8.30 часа кметът на Община Враца Калин Каменов ще открие новата учебна година в НУ „Св. Софроний Врачански“. В 09.00 часа той ще присъства на тържеството в ППМГ „Акад. Иван Ценов“, а в 09.30 часа – в СУ „Христо Ботев“. От 10.00 часа кметът ще бъде в ДГ „Европейчета“, от 10.30 часа в СУ „Васил Кънчов“, а в 11.00 часа – в Професионална техническа гимназия „Н. Й. Вапцаров\". \r\n \r\n*** \r\n \r\nОт 10.00 часа в двора на МУ - Варна ще се проведе тържествено откриване на новата академична година.  \r\n \r\n*** \r\n \r\nОт 17.00 часа в храм „Св. Софроний Врачански” ще пристигне честната глава на св. Климент Охридски и с това ще започнат честванията по повод 280-та годишнина от рождението на светеца, 225-та годишнина от ръкоположението му за епископ и 55-та годишнина от неговата канонизация. Честната глава ще бъде посрещната от Врачанския митрополит Григорий, след което ще бъде отслужено празнично вечерно богослужение. \r\n \r\n*** \r\n \r\nОт 19.30 часа в района на бившата казарма ще бъде открит традиционният есенен панаир в Гоце Делчев. \r\n \r\n*** \r\n \r\nОт 09.30 часа кметът на Община Дупница ще бъде гост на откриването на новата учебна година в Основно училище „Климент Охридски”.  \r\n \r\n*** \r\n \r\nОт 09.00 часа кметът на Община Кюстендил Петър Паунов ще открие новата учебна година в ПМГ „Професор Емануил Йорданов”.   \r\n \r\n*** \r\n \r\nОт 10.00 часа кметът на Община Кюстендил Петър Паунов ще открие новата учебна година в Основно училище „Паисий Хилендарски”.  \r\n \r\n*** \r\n \r\nОт 8.30 часа заместник-министърът на образованието и науката Таня Михайлова ще открие новата учебна година в село Александрово. В 9.15 часа тя ще присъства на откриването в Националната гимназия по ветеринарна медицина в Ловеч. В 10.00 часа Михайлова ще бъде в ПЕГ „Екзарх Йосиф I“, а в 11.00 часа - в училище „Свети Седмочисленици“. \r\n \r\n*** \r\n \r\nОт 16.30 часа пред сградата на Община Нова Загора ще се проведе протест срещу обгазяване от инсталация за биогаз на фирма „Енерджи 2“ ООД – част от групата ГРАДУС.  \r\n \r\n*** \r\n \r\nОт 8.00 часа в храма „Св. Иван Рилски“ ще се състои молебен и водосвет за успех и благополучие на учениците през новата учебна година. \r\n \r\n*** \r\n \r\nОт 8.30 до 13.00 часа в район „Северен“ ще се проведе акция за безвъзмездно кръводаряване. Всеки желаещ може да дари кръв в заседателната зала на Районната администрация на бул. „Цар Борис ІІІ Обединител”. \r\n \r\n*** \r\n \r\nОт 9.15 часа в зала 1 на Апелативния съд ще се състои заседание по дело, образувано след протест на Прокуратурата срещу присъда на Окръжен съд – Пловдив, с която главният архитект на Община Асеновград К. А. и бизнесменът М. З. са признати за невинни по обвинение за подкуп.  \r\n \r\n*** \r\n \r\nОт 10.00 часа в зала 1 на Апелативния съд ще се състои заседание по дело, образувано след протест на Окръжна прокуратура - Хасково срещу оневиняването на ирански гражданин, обвинен за трафик на близо 156 килограма суров морфин на обща стойност над  5.7 милиона лева. \r\n \r\n*** \r\n \r\nОт 10.30 часа зам.-министърът на земеделието, храните и горите Янко Иванов ще открие академичната година в Аграрния университет в града. \r\n \r\n*** \r\n \r\nОт 10.30 часа в СУ „Димитър Матевски“ в жк. „Тракия“ заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ Зорница Русинова ще открие новата учебна година. \r\n \r\n*** \r\n \r\nВ 11.00 часа в зала 5 на Окръжния съд ще се проведе заседание по делото срещу Илия Ст., обвинен за убийството на научен сътрудник в Институт по растителни генетични ресурси гр. Садово. Убийството е извършено по особено мъчителен начин за убития и с особена жестокост. \r\n \r\n*** \r\n \r\nВ 11.00 часа, в пресклуба на БТА  ще се състои пресконференция на ПП „Свобода“. Лидерът ѝ Ивайло Дражев ще обяви кандидатът за кмет на Пловдив и водач на листата за общински съветници. \r\n \r\n*** \r\n \r\nВ 11.00 часа в АМТИИ „Проф. Асен Диамандиев“ ще се открие тържествено 56-ата си учебна година.   \r\n \r\n*** \r\n \r\nОт 13.30 часа в зала 1 на Апелативния съд ще се проведе заседание по делото срещу трима мъже, обвинени за контрабанда на 103 килограма хероин през ГКПП „Капитан Андреево“. \r\n \r\n*** \r\n \r\nОт 13.30 часа в Пловдивския университет ще бъде представена новата магистърска програма „Киберсигурност“ на университета. \r\n \r\n*** \r\n \r\nВ 14.45 часа в зала 2 на Районния съд ще се проведе заседание по делото срещу Красимир Ф., който към инкриминирания период е изпълнителен директор на „Кариери“ АД - Пловдив, и синът му Петър Ф., обвинени в причиняване на имотна вреда на 5 дружества. \r\n \r\n*** \r\n \r\nВ 15.00 часа в зала 1 на Районния съд ще се проведе заседание по делото срещу Кристиян К., обвинен за това че спомогнал на Антония Л., извършила престъпления, да избегне наказателно преследване. \r\n \r\n*** \r\n \r\nОт 18.30 часа до 19.45 часа пред сградата на Окръжната прокуратура на площад „Съединение“ ще се проведе протест.  \r\n \r\n*** \r\n \r\nОт 10.00 часа заместник-министърът на образованието и науката Петър Николов ще открие новата академична година в Русенския университет „Ангел Кънчев“. \r\n \r\n*** \r\n   \r\nОт 9.00 часа в училищата в община Силистра ще се състои тържествено откриване на новата учебна година. \r\n \r\n*** \r\n \r\nОт 8.30 часа кметът Живко Тодоров ще присъства на тържеството по случай новата учебна година в СУ „Иван Вазов“. В 9.30 часа той ще открие учебната година в СУ „Железник“. От 10.30 часа ще се включи в церемонията за началото на новата академична година в Тракийския университет, а от 11.30 часа и в откриването на многофункционалната спортна зала „Арена Академика“ в университета. \r\n \r\n*** \r\n \r\nОт 9.00 часа в шест старозагорски училища - НУМСИ „Христина Морфова“, Начално училище „Кольо Ганчев“, СУ „Иван Вазов“, СУ „Васил Левски“, 6-то ОУ „Св. Никола“ и 4-то ОУ „Кирил Христов“, ще се проведе акцията по раздаване на учебни тетрадки по родолюбие. \r\n \r\n*** \r\n \r\nОт 9.30 часа за,-кметът по образование Иванка Сотирова ще бъде гост на Девето основно училище „Веселин Ханчев“ по повод откриването на новата учебна година. Тя ще посети и Детска градина „Мечо Пух“ в 10.30 часа. \r\n \r\n*** \r\n \r\nОт 9.30 часа зам.-кметът инж. Янчо Калоянов ще открие учебната година в Професионална гимназия по строителство, архитектура и геодезия „Любор Байер“ \r\n \r\n*** \r\n \r\nОт 13.00 часа в зала 203 на Община Стара Загора кметът Живко Тодоров ще подпише Споразумение за сътрудничество с Регионалния съвет на КНСБ. \r\n \r\n*** \r\n \r\nОт 18.30 часа в зала „Байер“ ще бъде открита юбилейната изложба на Сашо Сандев „Времето“. \r\n \r\n*** \r\n \r\nОт 19.00 часа в Драматичния театър ще бъде представен спектакълът „Прелестите на изневярата“  на Драматичен театър „Гео Милев“.  \r\n \r\n*** \r\n   \r\nОт 9.30 часа ще се състои официалното откриване на новата учебна година в СУ „Сава Добропродни“.  \r\n  \r\n***  \r\n   \r\nОт 10.00 часа ще се състои тържествено откриване на учебната година в Профилирана езикова гимназия „Н.Вапцаров“.  \r\n \r\n***   \r\n   \r\nОт 13.00 часа в офиса на БТА-Шумен Демократична България - Шумен ще представи кандидата си за кмет за Община Шумен.  \r\n   \r\n*** \r\n   \r\nОт 13.30 часа в залата на Областния информационен център Научно-образователния център за наука, технологии, инженерство, математика и изкуства „СТЕАМ“ – Шумен и участниците в инициативата за създаване на туристическата атракция – дендрологичен маршрут „Шумен – зеленият град“ ще дадат брифинг. \r\n \r\n*** \r\n \r\nОт 18.30 часа на площад „Кристал“ ще се проведе дефиле, с което ДКТ „Васил Друмев“ ще открие 164-ия си сезон.  \r\n \r\n*** \r\n \r\nОт 9.00 часа кметът на Ямбол Георги Славов ще бъде гост на откриването на новата учебна година в ОУ „Любен Каравелов“. От 13.30 часа кметът ще сподели празненството по повод първия учебен ден и в ПГ „Васил Левски“. \r\n \r\n*** \r\n \r\nОт 10.00 часа главният секретар на Министерството на образованието и науката Албена Михайлова ще присъства на тържеството за откриване на новата учебна година в Езикова гимназия „Васил Карагьозов“.", "date": "2019.09.15", "title": "Предстоящи събития в страната за 16 септември (Агенция „Фокус“)"}
{"url": "http://www.focus-news.net/news/2019/09/15/2698955/sport-dunav-ruse-i-slaviya-zavarshiha-00.html", "text": "Футбол: Отборите на Дунав Русе и Славия завършиха 0:0. След равенството Славия заема осмото място във временното класиране с десет точки, а Дунав са десети с девет точки. В следващия кръг Славия приема Левски в най-старото столично дерби, а Дунав  гостува на Ботев Враца. \r\nВ 20:15 играя Левски и Черно море.", "date": "2019.09.15", "title": "Спорт: Дунав Русе и Славия завършиха 0:0"}
{"url": "http://www.focus-news.net/news/2019/09/15/2698951/mariya-zaharova-sasht-tryabva-da-se-izvinyat-i-da-platyat-kompensatsii-na-postradalite-ot-bombardirovkite-v-yugoslaviya.html", "text": "„САЩ трябва да се извинят за бомбардировките над Югославия през 1999 г. и да платят обезщетение на близките на починалите и ранените. Това мнение изрази в неделя официалният представител на руското външно министерство Мария Захарова, цитирана от  TACC . \r\n\"Но всъщност, Щатите първо трябва да се извинят на бомбардираните,  да платят обезщетение за убитите, както и за ранените и загубили здравето си поради използването на боеприпаси с обеднен уран. И едва тогава, създавайки правилна, а не бомбено-токсична основа, да призовават за „движение напред “, написа тя на страницата си в социалната мрежа „Фейсбук“ \r\nТака Захарова коментира думите на напускащия посланик на САЩ в Белград Кайл Скот, който каза, че сърбите трябва да разглеждат събитията през 1999 г. от „по-широка перспектива“ и ги призова да подобрят отношенията със САЩ. \r\n \r\n  Юлиян Марков", "date": "2019.09.15", "title": "Мария Захарова: САЩ трябва да се извинят и да платят компенсации на пострадалите от бомбардировките в Югославия"}
{"url": "http://www.focus-news.net/news/2019/09/15/2698950/nimh-utre-shte-bade-slanchevo-s-maksimalni-temperaturi-mezhdu-27-i-32.html", "text": "През нощта ще бъде ясно. Ще духа слаб юг-югозападен вятър. Минималните температури ще са между 10° и 15°. Утре ще бъде слънчево, около и след обяд над Източна България с разкъсана висока облачност. Ще духа слаб вятър, предимно от запад-северозапад. Максималните температури ще са между 27° и 32°. Атмосферното налягане ще се понижи, но ще се задържи по-високо от средното за месеца. Това съобщи за  Агенция „Фокус”  дежурният синоптик Виктория Клещанова от  Националния институт по метеорология и хидрология (НИМХ) .    \r\nПо Черноморието ще бъде слънчево, около и след обяд с разкъсана висока облачност. Максималните температури ще бъдат между 24° и 27°. Температурата на водата е 24-25°. Вълнението на морето ще бъде  2-3 бала.   \r\nНад планините ще бъде предимно слънчево. Ще духа слаб до умерен запад-северозападен вятър. Максималната температура на височина 1200 метра ще е около 22°, на 2000 метра – около 14°. \r\nВъв вторник ще остане предимно слънчево. В Дунавската равнина вятърът от запад-северозапад временно ще се усили. Максималните температури в по-голямата част от страната ще бъдат между 28° и 33°. В средата на седмицата над страната ще премине студен атмосферен фронт и температурите чувствително ще се понижат. В сряда денят ще започне със слънце, но от от север-северозапад облачността ще се увеличи и до края на деня на отделни места в Северна България ще превали. Вятърът отново ще се усили и в Северозападна България температурите ще се понижат, но в по-голямата част от страната все още ще са високи. През нощта срещу четвъртък и в четвъртък ще преобладава облачно време, на места с превалявания от дъжд, в отделни райони е възможно и да прегърми. Студеният въздух ще обхване цялата страна и максималните температури ще са от 16°-18° в североизточните райони до 23°-25° в крайните югозападни.", "date": "2019.09.15", "title": "НИМХ: Утре ще бъде слънчево с максимални температури между 27° и 32°"}
{"url": "http://www.focus-news.net/news/2019/09/15/2698953/kmetat-na-obshtina-pernik-vyara-tserovska-shte-otkrie-novata-uchebna-godina-v-uchilishteto-v-selo-kladnitsa-i-v-suriche-dr-petar-beron.html", "text": "Кметът на Община Перник Вяра Церовска ще открие новата учебна година в училището в село Кладница в 9 часа и в СУРИЧЕ \"Д.р Петър Берон\" в 10 часа. Това съобщиха от пресцентъра на  Общината . На 16 септември от 8 часа ще започне новата учебна година с общ молебен и водосвет. Ритуалът за успех и благополучие  на всички ученици, учители, родители и жители на града ще бъде в храма „Св. Иван Рилски“.", "date": "2019.09.15", "title": "Кметът на Община Перник Вяра Церовска ще открие новата учебна година в училището в село Кладница  и в СУРИЧЕ \"Д.р Петър Берон\""}
{"url": "http://www.focus-news.net/news/2019/09/15/2698954/mariya-panteleeva-psiholog-osobeno-vazhno-e-da-se-pomaga-na-parvoklasnika-no-ne-i-roditelite-da-napisvat-domashnite.html", "text": "Всеки родител мечтае детето му да си подготвя домашните бързо и самостоятелно, но реалността често е различна. Особено важно е да се помага на първокласника, но не и родителите да написват домашните. Това каза за  Радио „Фокус“ – Бургас  психологът Мария Пантелеева. „Помогнете на детето чрез преформулиране на условието и задачата, насочвайте го към допуснатите грешките, без да ги поправяте сами, отговаряйте на въпросите му. За да му помогнете  да развие самостоятелност е необходимо търпение. Бъдете максимално последователни и в същото време насърчавайте детето“, каза още Пантелеева и добави, че не трябва да се сравняват децата едно с друго. „Обърнете внимание на индивидуалността на вашето дете, за да разшири своите интелектуални, творчески, умствени и социални умения. Подчертавайте неговите положителни страни, хвалете го честно за постиженията и компетентностите му. Показвайте солидарност, като вземете сериозно коментарите и критиките му по различни теми“, посочи специалистът. Според думите ѝ родителите трябва да знаят, че детето има нужда от ясни правила, от здравословно самочувствие и независимо от училищните резултати, то е обичано от своите родители. „Този период е труден както за децата, така и за техните родители и учители. Затова е важно да се познават някои от неговите особености, за да бъде подкрепен ученикът.  Но с много обич от страна на родителите, познаване на възрастовите особености от страна на учителите и ясни правила у дома и в училище, детето може успешно да се адаптира към училищния живот“, коментира психологът. \r\nДеница ДИМИТРОВА", "date": "2019.09.15", "title": "Мария Пантелеева, психолог: Особено важно е да се помага на първокласника, но не и родителите да написват домашните"}
{"url": "http://www.focus-news.net/news/2019/09/15/2698946/aleksis-tsipras-gord-sam-s-dogovora-ot-prespa-zapazihme-gratskiya-harakter-na-kulturnoto-nasledstvo-na-makedoniya.html", "text": "Лично аз съм много горд с Договора от Преспа, договор, който ще остане в историята, заяви лидерът на гръцката опозиционна партия СИРИЗА Алексис Ципрас, отговаряйки на пресконференция в рамките на международния панаир в Солун, цитиран от кореспондента на Македонската информационна агенция (МИА) и македонското електронно издание  “МКД“ \r\nБившият гръцки премиер коментира политическата цена, казвайки, че въпреки че е огромна, той не се колебае и се гордее, че е направил това, тъй като това е крачка напред за Гърция и за укрепване на доверието в страната, съобщава кореспондентът на МИА от Солун. \r\n\"Споразумението от Преспа е споразумение, което ще остане  в историята. Аз лично съм много горд с него, два пъти горд, защото не отстъпих въпреки очевидната политическа цена, която бих платил, след като видях абсолютно лицемерната позиция на тогавашния опозиционен лидер. Два пъти съм горд. Веднъж съм горд, че разсякох Гордиевия възел във външната ни политика, поставяйки основите и предпоставките за мир и добросъседство, като създадох съюзник, който за съжаление имахме като враг срещу нас в предишни години. Ние запазихме гръцкия характер, културното наследство на Македония “, каза Ципрас. \r\nПо отношение на реакциите на гражданите, особено от северната част на страната, бившият гръцки премиер ги призова да седнат и да помислят трезво дали Гърция с Договора от Преспа спечели или загуби позиции, особено дали страната спечели или загуби, когато спечели съюзник в регионът не е оставил отворена вратата за, както каза Ципрас, „трети страни да играят решаваща роля в Балканския регион, и по-специално на границата“. Успоредно с това той отново критикува „Нова демокрация“ за лицемерната им позиция по сделката. \r\n„Нека седят трезво и като цяло направят собствени изводи за онази лицемерна позиция, лицемерието на тогавашната опозиция, която говореше за предателство, и сега казва за тази иначе „коварна сделка“, че не само ще се придържа към нея, но и ще следи за нейното изпълнение, както Дора Бакояни каза. Нека всички стигнат до заключение за това кое е популизъм и кое не е популизъм “, каза Ципрас на днешната пресконференция в Солун, отговаряйки на въпрос на журналист. \r\n \r\n  Юлиян Марков", "date": "2019.09.15", "title": "Алексис Ципрас: Горд съм с договора от Преспа, запазихме гръцкия характер на културното наследство на Македония"}
{"url": "http://www.focus-news.net/news/2019/09/15/2698948/karlos-kontrera-zasega-az-sam-vodach-na-listata-na-vmro-ne-e-zadalzhitelno-balotazhat-da-e-mezhdu-dve-zheni.html", "text": "Карлос Контрера, общински съветник от ВМРО, разговаря с Илиана Беновска в седмичното обзорно политическо предаване „Беновска пита“ по Канал 3 и Радио К2, съобщиха от екипа на  предаването . Той заяви позиции по следните теми \r\n  \r\n Кандидатурата на Сидеров за кмет на София \r\nИлиана Беновска покани Карлос Контрера в студиото и го представи като младата надежда, но вече утвърден политик в централното ръководство на ВМРО. Първият й въпрос към него бе във връзка с това, че Волен Сидеров ще се кандидатира за кмет на София и тя попита като общински съветник от ВМРО в СОС: „Как Ви изглежда тази хипотеза?“ Той отговори, че това е негово право като председател на политическа партия и това е негово морално право, но самият той сподели, че е леко объркан от разнопосочните сигнали, които са дадени. Карлос Контрера припомни, че преди няколко дни от Дряново са обявили, че партия „Атака“ в София ще подкрепи Йорданка Фандъкова, но след това се е оказало, че това не е съвсем така. „Логическите нишки ми се губят.“, допълни гостът и каза, че така или иначе кампанията ще бъде интересна не само заради „двете дами, които в момента са фаворизирани като кандидати“, но и с оглед на т.нар. предкампания, която не е започнала особено добре по негово мнение.  \r\n \r\n Кандидатурата на ВМРО за местните избори \r\nБеновска повтори коментара си от началото на предаването, че лидерите на партиите от Обединени патриоти – Каракачанов, Сидеров и Симеонов са започнали като орел, рак и щука, но в момента сякаш са като тримата братя и златната ябълка и като че ли Волен Сидеров е хванал златната ябълка на победата в София и я разнася. Водещата попита Контрера какво очаква и дали той ще увлече хората и ще бъде събитие. Гостът каза, че този въпрос трябва да попита самия Сидеров, а иначе ВМРО се явява на изборите самостоятелно и на 21 септември ще стане ясно кой ще е техният кандидат за кмет на София. След серия от въпроси от страна на водещата стана ясно, че това със сигурност ще бъде мъж, „вероятно хубав и със сигурност познат“ по думите на госта, а Беновска предположи, че това е Ангел Джамбазки. Карлос Контрера отказа да спекулира относно кой точно ще бъде той и не потвърди, нито отрече дали предположението на водещата е вярно. „Тогава работата става лоша за София. Двама силни мъже – Волен Сидеров и Ангел Джамбазки от две уж съюзнически партии в коалицията и две красиви умни и успели жени от две полюсни партии – ГЕРБ и БСП, Фандъкова и Мая Манолова.“, каза Беновска, а гостът й заяви: „Балотажът не е задължително да бъде между две жени, каквато теза се прокарва.“ Карлос Контрера не смята, че това кой ще събере повече избиратели трябва да бъде предмет на гадаене в студиата, а водещата категорично отрече те да гадаят, защото не са врачки, а тя пита много отговорно. Гостът заяви, че особено с резултатите от евроизборите ВМРО е показала своето силно място и включително в София, което е измерено с конкретен брой гласове. В тази връзка водещата попита „С колко превъзхожда Ангел Джамбазки в София ГЕРБ? А БСП?“ Карлос Контрера не отговори с точно число, но каза, че със сигурност ВМРО като фактор ще бъде трудно да бъде заобиколен не само на изборите, но и след тях. А във връзка с резултата от евроизборите, той заяви, че за него е успех да се постигне трети резултат и в течение на кампанията опитите да бъде фаворизирана Демократична България в София ще покажат своята несъстоятелност. Беновска попита дали ВМРО се стреми към трети резултат, а гостът й отговори, че ще се борят докрай за кметското място и силна група съветници, така че от едно до три спокойно могат да се вместят в техните прогнози. „А не можете ли да се вместите към 1 и 2?“, попита водещата. Според г-н Контрера всичко е възможно.  \r\nБеновска зададе въпроса, който на времето е задала на Станишев и е разочаровал доста хора, когато е станал водач на евролистата, заклел се е, че няма да отиде в Европарламента, а след това е отишъл – „Ако Ангел Джамбазки е вашият кандидат за кмет, той ще остане ли тук да кметува, ако спечели изборите?“ Общинският съветник от ВМРО заяви, че който и да бъде избран за кмет, няма да се откаже и сподели, че не знае защо е толкова интересна фигурата на водача. „Който води впряга с елените, той дава темповете, той дава стила.“, каза Беновска. Карлос Контрера се съгласи и допълни, че всяка една политика трябва да има своя мотор отпред, но те повече говорят за личности и персонални битки, отколкото за политик. Водещата подчерта, че тук става въпрос за личен интелект, визия, обаяние и даде пример, че всички кандидати за кмет на София за знакови личности, а не са само партийно представляващи. Гостът се съгласи, защото битката на местните избори в София е ключов елемент, но за него е по-интересен дебатът по програмите, а не снимките и кампанията. В отговор на това Беновска даде пример, че в момента не знаем програмата на Фандъкова и Манолова и дори БСП, които единодушно са подкрепили Мая Манолова, не знаят програмата й. Г-н Контрера заяви, че той не е убеден, че дори самата тя още има представа за самата програма.  \r\nСпоред него мерилото за разбиране на политика е, когато важните въпроси не се отбягват, а в случая има интересен казус със завода на „Фолксфаген“ в България. Той припомни, че Турция се е опитала чрез предоставяне на определени облекчения да привлече „Фолксфаген“ на своя територия, в резултат на което в страната ни се е оформила вълна, която е казала, че сме загубили всичко. Истината според него е, че не сме загубили, а това е ключов проект за София и това означава около 15 хил. нови работни места, щом се разглежда да е на територията на район „Кремиковци“. Това означава и милиарди инвестиции и увеличаване на БВП. Според госта по тази тема дори кандидати-антигонисти могат да се обединят в СО, в МС, в НС и дори в ЕП. Беновска го попита защо го намесва като тема, тъй като тя не е възникнала в предизборните дебати. Карлос Контрера потвърди, но заяви, че отношението на всеки, който претендира да участва в общинската власт трябва да се равнява и по такива големи въпроси. Водещата попита дали ВМРО ще представят в своята програма за кмет и общински съветници тези обединяващи и издигащи икономическото и културно развитие на София. Гостът й потвърди и заяви, че това е ключов въпрос и в последните години все по-малко се говори за общината и икономиката и се занимаваме с павета, асфалт и мантинели. Това за него не е правилният подход, защото София е град с хилядолетна история и не му се вижда сериозно да се сведе дебатът до павета и две улици и техния ремонт.  \r\nСтана ясно, че Карлос Контрера в момента завършва първия си мандат като общински съветник, а миналия мандат е имало само 1 общински съветник от ВМРО – Ангел Джамбазки. В момента има 3ма съветници от ВМРО. Беновска заяви, че Мая Манолова в момента е в изгодна позиция, защото може да критикува и да твърди, че носи новото и различното. „Много по-лесно е да критикуваш, отколкото да защитаваш нещо, което съществува и всеки може да го упрекне.“, допълни тя и попита каква позиция ще предприеме ВМРО – силна атака срещу Фандъкова или ще бъдат проактивни за политики. Карлос Контрера каза, че с Фандъкова са работили 4 години и не трябва да се очаква от него да я атакува. Беновска веднага отрече, и допълни, че не е очаквала, че той може да бъде носител на некавалерско поведение. Гостът заяви, че е работил достатъчно дълго с Фандъкова, знае какви позиции има тя и не отрече да са имали разногласия, но това според него е нормално. Г-н Контрера каза, че е имало и значителен брой теми, по които са постигали консенсус с нея и заяви, че ВМРО няма да нападне остро нито едната, нито другата дама, които са кандидати за кмет на София. От ВМРО призовават за разумен дебат. Г-н Контрера каза, че Манолова трябва да компенсира непознаване и неумение на функционирането на местната власт може би с по-остър език, а в полза на Фандъкова е, че тя от 10 години познава проблемите и функционирането на общината. Беновска допълни обаче, че тя е обременена и с чужди грехове, имайки предвид, че доста от съветниците в ГЕРБ няма да бъдат в листата. Според госта това е част от процеса, защото „управлението изхабява“. Той би искал да има сериозен и смислен разговор за София без лозунги.  \r\nБеновска попита дали той ще бъде водач на листата и събеседникът й потвърди. Г-н Контрера сподели, че чува много опити за провокации, че ВМРО ще истеризират така, както БСП са опитали да истеризират кампанията на евроизборите. Той допълни, че това може да се забележи в социалните мрежи и някои групи медии, които непрекъснато се опитват да създават истерии. „Вие нямате ли си собствен акъл, че се поддавате?“, попита водещата, а гостът й отговори, че не говори за тях, а цялостния обществен ефект. Според него, ако се прокара кампанията в скандали и компромати, голяма част от проблемите в София няма да бъдат коментирани.  \r\n \r\n Приоритети на ВМРО в София \r\nБеновска попита кои три проблема в София според него трябва да бъдат бързо решени. Карлос Контрера заяви, че основният им приоритет ще бъде сигурността и различните й аспекти – твърди и меки мерки. Той каза, че отдавна работят по програма за превенция на разпространение и употреба на наркотици в училищата, защото дрога вече се продава от ученици вътре в училищата. Водещата коментира, че това не е новост. Тя сподели, че като родител е ставала свидетел в едно от училищата на едно от нейните деца как вътре в училището, което е престижно и в центъра на София, се продава и пуши марихуана. Тогава се е обадила в БНТ и съответното МВР и е помолила за камера и екип и полицай. След около 7 минути висш полицейски началник й се е обадил и е казал да си вземе моментално детето, да не го води на училище цяла седмица и „дим да я няма“.  В същото време срещу нея е седял мъж в „космическо Ауди“ и я е наблюдавал с кеф и може би е знаел с кого разговаря в момента, а тя си е прибрала детето. Беновска попита как ще окуражат родителите като самите контролни органи в момента не работят, без да визира министъра и СДВР. Г-н Контрера отговори, че този проблем ще е все така, докато не се сложи на масата. Той допълни, че родителите също са част от процеса противодействие на това нарко-разпространение. Затова според него има нужда от програма, в която да се включат експерти, които са се занимавали с дрога и знаят как се противодейства. Гостът предположи, че и в хиляди други домове има такива случаи, а това свидетелства, че има проблем. Първата стъпка според него е да се признае, че има проблем, но Беновска заяви, че всички го знаят и това е „градска“ и дори „българска легенда“ и обществена тайна. Г-н Контрера каза, че е време да се предприемат мерки и извеждането като цел за преодоляване е началото за процеса. \r\n  \r\n Концепция за циганизацията \r\nСпоред водещата другата градска легенда е циганизацията, която е на национално равнище и стратегията на Каракачанов ще чака да минат и тези избори. Г-н Контрера не е доволен, че Концепцията е обект на пасивна съпротива. Той допълни, че това е комплекс от законодателни и изпълнителни мерки, които трябва да се приложат. Беновска попита защо трябва да се чакат първо евроизборите, второ местните избори, а после и кой знае какво, за да се приложат и дали циганите са тези, които гласуват за политиците и придават повече или по-малко към точността на резултата. Гостът каза, че за 4 години е наблюдавал различни процеси в общините и на някои места няма политическа воля да се вземат твърди мерки.  \r\nБеновска разказа, че един министър на времето Петър Корнажев, когато се е премахвало смъртното наказание в България я е изобличил, че не може майка на толкова деца да е „за“ смъртното наказание. Според нея не може да причиниш изнасилване и смърт на едно дете и „просто да минеш метъра“. Г-н Контрера каза, че докато е правил анализ какво би могло да се предложи като конкретни текстове е установил, че не само законодателството ни е либерално, но и съдът ни е станал либерален и склонен да даде наказание от 1 година на педофил. След изтърпяване на наказанието, този човек излиза, отива в съседния град и „съдът забравя за него“ и вероятно посяга на няколко деца докато бъде отново хванат.  \r\nБеновска даде за пример историята от книгата и филма „Time to kill”, в която 10-годишно момиченце негърче е изнасилено, за това се е водило дело и адвокатът е спечелил делото като е накарал съдебните заседателите да затворят очите си. Водещата помоли Контрера и той да затвори очите си и каза: „Представете си, че всичко това се случва с вашето дете.“ Тя допълни, че не могат да накарат и 240-те народни представители да си затворят очите и да направят същото и попита дали тогава ще продължават да искат толкова леки наказателни мерки. Карлос Контрера смята, че трябва да вървим към втвърдяване на наказанието за насилие, защото се е загубила справедливостта в присъдите. Беновска допълни, че се е загубила и вярата на хората, че има закони, които действат. Гостът се съгласи, но се върна на съкратеното съдебно следствие и каза, че от 2014 година този въпрос се търкаля в парламента и сега като че ли са узрели всички големи партии за това предложение да бъде ограничено по някакъв начин. Той попита след като има доказателства и е ясна вината, за какво е самопризнанието на подсъдимия, за да не стига до случаи, в които доживотната присъда се заменя с 20 години затвор.  \r\nЗа финал г-н Контрера каза, че ВМРО ще обяви кандидата си за кмет на София и листата си с общински съветници на 21 септември. Така завърши разговорът между Карлос Контрера и Илиана Беновска в седмичното обзорно политическо предаване „Беновска пита“ по Канал 3 и Радио К2 на 15 септември 2019 година.", "date": "2019.09.15", "title": "Карлос Контрера: Засега аз съм водач на листата на ВМРО, не е задължително балотажът да е между две жени"}
{"url": "http://www.focus-news.net/news/2019/09/15/2698962/kathimerini-gorski-pozhar-e-izbuhnal-na-ostrov-zakintos-evakuirat-turisti.html", "text": "Избухна горски пожар на остров Закинтос, което  накара властите да евакуират жителите на някои къщи в село Кери, в южната част на острова, както и 120 туристи, отседнали в хотел там, пише електронното издание на гръцкия вестник  Kathimerini .  \r\nТуристите бяха отведени с автобус до друг хотел  в близкия курорт Каламаки. \r\n \r\n  Юлиян Марков", "date": "2019.09.15", "title": "Kathimerini: Горски пожар е избухнал на остров Закинтос, евакуират туристи"}
{"url": "http://www.focus-news.net/news/2019/09/15/2698960/prof-lyuben-totev-razlikata-v-nivoto-na-studentite-devalvira-stimula-da-se-sastezavash-priema-se-vseki-koyto-pozhelae.html", "text": "Проф. Любен Тотев, председател на Съвета на ректорите и ректор на Минно-геоложкия университет, разговаря с Илиана Беновска в седмичното обзорно политическо предаване „Беновска пита“ по Канал 3 и Радио К2, съобщиха от екипа на  предаването . Той заяви позиции по следните теми:  \r\n \r\n Проблемът с по-големия брой места в университетите от желаещите студенти \r\nИлиана Беновска покани проф. Любен Тотев и министъра на образованието Красимир Вълчев в студиото и постави темата на техния разговор от химна на образованието и песента, която се пее на 24ти май: „Върви, народе възродени, към светли бъднини върви“. Тя каза, че проф. Любен Тотев е от поколението, което я е пяло вдъхновено и той допълни, че са били с ленти, на които е пишело „Отличник“ тогава. Водещата предложи да направят рубрика „Учителите-отличници“, защото те не се виждат и малко млади хора искат да са учители. Тя сподели, че е чела, че в програмата „Еразъм“ са включени 9 милиона студенти досега, от които са се родили 1 милион бебета и също така, че ще бъдат включвани и пенсионерите в тази програма. И тези един милион бебета, които са се родили от това международно смесване на раса, култура, религии е новата европейска раса, допълни водещата.  \r\nБеновска попита проф. Любен Тотев като председател на Съвета на ректорите как ще обясни, че обществената поръчка за Софийския университет например не е запълнена с около 400 студента и тя в пъти надхвърля интереса на студентите. Събеседникът й я поправи, че това са планирани места за обучение, т.нар. държавен прием. Той каза, че това от години е така и е крайно време с министър Вълчев, с който Съвета на ректорите работи, да помислят за начина на финансиране. „Стремежът за прием на повече студенти е естествено за по-голяма субсидия.“, допълни професорът. В тази връзка Беновска разказа за техния разговор по-рано, в който тя е попитала защо ги запълват тези места, а той й е отговорил, че това са пари за учебните заведения. Тя попита дали е редно студент, който е влязъл с 6 в дадена специалност, по-надолу от него да има други, които са държали изпит в други университети и имат успех 3 или 4. „Това не девалвира ли стимула да се състезаваш?“, попита Беновска, а проф. Любен Тотев се съгласи и каза, че на времето е било по-лесно, защото от около 10 човека са избирали 1. Сега се приема всеки, който пожелае и това е трудно за преподавателите да го докарат до ниво да тръгне във висшето образование, стана ясно по думите на госта.  \r\n \r\n Как ще се задържи академичното ниво на ВУЗ-овете \r\nБеновска попита дали е имало възможност за прием без резултат от конкурсен изпит, а само по диплома в някои от учебните заведения. Проф. Любен Тотев потвърди, но изключи медицинските специалности. Във връзка с това, че се намалява приема на студенти за определени специалности и университети, с което и прихода от такси, водещата го попита как ще се задържи тогава академичното ниво на висшите учебни заведения. Той отново повтори мнението си, че трябва да бъде променен моделът на финансиране на висшето образование в България, защото бройката приети студенти да не води след себе си субсидията за даденото висше училище. Според него въпроса с поддържането на академизма е труден въпрос, но не е нерешим. Проф. Любен Тотев смята, че не най-големите университети имат най-високото ниво. Това е така, отнесено по критериите за акредитация и рейтинговите системи, но той заяви, че и много малки университети са на добро ниво.  \r\n \r\n Връзката бизнес-университет \r\nБеновска подчерта, че в Минно-геоложкия университет добре работят с бизнеса и дори председателят на Българската минно-геоложка камара проф. Николай Вълканов лично отпуска стипендии и избира кадри, които после ще се върнат при него. Проф. Любен Тотев заяви, че са много начините на взаимоотношение между бизнеса и Минно-геоложкия университет, защото те са единствения университет, който подготвя кадри за добивната индустрия. Той допълни, че те са примера в България за връзката бизнес-образование, защото собствениците на големите български компании са възпитаници на университета. Гостът даде пример с това, че ако има собственици на компании, завършили например Техническия университет или ХТМУ, те отделят повече внимание именно на него. Проф. Любен Тотев благодари на партньорите им от добивната индустрия за това, което правят за университета. Според него трябва по-голяма активност и от едната страна, и от другата.  \r\nБеновска пожела успешна учебна година на всички първокласници, ученици и абитуриенти и техните семейства успешна учебна година и попита кое е най-важното, което трябва да се направи, за да престане българинът да се плъзга по начин на живот, в който се интересува само от бирата, кебапчетата и да ходи „у Гърция“ и това са неговите мечти. „Аз смятам, че семейството трябва да бъде на първо място, от там примера и резултатите.“, отговори проф. Любен Тотев.  \r\nЗа финал Беновска попита кога му изтича мандата като председател на Съвета на ректорите, за да провери дали е бил здрава българска червена ябълка в тази си длъжност. Проф. Любен Тотев отговори, че това е в началото на другата година, април месец. Водещата му хвърли червена ябълка с думите: „Засега е здрава. Пазете си я!“. Тя му подари и книгата си с интервюто й с Ахмед Доган. Проф. Любен Тотев й подари книга на Минно-геоложкия университет и аметист, който носи щастие. С камъка Беновска докосна министъра на образованието, професора и себе си и допълни, че после ще се питат дали са щастливи. Тя каза, че ще бъдат по-щастливи ако всеки по своему успее да направи нещо хубаво, за да стане живота на хората по-красив и по-смислен и му подари и клубната тениска на „Беновска пита“. Така завърши разговорът между проф. Любен Тотев и Илиана Беновска в седмичното обзорно политическо предаване „Беновска пита“ по Канал 3 и Радио К2 на 15 септември 2019 година.", "date": "2019.09.15", "title": "Проф. Любен Тотев: Разликата в нивото на студентите девалвира стимула да се състезаваш, приема се всеки, който пожелае"}
{"url": "http://www.focus-news.net/news/2019/09/15/2698957/pobeditelite-v-konkursa-natsionalen-pregled-na-muzeyniya-plakat-smolyan2019-shte-badat-nagradeni-na-tseremoniya-na-25-septemvri.html", "text": "На 25 септември 2019 г. от 16.00 часа в РИМ „Стою Шишков“ – Смолян ще бъде открита изложбата на наградените и селектирани плакати и ще се проведе церемонията по награждаване на плакатите от конкурса Национален преглед на музейния плакат – Смолян`2019. Това съобщи за Радио „Фокус“- Смолян Донка Симеонова – уредник в Регионален исторически музей „Стою Шишков“ – Смолян. Това е трети по ред преглед и конкурс за съвременни рекламни плакати от постоянните експозиции и временни изложби на български музеи и галерии, регистрирани като културни организации в Министерство на културата, поясни тя. \r\n„По статут  в Националния преглед на музейния плакат – Смолян`2019 музеите и галериите имат право да участват с по един плакат в категория: „Рекламен плакат за музейна изложба или музей“. Основно изискване за участие е плакатите да са създадени през последните три години, както и да се отнасят за изложби от последните три години. Националният преглед на музейния плакат се организира от Министерство на културата, Община Смолян и РИМ „Стою Шишков“ – Смолян със съдействието на сдружение „Български музеи“ и Национална художествена академия – София. В Национален преглед на музейния плакат – Смолян`2019 участват 27 музеи и художествени галерии с 27 плаката. Участниците са 7 национални, 9 регионални, 7 общински музеи и 4 галерии“, обясни Симеонова. \r\nТя поясни, че конкурсното начало е приложено професионално чрез назначаване на жури от доказани професионалисти. Заседанието на жури в състав: председател проф. Георги Янков, катедра „Плакат и визуална комуникация“ на Национална художествена академия, и членове: доц. Мирослав Богданов – декан на Факултет за приложни изкуства на Национална художествена академия (НХА), ас. д-р Светлин Белездров – преподавател в Национална художествена академия, Десислава Дикова – старши експерт в Министерство на културата, Румяна Караманолова – гл.експерт в Община Смолян, Валентина Василева – директор на Регионален исторически музей „Стою Шишков“ – Смолян, Донка Симеонова – уредник в Регионален исторически музей „Стою Шишков“ – Смолян, е проведено на 12 септември в ректората на Национална художествена академия – София. \r\nСимеонова уточни, че журито е направило предварителна селекция на най-добрите 10 плакати, съгласно статута. Най-добрите 10 номинирани плакати, изброени в произволен ред са: Исторически музей  – Исперих, Изложба „За мистериите на траките и виното“. Дизайнер на плаката е Георги Деков; Художествена галерия – Русе, Изложба „Щрайх“. Дизайнери на плаката са Валентин Георгиев и Красимира Кирилова; Градска художествена галерия – Пловдив, Изложба „Частна колекция с творби на най-известните български художници“. Дизайнер на плаката е Милена Китипова; Музей Дом на хумора и сатирата, Биенале „24. Габровско биенале на хумора и сатирата в изкуството“. Дизайнер на плаката е Кристофър Чолак; Регионален исторически музей – Перник, Експозиция „Нередактирано детство“. Дизайнер на плаката е Гергана Николова; Национален военноисторически музей – София, Изложба „Българската армия. Приказки за деца“. Дизайнер на плаката е НВИМ и Марина Гачева; Национален литературен музей – София, Изложба „Художникът среща писателя“. Дизайнер на плаката е Ивелина Велинова; Етнографски музей на открито „Етър“, Изложба „Вратата на спомените“. Дизайнер на плаката е Мирослав Живков; Регионален исторически музей – Велико Търново, Експозиция в църквата „Св. Четиридесет мъченици“ по повод 110 години независима България. Дизайнери на плаката са д-р Пламен Събев и Наталия Борисова; Национален исторически музей –  София, Изложба „Сакралното пространство на религиозната култура и народното изкуство по българските земи XV-XIX в.“. Дизайнер на плаката е д-р Ралица Кацова. \r\nДонка Симеонова обяви, че са определени награди в категория „Рекламен плакат за музейна изложба или музей“: Първо място – Музей Дом на хумора и сатирата. Награда от Министерство на културата в размер на 500 лв., второ място – Етнографски музей на открито „Етър“. Награда от Министерство на културата в размер на 300 лв., трето място – Регионален исторически музей – Перник. Награда от Община Смолян в размер на 200 лв. \r\n„Тази година УС на клуб „Приятели на РИМ „Стою Шишков“ – Смолян“ взе решение да даде специална награда от името на сдружението на селектиран плакат от топ 10. Журито прие с единодушие предложението. Наградата – плакет от клуб „Приятели на РИМ „Стою Шишков“ – Смолян“  е присъдена на Национален исторически музей –  София за изложбата „Сакралното пространство на религиозната култура и народното изкуство по българските земи XV-XIX в.“. Дизайнер на плаката е д-р Ралица Кацова. Наградените три музея и галерии получават плакети. Всички  участници в Прегледа получават сертификати от Кмета на Община Смолян. Тотал-дизайн на инициативата е дело на Катедра „Рекламен дизайн“, Факултет „Приложни изкуства“ при Национална художествена академия – София. Националният преглед на музейния плакат се провежда със съдействието и финансовата подкрепа на Община Смолян и сдружение „Български музеи““, каза още Симеонова. \r\nНели ГЕРГЬОВСКА", "date": "2019.09.15", "title": "Победителите в конкурса „Национален преглед на музейния плакат – Смолян`2019“ ще бъдат наградени на церемония на 25 септември"}
{"url": "http://www.focus-news.net/news/2019/09/15/2698959/obshtina-panagyurishte-predlaga-bezplatna-alternativa-na-fitnes-i-sportnite-zali-s-izgrazhdaneto-na-pet-sportni-ploshtadki.html", "text": "Община Панагюрище изгради пет нови спортни площадки, съобщиха от общинската администрация в средногорския град.  Три от тях се  намират в град Панагюрище в дворните пространства на СУ „Нешо Бончев”, ОУ „Проф. Марин Дринов” и ОУ „20 април”. Останалите са изградени в ОУ „Отец Паисий”, село Попинци и ОУ „Свещеник Недельо Иванов”, село Поибрене. Площадките съдържат модерни мултифункционални стрийт фитнес уреди, подходящи за всякакви тренировки на ръце, гърди, гръб, коремна област и крака. Чрез изграждането на спортните площадки, Община Панагюрище предоставя един от най-достъпните начини за спорт сред младите хора, като безплатна алтернатива на фитнес и спортните зали. Спортът по своето въздействие е в състояние да замени всяко лекарство, да се справи с натрупания стрес. Стремежът на Община Панагюрище е да осигури подходящи условия за спорт и да предостави за безвъзмездно ползване спортни обекти и съоръжения както за учениците, така и за по-възрастните жителите на града и малките населени места. Изграждането на стрийт фитнес площадките е поредният етап към реализиране на един от приоритетите в управленската програма за подобряване на жизнената среда чрез нови кътове за отдих, спортни и детски площадки в общината, които отговарят на потребностите на всички възрасти.", "date": "2019.09.15", "title": "Община Панагюрище предлага безплатна алтернатива на фитнес и спортните зали с изграждането на пет спортни площадки"}
{"url": "http://www.focus-news.net/news/2019/09/15/2698956/nezavisimaya-gazeta-upravlyavashtata-koalitsiya-v-moldova-mozhe-da-se-razpadne.html", "text": "Управляващата коалиция в Молдова може да се разпадне, пише руският вестник  „Независимая газета“  в материал, представен без редакторска намеса. \r\nУникалността на настоящата ситуация в Молдова - след избирането на президента и новия парламент - се крие в нестандартната управляваща коалиция, създадена от левите и десни партии. Социалистическата партия, водена от председателя на парламента Зинаида Гречани, получи повече гласове от другите парламентарни партии. Но й липсваха мандатите да създаде парламентарно мнозинство. Социалистите, чийто неформален лидер е президентът Игор Додон, имаха два варианта: да се обединят с Демократическата партия на Молдова(ДПМ), която управляваше Молдова преди изборите, или с блока на десни партии АКУМ (Сега- бел. прев.). Съюзът с демократите щеше бъде възприет негативно от електората на социалистите, който подобно на привържениците на АКУМ се опитва да отстрани от властта всички, които са свързани с Демократическата партия и нейния лидер, олигарх аВладимир Плахотнюк. Той буквално държеше контрола над страната в ръцете си, в резултат на това Молдова беше наречена в Европа „превзета от олигарсите държава“. Неприязънта към старото правителство бе подсилена от факта, че с негово участие бяха ограбени три молдовски банки, в които пенсионерите също пазеха парите си. Те все още не са намерили и не са върнали 1 милиард долара, въпреки че бившият премиер Владимир Филат е арестуван по случая на „кражбата на века“, а друг бивш глава на правителството Юри Леанка е обвинен в участие в измамна сделка заедно с редица други висши служители. Вярно е, че те са на свобода, а някои напуснаха  страната като Владимир Плахотнюк, който сега не се знае къде живее: или в САЩ, или в Швейцария. Новото правителство заплашва да го намери с помощта на Интерпол, но обикновените граждани на Молдова, които сега трябва да върнат откраднатите от първите лица на страната пари в бюджета на републиката, не вярват в добрия край на историята. На първо място, защото новите власти чуват въпрос: как бяха освободени престъпниците от страната, но все още нямат отговор на него. \r\nВъпреки това мнозина в Молдова се надяват, че управляващата коалиция, представена от многоизмерни партии, ще изведе републиката от кризата, в която се намира. Освен това създаването на коалицията беше приветствано от Руската федерация, ЕС и САЩ. Ако съюзът на десни и леви не се разпадне, тогава страната ще има надежда за бъдещето, а партньорите на Молдова ще имат модел, който може да се използва в други проблемни страни, например Украйна. \r\nКоя е слабата точка на коалицията? На първо място, това са външнополитическите вектори на партиите членки. Социалистите, за които половината от населението на страната гласува са за възстановяване на връзките с Русия и, трябва да отбележим, успешно работят в тази посока. Това е особено вярно за президента Додон, който се радва на доверието на Владимир Путин и затова се стреми към търговските предимства на страната, отварянето към руския пазар, както и понижаването на цените на газа. Успехът на социалистите на източния фронт не е много популярен за премиера Мая Санду, която е ориентирана към САЩ и би искала да намали влиянието на Русия върху страната си. Тя обаче разбира, че хората се нуждаят от конкретни действия, а не от обещания. Това, което Додон направи за молдовските фермери, селяни и компании - доставчиците на храни в Руската федерация, вече оцениха. Защото Санду трябва да каже, че и тя е за развитието на връзки с Русия, но премиерът не забравя да припомни: руските войски трябва да бъдат изтеглени от Приднестровието и е добре миротворците да си тръгнат с тях. Това в Кишинев се обяснява с факта, че в Молдова няма война почти 30 години и няма да има нова. Следователно е достатъчно да се въведат международни граждански наблюдатели в зоната на бивши военни операции вместо миротворци. Вярно е, че това не се одобрява в Приднестровието. Но как да бъдат накарани жителите на непризнатата република да се съгласят с позицията на Кишинев? Президентът на Приднестровието Вадим Красноселски заяви пред  НГ, че това е празно начинание, тъй като Тираспол няма намерение да отстъпи от собствената си позиция и това е независимост и сближаване с Русия. \r\n \r\nВъпреки това Кишинев се надява на промени в приднестровския политически сектор. В същото време президентът Додон се опитва да използва метода с моркова, обещавайки на приднестровците щастлив съвместен живот, а на руското ръководство - перспективите за разширяване на влиянието на Москва върху Молдова като цяло. Десните партии искат да върнат Приднестровието под свой контрол, но в същото време не дават нищо в замяна, както на региона, така и на Москва. Блокът АКУМ обикновено предпочита да не води разговори с Москва, но западните партньори го съветват да прави друго. А Санду обещава да посети Москва. Първоначално ставаше дума за посещение на 12 септември, но в този ден тя заяви, че все още не знае кога ще отиде в Русия. А на 16 септември Санду ще посети САЩ. \r\n \r\nПрез изминалата седмица министърът на външните работи на Молдова Николае Попеску пристигна в руската столица. Той се срещна с министъра на външните работи на Русия Сергей Лавров и ръководителя на комисията по външните работи  на Съвета на федерацията на Руската федерация Константин Косачов. Попеску отбеляза, че Република Молдова (РМ) възнамерява да нормализира отношенията с Русия при условие, че „не се преразглежда споразумението за асоцииране между Република Молдова и Европейския съюз, не се преразглежда участието на страната в зоната за свободна търговия на ОНД, не се преразглежда и отговорно е да продължим сътрудничеството си с НАТО по индивидуален план за действие. \" „Но отново, предвид нашия неутралитет като държава“, каза той. И добави: \"Основата на външната ни политика и основата на отношенията ни с Руската федерация е, че ще продължим да настояваме за необходимостта от изтегляне на руските войски и оръжия от Приднестровието.\" \r\n \r\nМеждувременно Игор Додон се опитва да поддържа коалицията. Онзи ден той каза, че в близко бъдеще може да бъде подписано ново споразумение между Партията на социалистите и блока АКУМ. \r\nРъководителят на РМ отбеляза, че вижда готовността за това на лидерите на десния блок Мая Санду и вицепремиера Андрей Настасе в рамките на дискусиите, проведени с тях в последните дни. Президентът на Република Молдова потвърди, че възнамерява да предаде послание на правителството през следващата седмица. \r\nНо може би всичко зависи от Санду. Вероятно тя ще определи позицията си за коалицията след пътуване до САЩ. \r\nМеждувременно в Кишинев те започнаха да говорят за безполезността на сегашната коалиция. Политологът, бивш посланик на Република Молдова в Руската федерация Анатол Царану изрази мнение, че на извънредния конгрес на Демократическата партия, проведен миналата седмица, формацията трябваше да предложи на блока АКУМ да управляват страната заедно и да отстранят социалистите от коалицията. \r\n \r\nСпоред Царану това би трябвало да се направи, за да се консолидира европейският курс на Република Молдова. За да постигне тази цел, ДПМ трябваше да направи сериозни отстъпки на АКУМ, каза той. Бившият премиер, лидер на Демократическата партия Павел Филип, обаче каза, че в момента партията не планира да предложи на социалистите или на блока АКУМ да реорганизират или преконфигурират управляващото мнозинство, политическата партия има свой дневен ред. \r\nТака социалистите и АКУМ ще продължат да управляват страната. Ако се разведат, тогава мнозинство няма да има, което е желанието на демократите, които мечтаят за отмъщение. В тази ситуация посещението на Санду в Москва е важно. Известно е, че тя възнамерява да обсъди два проблема с Дмитрий Медведев: доставката на руски газ за Молдова и уреждането на приднестровския конфликт. Но тя, всъщност, няма какво да обсъжда. На неотдавнашна среща с ръководителя на мисията на ОССЕ в републиката Клаус Нойкирх Санду заяви, че уреждането на приднестровския конфликт е невъзможно без унищожаване на схемите за контрабанда и корупция в региона. \r\n„Намирането на бързо политическо решение на приднестровския проблем в момента е много трудно и първата стъпка трябва да бъде премахване на корупцията и схемите за контрабанда в региона в сътрудничество с украинските власти. Няма да можем да решим проблема с Приднестровието, докато някои политици от двата бряга на Днестър, както и от Украйна печелят много пари поради неконтролируемостта на региона от легитимните власти на републиката “, каза Санду. Тя потвърди, че \"правителството на Молдова е отворено за сътрудничество с ОССЕ за уреждането на приднестровския конфликт въз основа на териториалната цялост и суверенитет на Република Молдова\". Остава да видим дали Мая Санду е готова да сътрудничи по този въпрос с Москва, коментира изданието. \r\n \r\n  Юлиян Марков", "date": "2019.09.15", "title": "„Независимая газета“: Управляващата коалиция в Молдова може да се разпадне"}
{"url": "http://www.focus-news.net/news/2019/09/15/2698958/rumyana-glavcheva-ekspert-seizmolog-dopisen-chlen-na-bani-v-tsentralna-turtsiya-se-realizira-zemetrasna-seriya.html", "text": "Двойка земетресения с умерена сила бе регистрирана в Централа Турция в съботната утрин в 09 и 09:03 местно време, пише  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) \r\nЗеметресенията, станали в интервал от 3 минути, са с магнитуди 4.9 и 5.1 и са регистрирани на дълбочина около 5 километра (км) под земната повърхност. Епицентрите на събитията са във вилает Чанкъръ, на 100 км северно от Анкара и в близост до Северно-Анатолийската разломна система откъм север. Според сведения от турските проучватели, земетресенията са усетени най-силно в Черкеш (интензивност от V степен) и още в Йешильоз, Хаджълар, Йелоузю, Гюзелюрт и слабо на териториите на заобикалящите провинции. Кметът на Черкеш Асан Сопаджъ твърди, че трусовете не са причинили повреди.  От 11:30 до двадесетина минути след полунощ в неделя, двойката земетресения е последвана от десетина труса – три с магнитуд над 4, четири с магнитуд между 3.3 и 3.5 и няколко по-слаби. Повечето от трусовете са усетени, макар слабо. На 12 февруари т.г. на 20 км западно бе регистрирано усетено земетресение с магнитуд 4.8 и, както сега, дълбочина в горните 10 км на земната кора. \r\nСлед началото на XX век магнитудът на максималните земетресения в границите на вилает Чанкъръ е в диапазона 7.0-7.9. Земетресенията с магнитуд 6.0 и по-голям възникват от деформации в Северната анатолийска разломна зона на север, най-често в границите на съседните провинции – Кастамону, Карабюк, Бартън, Токат, Дюздже. Най-близкият епицентър на катастрофално земетресение с магнитуд 7.5 е на 70 км изток-североизток в района Джьомерт-Ългаз, вилает Чанкъръ, ноември 1943 г. В резултат от това среднощно земетресение човешките загуби са между 2800 и 4000. Земетресение с магнитуд 6.9 и епицентър на 30 км в северозападна посока, в района Кузорен-Черкеш, е засегнало вилаета през 1951 година.", "date": "2019.09.15", "title": "Румяна Главчева, експерт-сеизмолог, дописен член на БАНИ: В Централна Турция се реализира земетръсна серия"}
{"url": "http://www.focus-news.net/news/2019/09/15/2698966/sitel-makedoniya-srabskiyat-premier-uchastva-v-gey-parada-s-partnyorkata-si.html", "text": "Сръбският премиер Ана Бърнабич подкрепи тазгодишния гей-парад в Белград и се появи на него със своята партньорка Милица Джурджевич, информира македонският телевизионен канал “Сител“ . \r\n„Искам да благодаря на целия екип за организацията. Мисля, че отново се изпраща послание за мир и толерантност, което трябва да запазим в Сърбия. Мисля, че вървим в правилната посока и парадът служи за повишаване на информираността. За мен е важно днес да говорим за европейското право и за ЛГБТ общността, а не да се разделяме политически, що се отнася до правата на човека. Всяка година става по-лесно а това е когато имате правителство, което ще гарантира, че всички имат еднакви условия“, каза Бърнабич. \r\nНа въпрос дали законът за регистрираното партньорство и джендър идентичността, предложен от ЛГБТ общността, ще бъде приет, сръбският премиер заяви, че всеки закон се нуждае от мнозинство в парламента и припомни, че за него също се е говорело, докато тя е била министър на държавната администрация и местната власт. \r\nТя заяви, че държавата също е работила с НПО по проект на закон за регистрираните партньорства. \r\n\"Ще говоря за закона с колегите си. Представител съм на всички граждани. Застъпвам се за правата на всички в Сърбия\", каза Бърнабич. \r\nИначе днес около 16:00 часа местно време (17:00 часа българско време) имаше сблъсък между някои противници на парада и служители на жандармерията. Те се опитаха да пресекат участниците в парада, но полицията им попречи и те легнаха на улицата в знак на неподчинение. \r\nСръбските медии съобщават за най-малко петима души, арестувани за причиняване на инциденти на тазгодишния парад, проведен под мотото „Не отричам“. \r\n \r\n  Юлиян Марков", "date": "2019.09.15", "title": "„Сител“ (Македония): Сръбският премиер участва в гей-парада с партньорката си"}
{"url": "http://www.focus-news.net/news/2019/09/15/2698963/komisar-toshko-barzilov-pbzn-pozharat-v-rayona-na-rilskiya-manastir-e-lokaliziran-na-plosht-okolo-9-10-dka.html", "text": "Пожарът е локализиран на площ около 9-10 дка до този момент. Това каза за  Агенция „Фокус“  комисар Тошко Бързилов, началник „Национален оперативен център“ към ПБЗН. „Днес на място работиха 106 души – 25 пожарникари, 42 души от Югозападно държавно предприятие, 14 служители на Национален парк „Рила”, 12 доброволци и служители на горското стопанство в този район и 10 души от Рилския манастир“, обясни той. Бързилов допълни, че е участвал и хеликоптер от Българската армия в гасенето. „Направени бяха неимоверни усилия да бъде закарана вода до мястото на пожара“, посочи още той. По думите му тази нощ ще има екипи от пожарникари и охрана на мястото. \r\nЗорница КОСТАДИНОВА", "date": "2019.09.15", "title": "Комисар Тошко Бързилов, ПБЗН:  Пожарът в района на Рилския манастир е локализиран на площ около 9-10 дка"}
{"url": "http://www.focus-news.net/news/2019/09/15/2698961/zaharinka-bilyanova-sobstvenik-na-punkt-za-izkupuvane-na-gabi-zaradi-sushata-poveche-ot-mesets-v-smolyan-nyama-gabi.html", "text": "От един месец в района на Смолян няма гъби заради сушата. Това каза за  Радио „Фокус“ – Смолян  Захаринка Билянова, собственик на пункт за изкупуване на гъби в града. По думите й, като цяло тазгодишната реколта от диворастящи гъби е била сравнително добра. „Август, септември и октомври също са добри месеци за гъби, но заради липсата на валежи от 5 август, когато започна засушаването и повишаването на температурите,  няма много гъби, а след 20 август почти не се изкупуват гъби. Дори към момента няма актуални цени, защото не се намират гъби в горите край Смолян. Очакванията са при започване на валежите да има гъби, но прогнозите не са оптимистични, заради продължилата повече от месец суша. Необходимо е да вали около седмица, за да излязат гъби като режийка и панчушка през есента, като за манатарка не се надявам. Миналата година също гъбите бяха до септември и след това напролет“, поясни Билянова. \r\nСпоред нея, тази година сезонът е по-слаб от миналогодишния. Тогава той продължи до първи септември, а сега до началото на август, сравни Билянова. „През лятото първо юни и юли имаше влага, но беше студено и имаше малко гъби. После стана много топло и нямаше влага и затова няма гъби. Заради сушата няма и много диворастящи плодове, но пък юни и юли имаше много диви ягоди, заради валежите. Времето тогава беше подходящо за развитието на ягодите“, обясни Билянова. \r\nТя обобщи, че през последните години хората, занимаващи се гъбарство в Смолян намаляват и не могат да разчитат на гъбите, за да се препитават. „Намаляват хората през последните 5-6 години, като за гъби ходят основно пенсионери. През август и септември по време на отпуските малко повече хора излизат в гората. От 1991 г. досега хората, берящи гъби в района на Смолян са доста по-малко и нещата коренно се промениха“, каза още Билянова. \r\nНели ГЕРГЬОВСКА", "date": "2019.09.15", "title": "Захаринка Билянова, собственик на пункт за изкупуване на гъби: Заради сушата, повече от месец в Смолян няма гъби"}
{"url": "http://www.focus-news.net/news/2019/09/15/2698964/sport-uotford-i-arsenal-zavarshiha-naravno-22.html", "text": "Футбол: Отборите на Уотфорд и Арсенал завършиха наравно 2:2 в мач от петия кръг на английската Премиър лига. Гостите от Лондон поведоха са два гола на Обамеянг през първото полувреме, но попадения на Клевърли и Перейра от дузпа възстановиха равенството. След равенството Арсенал са седми с осем точки, а Уотфорд са последни със само две точки. В следващия кръг Арсенал приема Астън Вила, а Уотфорд гостува на Манчестър Сити. \r\nПо-рано Борнемут победи Евъртън с 3:1", "date": "2019.09.15", "title": "Спорт: Уотфорд и Арсенал завършиха наравно 2:2"}
{"url": "http://www.focus-news.net/news/2019/09/15/2698965/s-igri-i-zabavleniya-shte-priklyuchi-lyatnata-detska-akademiya-sharena-vakantsiya-v-asenovgrad.html", "text": "С игри и забавления ще приключи лятната детска академия „Шарена ваканция“ в Асеновград. Това каза за  Радио „Фокус“ – Пловдив  Божидар Носиков, секретар на Местната комисия за борба срещу противообществените прояви на малолетните и непълнолетните. Закриването на детската академия ще бъде утре в Градския парк от 10.00 часа. Децата са приготвили пъстра програма с песни, танци и много забавления, с която ще закрият сезона. Организаторите са осигурили изненади. \r\nОколо 250 деца на възраст от 7 до 13 години са се включили в тазгодишното издание на „Шарена ваканция“ в Асеновград, посочи Носиков и добави, че академията е преминала повече от успешно. Участниците в програмата са били ангажирани сериозно с разнообразни занимания като плуване, колоездене, приложни изкуства, срещи с видни личности и други интересни дейности. \r\nТони МИХАЙЛОВ", "date": "2019.09.15", "title": "С игри и забавления ще приключи лятната детска академия „Шарена ваканция“ в Асеновград"}
{"url": "http://www.focus-news.net/news/2019/09/15/2698968/politsiyata-i-pozharnata-v-pazardzhik-predpriemat-merki-za-normalen-start-na-novata-uchebna-godina.html", "text": "ОДМВР и РДПБЗН в Пазарджик предприемат комплекс от мерки за нормалния старт на новата учебна година още от началото на месец септември, каза за Радио „Фокус“ – Пазарджик говорителят на ОД на МВР Мирослав Стоянов. Той обясни, че представители на двете структури са провели срещи, организирани от РУО-Пазарджик, с директорите на училища и детски градини в региона. „Инспекторите от звената „Държавен противопожарен контрол и превантивна дейност“ вече са извършили текущи проверки на сградите на училищата. Акцентът е върху обезпечеността с изправни уреди за пожарогасене, наличието на свободни подходи към изходите за евакуация, инструктаж на директори и преподаватели за действия при пожар и бедствени ситуации. През цялата година са предвидени регулярни проверки на питейните и увеселителни заведения за недопускане на малолетни и непълнолетни без придружител след 22 часа, както и за нерегламентирана продажба на тютюневи изделия и алкохол на децата. В първите няколко седмици от учебната година присъствието униформени и цивилни полицаи ще бъде по-осезаемо с цел недопускане на инциденти с ученици, които идват или си отиват от училище. С особено внимание полицейските и младши-полицейските инспектори подхождат към инструктажите за осъществяване на стриктен пропускателен режим, както и изправността на средствата за видеонаблюдение, там където са вече изградени“, коментира Стоянов. \r\nВаня НИКОЛОВА", "date": "2019.09.15", "title": "Полицията и пожарната в Пазарджик предприемат мерки за нормален старт на новата учебна година"}
{"url": "http://www.focus-news.net/news/2019/09/15/2698969/parvo-poseshtenie-na-vanshen-ministar-na-indoneziya-v-balgariya-ot-25-godini-nasam-obzor.html", "text": "Вицепремиерът и министър на външните работи Екатерина Захариева се срещна с индонезийския министър на външните работи Рътно Марсуди. Това е първо посещение на външен министър на Индонезия в България от 25 години насам. Рътно Марсуди е първата жена - министър на външните работи на Индонезия.  \r\nВицепремиерът и министър на външните работи Екатерина Захариева и министърът на външните работи на Индонезия Рътно Марсуди се договориха България и Индонезия да активизират сътрудничеството във всички области като увеличат стокообмена си двойно за следващите 5 години. „Много се радвам, че след срещата ни в Монреал преди година, за 2018 г. стокообменът между двете страни се е увеличил с около 150 процента до 222 млн. долара, а за първите месеци на 2019 г. с повече от 300 процента. Но това е крайно недостатъчно за възможностите, които имаме. Затова съм убедена, че бизнес-форумът утре и смесеното заседание на двете правителства, за което се договорихме днес, ще доведат до удвояване на стокообмена за следващите 5 години“, заяви Екатерина Захариева. “Нека се събираме по-често и да активизираме икономическото сътрудничество. Нашето производство е много конкурентно способно. Дори изнасяме повече стоки за Германия, отколкото внасяме“, призова Екатерина Захариева. Вицепремиерът изрази надежда, че скоро ще бъдат подписани и споразумения за сътрудничество в сферата на образованието, както и в сферата на транспорта. „Българските пристанища могат да бъдат врата за индонезийските стоки на европейските пазари“, каза Екатерина Захариева.   „Беше крайно време външен министър на Индонезия да дойде на посещение в София. България и страните от Централна и Източна Европа имат огромен потенциал. Стремежът ни е да подобрим отношенията си с България“, заяви Рътно Марсуди. Тя потвърди позитивните тенденции в търговските отношения и насърчи повече българи да посетят страната й: „Има 15 % ръст в посещенията на българи в Индонезия. Ние сме интересна дестинации с над 17 хиляди острова и имаме какво да предложим на туристите“. Екатерина Захариева и Рътно Марсуди обсъдиха възможностите за увеличаване на туристическия обмен, както и откриването в Индонезия на български визови центрове по модела на тези в Русия, Индия и Китай, които да улеснят посещенията на индонезийците в България.   \r\nИндонезия е най-голямата мюсюлманска държава в света като почти 90 на сто от населението й изповядва исляма. Във фокуса на разговорите между Екатерина Захариева и Рътно Марсуди бе и сътрудничеството в сферата на междукултурните и междурелигиозни отношения в името на толерантността и борбата с дискриминацията. „Можем да изнасяме заедно познания за толерантност“, заяви външният ни министър, според която страните от ЕС и Индонезия трябва да работят заедно срещу дискриминацията.    \r\nМинистър Захариева потвърди подкрепата на България за Индонезия по всички европейски въпроси. Индонезия е приоритетен партньор на България в Югоизточна Азия, с нарастваща политическа и икономическа тежест като най-голям член на Асоциацията на страните от Югоизточна Азия (АСЕАН), член на Г-20, както и като третата най-многолюдна демокрация в света.  \r\n \r\nТеодора ПАТРОНОВА", "date": "2019.09.15", "title": "Първо посещение на външен министър на Индонезия в България от 25 години насам (ОБЗОР)"}
{"url": "http://www.focus-news.net/news/2019/09/15/2698973/sitel-makedoniya-dmitriy-medvedev-shte-poseti-belgrad-prez-oktomvri.html", "text": "Руският премиер Дмитрий Медведев ще посети Сърбия следващия месец, за да отбележи 75-годишнината от освобождението на Белград във Втората световна война, информира македонският телевизионен канал  “Сител“ \r\nСпоред информация от кабинета на сръбския президент Александър Вучич, той е благодарил на Медведев по телефона за всичко, което Русия прави за националните интереси на Сърбия в Косово. \r\nВъншният министър и вицепремиер в оставка на Косово Беджет Пацоли заяви, че Русия и Сърбия искат разделяне на Косово. \r\n„Разделението на Косово съществува само в мечтите на Кремъл и Белград. Но това никога няма да се случи. Териториалната цялост на Косово е недосегаема. Ще го признаете рано или късно “, написа Пацоли в социалната мрежа “Туитър“.  \r\nРеакцията му идва след изявление на руския посланик в Сърбия Александър Боцан-Харченко, който заяви в интервю за базирания в Белград вестник „Политика“, че Русия не подкрепя разделянето на Косово, но добави, че не разбира \"защо разделянето на Косово би създало прецедент в Европа”. \r\n \r\n  Юлиян Марков", "date": "2019.09.15", "title": "Сител (Македония): Дмитрий Медведев ще посети Белград през октомври"}
{"url": "http://www.focus-news.net/news/2019/09/15/2698972/na-16-ti-septemvri-vav-vsichki-uchilishta-v-oblast-smolyan-shte-zapochne-novata-uchebna-2019-2020-godina.html", "text": "Областният управител Недялко Славов се срещна с педагозите от областта по повод началото на учебната 2019-2020 година. Това съобщиха от  пресцентъра на Областна администрация – Смолян . Славов започна приветствието си към учителите и директорите на училищата в област Смолян  с благодарност за високите резултати, които учениците от региона постигнаха и през изминалата учебна година на външните оценявания и на държавните зрелостни изпити. „Знам, че много усилия стоят зад тези добри резултати. Но те  се дължат и на изконните родопски ценности, за чието формиране у децата ни голям принос имате всички вие. Радвам се, че тенденцията се затвърждава и тя продължава да е възходяща. Това не само не остава незабелязано на национално ниво, но и предизвиква допълнителни позитиви, които се надявам да използваме прагматично за развитието ни като регион.“, посочи Славов. \r\nТой отбеляза, че в национален план образованието е водещ управленски приоритет и това намира реализация в политиките, които Министерството на образованието и науката прилага. Те са свързани с издигане авторитета на учителя, неговото материално и морално благополучие, но преди всичко тези политики са насочени към подобряване качеството на образованието. Всички решения, които и на регионално ниво взимаме са продиктувани и ръководени от действия, търсещи отговора на въпроса „как да подобрим образованието си?, уточни Словов \r\nТой отбеляза, че не липсват и предизвикателства на старта на новата учебна година. Динамичните времена, в които живеем, бързопроменящата  се среда, заливащата ни от всякъде информация, която достига и до учениците. Във връзка с това, областният управител призова учителите,  преподавайки учебния материал и предоставяйки новата информация на възпитаниците си, да провокират мисленето им за правилна преценка, да изграждат ценностна система, да са адаптивни към промените на времето. „Работим във време, когато гражданският контрол над институциите се засилва и нараства и в тази връзка с удовлетворение забелязвам, че вие работите добре, както с гражданските организации, неправителствения сектор, така и с родителите. Това е верният път и се радвам, че тук има множество добри практики, които могат да бъдат полезни и на национално ниво. Приобщаващото образование също е основен приоритет. Призвани сме да търсим и откриваме таланта на всяко дете, независимо от неговите особености и потребности.“, допълни Славов. \r\nОбластният управител не скри притеснението си от засилващият се демографски натиск в региона, водещ до това в училищата броят на постъпващите ученици да намалява с всяка следваща година. „Учебната година ще започне във всички училища в областта, но запазването на училищната мрежа си остава основно предизвикателство.“ Славов обърна внимание, че заедно с общините ще работят в насока за съхраняване на училищата и като брой и като качество на образованието. Като положителна тенденция той отбеляза постоянно нарастващите средства за подобрение на материално-техническата база в училищата, но обърна внимание, че трябва да се работи в посока за по-балансираното им разходване и разпределение, за да достигат до всяко училище в региона. \r\n„Безспорно директорите и учителите в област Смолян са хора с висок обществен авторитет и това навярно е основната причина голяма част от тях да бъдат кандидати в предстоящите местни избори.“, каза областният управител, като призова да се разграничават професионалните от политическите ангажименти и да не се допускат предизборни мероприятия, прояви и агитационни материали в училище. \r\nВ заключение Славов пожела успешна, ползотворна и спокойна учебна година. Благодари на РУО-Смолян, както и на всички държавни институции, които дават своя личен и професионален принос за възпитанието и изграждането на ценности у учениците. „Това взаимодействие е посочено нееднократно и на национално ниво като изключително добра практика, и аз съм сигурен, че с подобен подход ще продължим и през настъпващата 2019-2020 учебна година.“ \r\nТрадиционното септемврийско съвещание с директори на училищата в област Смолян беше открито и ръководено от Мария Семерджиева – началник на Регионално управление на образованието-Смолян. В срещата участваха областният управител на област Смолян Недялко Славов, д-р Мими Кубатева – директор на Регионална здравна инспекция-Смолян, Петя Пампорова – директор на Регионална дирекция „Социално подпомагане“, старши комисар Николай Димов – директор на Регионална дирекция на МВР-Смолян, експерти от РУО-Смолян, директори и преподаватели от училищата в област Смолян.", "date": "2019.09.15", "title": "На 16-ти септември във всички училища в област Смолян ще започне новата учебна 2019-2020 година"}
{"url": "http://www.focus-news.net/news/2019/09/15/2698971/esenna-maystorska-rabotilnitsa-hudozhestveno-pletivo-i-izrabotvane-na-nakiti-ot-manista-organizira-muzeyat-v-pazardzhik.html", "text": "Регионален исторически музей – Пазарджик организира двудневна есенна майсторска работилница „Художествено плетиво и изработване на накити от мъниста“, съобщиха от  музея . На 18 септември (сряда) от 11 часа в Етнографската експозиция на РИМ – Пазарджик, посетителите ще могат да се запознаят с традиционния занаят – художествено плетиво. Различните видове плетива, част от традиционните мъжки и женски носии, се изработват чрез плетене (преплитане на нишки в оформени бримки) посредством различен брой игли (куки) – една, две или пет. Изключително красивите шарени чорапи, кенета и дантели, изискват търпение и майсторство. Най-често използваните материали за плетене са вълна, памук, коприна. Майстор Ваня Терзиева ще демонстрира плетене на две игли и ще представи готови свои изделия. Красимира Карлова ще представи накити, плетени на една игла (кука), а Иванка Рабаджийска ще покаже богато орнаментирани традиционни шарени чорапи, изработени на пет игли. На 19 септември (четвъртък) от 11 часа участниците в есенната майсторска работилница ще имат възможността да се запознаят с изработването на накити от мъниста. Изработването на мънистени накити е типично за всички балкански народи. В периода ХІХ – първата половина на ХХ век в голяма част от Родопските селища, мънистените накити са неизменно допълнение (атрибут) най-вече към традиционните женски костюми. По-рядко срещани са накитите за деца, както и накити-аксесоари за мъжки традиционни костюми. Мънистените накити са предпочитани заради вярата в тяхната апотропейна (предпазна) сила против уроки и зли очи, а от друга страна и заради красивото допълнение към традиционните дамски и мъжки костюми. Изработват се най-вече колани, колиета и гривни от мъниста. Много красиви са „муските“ за шапка, използвани като апотропей. Изключително колоритни са мънистените чантички, портмонета, бутилки с мънистено покритие, „кюстеци“ (мънистен накит към мъжки костюм). Мънистените накити се изработват от различни по големина и форма стъклени мъниста. Най-често използвани са кръгли по форма с диаметърът от 1,5 до 2,5 мм. Основните използвани цветове са: бяло, черно, синьо и червено. Най-често срещаните мотиви са геометричните и флорални – красиви и колоритни линии, ромбове, триъгълници, стилизирани цветя, клонки, листа. От зооморфните мотиви най-често срещан орнамент е птицата. Техниките на изработване на мънистените накити са различни – низане и плетене на една кука, везане по модел, низане и изплитане с игла. Майстор Мария Христоскова от Равногор, ще демонстрира пред посетителите изработване на мънистени накити и ще покаже свои произведения – гривни, колиета, колани. Под ръководството на майсторите, в дните на есенната работилница, участниците ще имат възможността да изпитат сръчността си в плетенето, както и да опитат да направят своя мънистена гривна.", "date": "2019.09.15", "title": "Есенна майсторска работилница „Художествено плетиво и изработване на накити от мъниста“, организира музеят в Пазарджик"}
{"url": "http://www.focus-news.net/news/2019/09/15/2698975/sport-roma-pobedi-sasuolo-s-42.html", "text": "Футбол: Тимът на Рома победи Сасуоло с 4:2 в мач от третия кръг на италианската Серия „А“. Домакините от Рим вкараха четири гола през първото полувреме дело на Браян Кристанте, Едвин Джеко, Мхитарян и Джъстин Клуиверт. През второто полувреме гостите успяха да върнат две попадения чрез нападателя Доменико Беради. След победата Рома заема седмото място с пет точки, а Сасуоло са 12-ти с три точки. Изиграха се още четири мача в Серия „А“: \r\nДженоа – Аталанта  1:2 \r\nБреша – Болоня  3:4 \r\nПарма – Каляри   1:3 \r\nСПАЛ – Лацио  2:1", "date": "2019.09.15", "title": "Спорт: Рома победи Сасуоло с 4:2"}
{"url": "http://www.focus-news.net/news/2019/09/15/2698974/burgas-izkupnata-tsena-na-grozdeto-na-edro-varira-mezhdu-040-lv-i-050-lv.html", "text": "Изкупната цена на гроздето на едро варира между 0,40 лв. и 0,50 лв. Това каза за  Радио „Фокус“ – Бургас  гроздопроизводителят от Поморие Ралев. По думите му цените са под себестойност, като на дребно цената на гроздето възлиза на около 0,50 лв. – 0,60 лв. „В нашия регион гроздето тази година е добро – и на добив, и на качество. Времето също е добро към момента, ако завалят обилни дъждове обаче, гроздето ще се напука и това няма да е добре за реколтата. Миналата година нямаше дъждове, кампанията премина през сухия период. Тази година силният гроздобер започна преди 3-4 дни, т.е. малко по-рано от предходните години. Започнахме с белите вина, а сега е време за червените – мерло, каберне“, отбеляза гроздопроизводителят. Според него количеството на реколтата през тази година ще бъде по-добро, в сравнение с миналогодишното. „Регионът ни е водещ в гроздопроизводството. Това е един от основните поминъци на населението. Както вървят нещата обаче, много хора тази година ще изоставят лозята си, тъй като няма да могат да спечелят необходимите средства, с които да започнат следващата година. Държавата трябва да погледне по-сериозно на този поминък. Той е основен – ангажира много хора и изхранва много семейства, но, ако нещата продължават така, гроздопроизводството ще загине“, каза още Ралев. Той добави, че много от производителите в региона са се отчаяли до степен, че са готови на протести, докато не бъде изпълнено основното им изискване – помощ от страна на държавата, както, по думите му, се случва в Гърция и Румъния. \r\nМария ПОПЧЕВА", "date": "2019.09.15", "title": "Бургас: Изкупната цена на гроздето на едро варира между 0,40 лв. и 0,50 лв."}
{"url": "http://www.focus-news.net/news/2019/09/15/2698970/tass-konstantin-kosachov-schita-za-nedokazani-obvineniyata-po-adres-na-iran-za-atakite-v-sauditska-arabiya.html", "text": "Константин Косачов, председателят на Комисията по външните работи на Съвета на федерацията, счита обвиненията на САЩ срещу Иран за нападения върху предприятия на „Сауди Арамко“, разположени в Саудитска Арабия, за недоказани, цитира думите му  TACC . \r\n„Значението на тези откровено недоказани обвинения, разбира се, е разбираемо: не трябва да отслабваме натиска върху Техеран, който продължава да увеличава дипломатическите усилия за разрешаване на ситуацията около страната, включително в диалог с европейските съюзници на САЩ. Мисля, че има още един фактор: Белият дом иска да покаже на първо място на Конгреса, че с напускането на основния „ястреб“ Джон Болтън, външната политика на Америка в никакъв случай не е станала „гълъбова“. Особено в иранска посока “, написа Косачов на страницата си в социалната мрежа „Фейсбук“ в неделя. \r\nСенаторът отбеляза, че макар Иран да има определено влияние върху хутите, които поеха отговорността за атаките, \"няма причина да обвиняваме Техеран в този случай\". „Е, с изключение на едно: за Вашингтон Иран, като пионер, е отговорен за всичко лошо, което се случва в Близкия изток“, добави Косачов. \r\nРуският сенатор нарече атаките срещу саудитските петролни съоръжения сериозен удар по регионалната енергетика, „което потвърждава, че мирът все още е много далеч“. \"Но в интерес на истината трябва да се отбележи, че Саудитска Арабия е дълбоко замесена в конфликта в Йемен и без Иран. Хутите имат собствени сметки за разчистване с Рияд, включително заради участието му в нападения срещу граждански цели в Йемен\", заяви ръководителят на външната комисия, припомняйки, че в началото на септември бе обстрелян затвор и десетки хора бяха убити. „Следователно опитът отново да се играе картата на Иран тук абсолютно не е полезен за никого, освен за Белият дом“, завърши Косачов. \r\n \r\n  Юлиян Марков", "date": "2019.09.15", "title": "ТАСС: Константин Косачов счита за недоказани обвиненията по адрес на Иран за атаките в Саудитска Арабия"}
{"url": "http://www.focus-news.net/news/2019/09/15/2698980/kulinaren-konkurs-i-shou-za-detsa-shte-ima-na-11-i-12-oktomvri-v-sliven-kato-chast-ot-dnite-na-balgarskoto-meso.html", "text": "Кулинарен конкурс и шоу за деца ще има на 11 и 12 октомври в Сливен като част от  „Дните на българското месо“ , съобщиха  организаторите на състезанията . Защо е полезно да се яде месо и как да го включим вкусно и атрактивно в менюто на децата и подрастващите, ще ни покажат ученици от професионалната гимназия по хотелиeрство и туризъм в Сливен. Заедно с най-добрите шеф-готвачи и майстори кулинари, те ще демонстрират уменията си в приготвянето на суджуци, луканки и други оригинални месни специалитети в кулинарния конкурс „Да сготвим заедно“. Специално жури ще избере измежду всички предложения „Най-оригиналния и вкусен кулинарен продукт“. Състезанието ще се проведе в рамките на „Дните на българското месо“, организирани от Асоциацията на месопреработвателите в България. Те ще съберат на 11-ти и 12-ти октомври в Сливен производителите и ценителите на продукти и деликатеси от вкусното българско месо. \r\nДетското и ученическото хранене са сред основните акценти на събитието. Специална кампания ще разясни значението и ползите от консумацията на месо, изключително важно за функционирането и правилното развитие на подрастващите. Организаторите са подготвили листовки и брошури за учениците от 1-ви до 12-ти клас, родители и учители, както и информационни материали „За и против месото“. За любителите на домашно приготвените месни деликатеси, ще бъдат разпространявани книжки с традиционни рецептури за различни месни продукти и т.н. \r\nЗа най-малките е предвидена богата програма. Децата под 10 години ще участват в кулинарно шоу „Детска фантазия“, където ще могат да измайсторят най-вкусните и красиви сандвичи с месни продукти. Ще има много игри, забавления и тематична викторина, посветена на полезна информация за месото и колбасите. Най-знаещите ще получат награди, а тръгвайки си от шоуто всички деца, освен подаръци и диплом „Млад кулинар“, ще са заредени с нови знания и положителни емоции. \r\n„Дни на българското месо“ е проект на Асоциацията на месопреработвателите в България и се провежда в рамките на традиционното Национално изложение по животновъдство, с партньор Изпълнителна агенция по селекция и репродукция в животновъдството и с подкрепата на Министерство на земеделието, храните и горите и ДФ „Земеделие“. Програмата включва много демонстрации, дегустации, информационни събития, състезания и изненади за всички – от най-малките до най-големите, и от любителите до професионалистите. В рамките на инициативата, в състезанието „Майстор месар“ специално жури ще определи участниците в националния отбор на България за Световното първенство по транжиране в Сакраменто, САЩ през 2020 г.", "date": "2019.09.15", "title": "Кулинарен конкурс и шоу за деца ще има на 11 и 12 октомври в Сливен като част от  „Дните на българското месо“"}
{"url": "http://www.focus-news.net/news/2019/09/15/2698967/ministar-krasimir-valchev-startirame-nagrada-za-kreativni-uchiteli.html", "text": "Красимир Вълчев, министър на образованието, разговоря с Илиана Беновска в седмичното обзорно политическо предаване „Беновска пита“ по „Канал 3“, съобщиха от екипа на  предаването . Той заяви позиции по следните теми:  \r\n \r\n Приоритет ли е образованието?   \r\n„Има една песен, която бих могла да нарека химн на образованието, която години наред поколения са я пeли на 24-ти май – Деня на просветата и писмеността, нея перифразирам като тема на нашия разговор, а тя е „Върви народе възродени, към светли бъднини върви“. Пее ли се тази песен, г-н министър?“, попита в началото на разговора водещата Илиана Беновска. Красимир Вълчев отговори, че песента се пее, преди всичко от учениците, но и от всеки един от нас.  \r\n„Е ли образованието приоритет, не ми казвайте, че то е приоритет на програмата на ГЕРБ, че е приоритет на вашето правителство, че като вземем ресора на Мария Габриел, то се вписва хубаво в картината, а реално, сложете си ръка на сърцето? Защо намаляват, ясно, раждаемостта е по-ниска, първокласниците? Защо обаче след 3-ти, 4-ти клас започват да се ронят, да се лющат, след 7-ми съвсем?“, продължи водещата Илиана Беновска. Красимир Вълчев отговори, че ако, като отговорни родители, си помислим какво искаме да дадем най-напред на децата, то отговорът е, че на първо място искаме да им дадем възможност за щастлив живот. Това най-често става като се опитваме да ги запишем да учат в най-доброто училище, да имат по-добър достъп до образование. Към това трябва да се стремим като общество. „Образованието е това, което ни обединява, образованието е системата, в която ако се случват добри неща, ще имаме и вяра в бъдещето! В този смисъл е приоритет за всички нас, ние като правителство трябва да го свържем с политиката, с инструментите на политиката, с бюджета, с подкрепата за учителите!“, категоричен беше министърът.  \r\n \r\n Ролята на учителя.   \r\n„Професор Тотев каза, че навремето, като са пеели „Върви народе възродени“ са носили едни ленти „отличник“, може да звучи наивно на някого, но такива са били съвременните символи на изразяване. Ние с вас често говорим за образование, потапяме се и в неговите различни аспекти, предлагам ви да направим една рубрика „учителите отличници“! Ние не ги виждаме, много малко млади хора вече искат да са учители!“, предложи водещата Илиана Беновска. Красимир Вълчев цитира мисълта, че „светът утре е това, което днес се случва в класната стая“, там учителят е тихият герой, който ежедневно работи, но рядко директно виждаме неговите резултати от работата. „Знаем, че образованието е важно, че то променя живота ни, че влияе на всички човешки взаимоотношения, на всеки квадратен сантиметър материална среда, създадена около нас, но забравяме, че учителят е най-важният. Една такава рубрика ще бъде много успешна. Ние искаме да направим и една награда за креативните учители, с която да стимулираме тези учители!“, обясни министърът на образованието и науката. Водещата каза, че това би била чудесна съвместна инициатива.  \r\n„Министър Вълчев, сега поглеждам и въпросите, задавани към Вас, основният въпрос наистина е не само за посещаемостта на училищата, но и за учителите, защо ние не създаваме достатъчно високо равнище на заплащане за младите хора, за да желаят те да завършат и педагогическо образование и да имат квалификацията да преподават?“, попита водещата Илиана Беновска. Красимир Вълчев отговори, че през последните години тези неща променят, особено през последните 2 години, взето е решението за двойно увеличение на заплатите на учителите. През 2021 г. учителските заплати ще бъдат поне с 20% по-високи от средните за страната. Средствата вече са планирани. През миналата година при дебатите със синдикатите е взето решение в максимална степен да се увеличат минималните заплати, тези, които са за млади учители. Отделно от това трябва да се осигурят учители за отдалечените населени места като се предоставят повече средства за училищата и детските градини там.  \r\n„Четох, че ще правите класификатор, информационна система, в която могат да се запишат?“, попита водещата Илиана Беновска. Красимир Вълчев отговори, че това се прави, защото доста млади хора питат къде са тези работни места, тъй като не могат да започнат работа като учители. „Но такава система не е ли правена досега?“, попита водещата Илиана Беновска. Събеседникът й отговори, че информационна система е съществувала и работните места са се обявявали, но сега ще се направи нещо повече. Сега всеки млад човек, който завършва с педагогическа специалност, ще се регистрира в кои общини иска да работи. От друга страна се знае кои учители предстои да се пенсионират и по този начин ще се покаже търсенето и предлагането, ще се картографира къде има недостиг.  \r\n   \r\n Програмата „Еразъм“.   \r\n„Четох, че „Еразъм“ била програма, в която са включени 9 милиона студенти досега, от които са се родили 1 милион бебета. Леко иронично, ще си запазя моето мнение за себе си в момента, и че щели да бъдат включвани и пенсионерите в тази програма. И от тези 1 милион бебета, които са се родили от това международно смесване, ако мога да кажа, на гени, раси, религии и култури, това била новата европейска раса?“, постави водещата Илиана Беновска темата за програма „Еразъм“. Красимир Вълчев отговори, че не би го определил по този начин. Той продължи, че програмата  е образователна. Чрез нея се стимулират добри практики, когато учителите се посещават взаимно, системите все повече се развиват заради това, че учителите и училищата се учат едни от други. Той продължи, че малко или много през следващите години ще изграждаме европейско образователно пространство, ще има европейски университетски мрежи, също финансирани от „Еразъм“, студентите ще получават общи европейски дипломи, висшите училища, които са в тези мрежи, ще обучават едновременно тези студенти. „Ние ще бъдем все по-свързани и по-интегрирани с ЕС, не само формално. Това е шансът и новото поколение деца да се чувстват по-пълноценни, по-щастливи тук в България, а не да бъдат в Европа, бидейки по-свързани с Европа. Европа все още е най-доброто място за живеене, континентът, който дава най-добри шансове, дава смислен и пълноценен живот! Разбира се вътре в него можем да дискутираме, страните са различни, но нашите шансове за добро развитие са в рамките на ЕС!“, категоричен бе министърът.  \r\n \r\n Приемът във висшите учебни заведения.   \r\n„Има ли възможност за прием без резултат от конкурсен изпит само по диплома?“, попита водещата Илиана Беновска. Красимир Вълчев отговори, че в доста университети има възможност за прием само с оценка от държавния зрелостен изпит. Въпрос на решение на висшето училище е дали да организира изпит. Всички висши училища избират как да балообразуват. Той продължи, че системата е достигнала крайна масовизация, от 30% преди 30 години, до над 80%. През 2016 г. са започнали промени, с които приемът се е преструктурирал, бил е намален от 58 000 на 43 000. 37 000 е държавно финансираният прием през настоящата година след завършване на училищно образование. До 2 години ще бъде намален на 30 000, което означава под 60% от завършващите.  \r\n„Това ще означава ли, че някои специалности ще станат затихващи?“, попита водещата Илиана Беновска. Събеседникът й отговори, че това е така и вече се нулира държавното финансиране в 28 професионални направления, предимно в социалните, стопанските и правните науки. „Така че ние намаляваме приема, но той все още е висок, трябва още да се намали, още ще го намалим, но по-големият проблем е структурният – проблемът е, че не отиват да учат за инженери, а отиват да учат предимно социални, стопански и правни науки!“, обясни министърът на образованието. Той добави, че СУ не е показателен, защото заради високата оценка за качество там не се намалява приема и има свободни места. По-точно в СУ приемът е по-малко намален. „Но не се ли получава най-голямата девалвация – най-престижният университет в България да приема оттук и оттам всякакви, за да си попълва бройката?“, попита водещата Илиана Беновска. Красимир Вълчев отговори, че и там приемът ще бъде намален, но от друга страна се прави преструктуриране от училищата с по-ниска оценка към тези с по-висока.  \r\nПо отношение на финансирането Красимир Вълчев обясни, че от няколко години се извършват промени, които да намалят тежестта на фактора брой студенти. Той обаче изтъкна, че няма как финансирането да не зависи изобщо от броя на студенти и подчерта, че няма как едно висше училище с 1000 и едно с 10 000 студенти да получават едни и същи средства.  \r\nПрофесионалното и дуално образование и проблемът с липса на технически кадри на средно ниво.  \r\n„Доколко продължава да се чувства глада от среднообразовани технически, така наречените дуално и професионално подготвени ученици? Тази тема е наша обща тема, направихме кръгла маса, ще продължим и нататък, но само с агитация не става!“, попита водещата Илиана Беновска. Красимир Вълчев отговори, че според прогнозите след 10 години най-голям недостиг ще има за средни технически кадри. Такъв е изводът от мащабно проучване на МТСП. Този недостиг ще бъде в десетки хиляди. Министърът продължи, че ще има общ недостиг като цяло и младите хора, които ще влизат на пазара на труда, ще бъдат по-малко от тези, които излизат. „Но това ще расте като аритметична прогресия, не като геометрична засега!“, отбеляза водещата. Събеседникът й отговори, че има положителни тенденции, увеличава се приемът в професионалното образование, но не достатъчно. Проучване отпреди 4 години е показало, че младите хора не виждат достатъчно реализация и очаквания за високи доходи само с професионално техническо образование. Това обаче се променя доста бързо, защото в момента точно за тези работни места се увеличават най-бързо заплатите.  \r\n„Обикновено казваме, че бизнесът е виновен, макар че той създава доста училища и обучителни бази, но има и доста законови неуредици, като например, ако един такъв ученик учи в професионално училище и съответно бъде взет на работа в едно предприятие, той няма право на отпуски, болнични и така нататък. Имахте спор даже в НСТС!“, отбеляза водещата Илиана Беновска. Събеседникът й отговори, че има технически въпроси, които трябва да бъдат изчистени и това вече се прави. Той обясни, че проблемът при дуалното образование е, че на повечето компании им трябват няколко души и не могат да се ангажират с цяла паралелка.  \r\n„Но ето, сега говорим, че искаме „Фолксваген“, борим се, но имаме ли подготвени кадри?“, попита водещата Илиана Беновска. Гостът й отговори, че имаме подготвени кадри, разбира се никога не можем да твърдим с пълна убеденост, че са достатъчно, но специално една инвестиция като „Фолксваген“ би могла да бъде обезпечена с достатъчно технически кадри. „Премиерът кого трябва да попита, министърът на икономиката или Вас?“, попита водещата. Събеседникът й отговори, че трябва да попита и двамата и вече го е направил. „И Вие гарантирате, че има?“, продължи тя. Министърът отговори, че 100 % гаранция не може да се даде, но при всички случаи една такава инвестиция с потенциал да генерира големи заплати и висок растеж ще мултиплицира търсенето на професионално техническо и инженерно образование. „Аз се чудя как „Фолксваген“ не са направили досега запитване и конкурс!“, отбеляза водещата. Красимир Вълчев отговори, че вероятно те са направили своите проучвания.  \r\nКак чрез образованието да се промени начинът на живот на българите в положителна посока?  \r\n„Ориентираме се към финал, Вие дадохте доста интервюта, разбирам, че и утре ще продължите да давате, дано да не е кампанийно това покрай първия учебен ден, нека пожелаем на всички първокласници, ученици, абитуриенти, на техните майки, бащи, баби и дядовци успешна учебна година! Но кажете за финал кое е най-важното нещо, което трябва да се направи, за да престане българинът да се плъзга по начин на живот, в който той се интересува от бирата, от кебапчетата и сега ще се изразя жаргонно – да ходи у Гърция и това са му мечтите? Мечтае ли някой българин да бъде откривател?“, попита водещата Илиана Беновска. Красимир Вълчев отговори, че всеки има своето разбиране за щастие и своите мечти. Според него не може да се говори общо. „Ние това, което трябва да направим като система, е да има по-малко изключени деца, по-малко неграмотни и неефективно включени в образователната система. По този начин ще живеем в по-хармонично и проспериращо общество. Трябва да подобрим образователните резултати, основно функционалната грамотност, възпитателната функция, нещо, което много ни липсваше!“, изтъкна той. „Може би и родителите трябва да включим!“, изтъкна водещата. Събеседникът й се съгласи и добави: „Да, взаимодействието с родителите, това са най-важните задачи на образователната система!“, с което завърши участието си в седмичното обзорно политическо предаване „Беновска пита“ по „Канал 3“ и „Радио К2” на 15-ти септември 2019 година.", "date": "2019.09.15", "title": "Министър Красимир Вълчев: Стартираме награда за креативни учители"}
{"url": "http://www.focus-news.net/news/2019/09/15/2698976/kyustendil-tantsova-formatsiya-partnyori-predstavi-balgarskiya-folklor-na-mezhdunarodniya-festival-festivalni-dni-v-drach.html", "text": "Танцова формация „Партньори“ представи българския фолклор на Международния фестивал „Фестивални дни в Драч”. Това съобщи за  Радио „Фокус” – Кюстендил  Веска Миланова, ръководител на формацията. „Нашите танцьори представиха Кюстендил и България. Този форум е празник на културното многообразие, което най-добре се демонстрира чрез музика и танц. Основната цел на фестивала е да покаже богатството от разнообразието на културни корени от различни страни. Различни народи показват своята идентичност и научават повече за историята и обичаите на другите народи”, каза Веска Миланова. По думите й фестивалът предоставя възможност на фолклорните танцови и певчески групи от различни страни да покажат уникалността на своя фолклор, да запазят и популяризират своята култура, традиции и културно наследство и да създадат нови приятелства. „Изпълненията на нашите танцьори бяха посрещнати изключително добре и докоснаха сърцата на албанската публика и гостите на Драч. Представените сватбени обичаи и бурните ритми развълнуваха присъстващите и заслужиха внимание и бурни аплодисменти”, каза Веска Миланова. \r\nВенцеслав ИЛЧЕВ", "date": "2019.09.15", "title": "Кюстендил: Танцова формация „Партньори“ представи българския фолклор на Международния фестивал „Фестивални дни в Драч”"}
{"url": "http://www.focus-news.net/news/2019/09/15/2698977/mitko-stanoev-sdruzhenie-zashtoto-mozhem-porachali-sme-i-shte-darim-5-aparata-za-rodilno-otdelenie-na-bolnitsata-v-petrich.html", "text": "Поръчали сме и ще дарим 5 апарата за Родилно отделение на болницата в Петрич. Това каза за Радио „Фокус“ – Пирин Митко Станоев, председател на Сдружение „Защото можем“. Той подчерта, че от както е създадено Сдружението, почти година и четири месеца, са успели със собствени сили да съберат прилични суми, които са използвали за различни каузи. „Целта е да подпомогнем жителите в общината. До момента сме дарили, с помощта на благодетели, три кувьоза на български болници. Миналата година закупихме апаратура за отделенията по Неонатология в болниците в градовете Петрич и Сандански. В момента новото е, че поръчахме 5 апарата за нашето Родилно отделение, което се нуждаеше спешно от нова апаратура“, каза още Станоев. Той добави, че всяка година правят и кампанията „Бъди човек“, чрез която са подсигурили хранителни продукти за възрастни, болни,самотни и бедни хора. „Подпомогнали сме над 450 човека, общо и от трите проведени кампании. За Коледа предстои четвъртата поред инициатива. Участвали сме още и в много други прояви за набиране на средства. Работим на пълна пара“, уточни Станоев. Той коментира, че и за в бъдеще Сдружение „Защото можем“ ще продължава да застава зад обществено значими каузи и да бъде в полза на хората, които имат нужда. „Ние за това сме създали Сдружението, за да помагаме на хората и да накараме младите да бъдат активни участници в инициативите. За нас е изключително важно подрастващото население да е част от обществената дейност, от будното гражданско общество, защото те са бъдещето на България. Това ни трогна най-много в кампанията „Капачки за бъдеще“, защото се включват най-малките. Децата се учат на опазване на околната среда, като събират капачки, в помощ на бебета. Правят нещо хубаво. Учат се и на гражданско отношение“, отбеляза Станоев. \r\nЛивия НИНОВА", "date": "2019.09.15", "title": "Митко Станоев, Сдружение „Защото можем“: Поръчали сме и ще дарим 5 апарата за Родилно отделение на болницата в Петрич"}
{"url": "http://www.focus-news.net/news/2019/09/15/2698978/prodalzhava-gaseneto-na-pozhara-v-rayona-na-rilskiya-manastir-obzor.html", "text": "Пожарът е локализиран на площ около 9-10 дка до този момент. Комисар Тошко Бързилов, началник „Национален оперативен център“ към ПБЗН каза за Агенция „Фокус“, че днес на място са работили 106 души – 25 пожарникари, 42 души от Югозападно държавно предприятие, 14 служители на Национален парк „Рила”, 12 доброволци и служители на горското стопанство в този район и 10 души от Рилския манастир. Бързилов допълни, че е участвал и хеликоптер от Българската армия в гасенето. „Направени бяха неимоверни усилия да бъде закарана вода до мястото на пожара“, посочи още той. „Хеликоптерната армия е работи от 9.00 часа и подпомага нашите действия с подаване на вода с помпи вода, но на този етап е рано да се каже, че пожарът е ограничен напълно“, посочи той. Пожарът се гаси трудно, защото е предимно тор и има пораснал мъх. Комисар Бързилов подчерта, че няма пострадали. Всички хора са инструктирани.По думите му тази нощ ще има екипи от пожарникари и охрана на мястото.  \r\nСигналът за пожара в района на Сухото езеро в Рила е получен около 9.00 часа на 14 септември. Огънят се е простирал на площ от 2 дка. Пожарът е във високата част на Рила и затова е труднодостъпно за техника и работата е предимно на ръка. Следобед пожарът се разрасна на 3 декара площ. 15 служители на пожарната, 20 служители на Национален парк \"Рила\" и 20 служители на Югозападното предприятие са се включили в гасенето. В 15.24 ч. вертолет Ми-17 от авиобаза \"Крумово\" излетя, за да окаже помощ в гасенето на пожара. Огънят е обхванал трудно достъпен терен на височина 1 800 – 2 000 метра и това налага използването на вертолета.", "date": "2019.09.15", "title": "Продължава гасенето на пожара в района на Рилския манастир (ОБЗОР)"}
{"url": "http://www.focus-news.net/news/2019/09/15/2698983/bozhidar-nosikov-mkbppmn-asenovgrad-lyatnata-detska-akademiya-sharena-vakantsiya-se-prevrashta-v-seriozno-i-vse-po-interesno-obshtinsko-meropriyatie.html", "text": "Лятната детска академия „Шарена ваканция“ в Асеновград се превръща в сериозно и все по-интересно общинско мероприятие. Това каза за  Радио „Фокус“ – Пловдив  Божидар Носиков, секретар на Местната комисия за борба срещу противообществените прояви на малолетните и непълнолетните, по повод закриването на тазгодишното издание на академията. „Шарена ваканция“ премина успешно, децата бяха ангажирани сериозно през цялото време. Няма регистрирани инциденти или неприятни случки през този период, всичко премина както беше планирано. Много от децата се научиха да плуват, имаше и състезание накрая, на което бяха раздадени включително и медали. Допълнително се включиха и хора като частна инициатива, които осигуриха медалите. Наистина „Шарена ваканция“ започна да става интересно и сериозно общинско мероприятие, особено плуването“, коментира Носиков. Той подчерта, че с всяка изминала година се отчита увеличение в броя на участниците в лятната детска програма в Асеновград. „Все повече родители разбират за инициативата. Хората са доволни, няма негативни изказвания. Инициативата ще продължи успешно и занапред“, посочи Божидар Носиков. \r\nТони МИХАЙЛОВ", "date": "2019.09.15", "title": "Божидар Носиков, МКБППМН-Асеновград: Лятната детска академия „Шарена ваканция“ се превръща в сериозно и все по-интересно общинско мероприятие"}
{"url": "http://www.focus-news.net/news/2019/09/15/2698985/ivanka-kirkova-nachalnik-ruo-pochti-tri-pati-sa-se-uvelichili-dualnite-paralelki-v-plovdivska-oblast-za-tazi-uchebna-godina.html", "text": "Почти три пъти са се увеличили дуалните паралелки в Пловдивска област за тази учебна година. Това съобщи в интервю за  Радио „Фокус”- Пловдив  началникът на РУО Иванка Киркова. „От 6 през миналата година, през тази година те стават 16”, каза Киркова. Дуална паралелка ще има и тази година в Средното училище в Лъки, с цел да се подпомогне бизнеса там. „Въпреки, че децата трудно се задържат, съвместно с общината ще положим всички усилия да задържим специалността „Обогатяване на полезни изкопаеми“. Миналата година тази специалност бе на минимума, с 5 ученика. „Много нови професии имаме в областта и тази година”, каза още Иванка Киркова. Тя добави, че амбициите са високи и приемът е осъществен на 92%. Днес ще стане ясно точно какъв е той. Най-голям брой нови специалности има основно в професионалните гимназии в град Пловдив, но и на много още места в областта. „В Първомай и в двете училища още три нови професии, в Сопот – две,  в Раковски – 1, в Хисаря – 1, в Карлово – 2, в Асеновград – 1, в община Марица – 1”, посочи Киркова, като добави, че са се съобразили с желанията на бизнеса в региона. \r\nЦветана ТОНЧЕВА", "date": "2019.09.15", "title": "Иванка Киркова, началник РУО: Почти три пъти са се увеличили дуалните паралелки в Пловдивска област за тази учебна година"}
{"url": "http://www.focus-news.net/news/2019/09/15/2698984/do-16-ti-septemvri-tryabva-da-stanat-yasni-kandidatite-za-kmetove-i-obshtinski-savetnitsi-vav-varna.html", "text": "На 16 септември трябва да станат ясни кандидатите за кметове и общински съветници във Варна за предстоящите местни избори на 27-ми октомври. С решение на  Общинската избирателна комисия  в града, крайният срок за регистрация от страна на партии, коалиции, местни коалиции и инициативни комитети изтича в 17.00 часа в понеделник. Решението може да се обжалва пред Централната избирателна комисия в срок до 3 дни от обявяването му. С друго решение на ОИК е определен и броят на мандатите за изборен район Варна за представители на местния парламент. Техният брой е 51.", "date": "2019.09.15", "title": "До 16-ти септември трябва да станат ясни кандидатите за кметове и общински съветници във Варна"}
{"url": "http://www.focus-news.net/news/2019/09/15/2698982/d-r-dimitar-dimitrov-kmet-na-vetrino-oblast-varna-predstoi-rehabilitatsiya-na-obshtinskata-patna-mrezha.html", "text": "На територията на община Ветрино предстои да започнат дейности по рехабилитация на общинската пътна и улична мрежа. Това каза в интервю за  Радио „Фокус“ – Варна  кметът Димитър Димитров. Заделените по капиталовата програма на Общината разходи за тези дейности са от порядъка на 151 000 лева, обясни той. По думите му, в момента тече процедура за избор на изпълнител. През тази седмица също предстои сключване на договор за изпълнител за проект за строителство на централната улица в село Момчилово. „Финансирането е в размер на 356 000 лева. Предстои и рехабилитация на улица „Младост“ в село Белоградец“, каза още кметът. Той обясни, че за втория проект, средствата са осигурени по постановление на Министерския съвет и са в размер на 390 000 лева. \r\nДиана СТОЕВА", "date": "2019.09.15", "title": "Д-р Димитър Димитров, кмет на Ветрино, област Варна: Предстои рехабилитация на общинската пътна мрежа"}
{"url": "http://www.focus-news.net/news/2019/09/15/2698986/bisera-borisova-psiholog-esennata-depresiya-e-sastoyanie-koeto-se-proyavyava-nay-veche-zaradi-neobhodimostta-na-choveshki-organizam-da-se-adaptira-kam-promenite-vav-vremeto.html", "text": "Есенната депресия е състояние, което се проявява най-вече заради необходимостта на човешки организъм да се адаптира към промените във времето. Това каза за  Радио „Фокус“ – Пирин  психологът Бисера Борисова. Тя добави, че през месеците септември, октомври и ноември сезонните афективни разтройства се появяват доста често. „Провокират ги много неща, но преди всичко – състоянието на човек, нуждата от това да адаптира тялото си към промените във времето, а също така и лични проблеми“, каза още Борисова. Тя добави, че депресията не е болестно състояние. „Това е нещо, което влиза в живота и след това си излиза, но в никакъв случай не е болестно състояние. Има тежки форми на депресия, по-известни като клинична депресия, но това е нещо различно“, посочи Борисова. Тя коментира, че  най-честите признаци на депресията са потиснатост; нежелание да се вършат най-обикновени неща; просто човек спира да се интересува от всичко. „Много е важно преди да се случи, да имаме един начин на живот, който да ни носи радост и щастие. Всеки сам си избира какъв е неговият начин. Например някои хора са щастливи от сладолед, хубаво парче торта, а дори и чаша вино, изпито в компанията на добър приятел. Всичко това е възможно, но невинаги можем да реагираме по този начин“, уточни Борисова. \r\nЛивия НИНОВА", "date": "2019.09.15", "title": "Бисера Борисова, психолог: Есенната депресия е състояние, което се проявява най-вече заради необходимостта на човешки организъм да се адаптира към промените във времето"}
{"url": "http://www.focus-news.net/news/2019/09/15/2698979/vedomosti-dmitriy-peskov-narche-trevozhno-sabitie-napadenieto-nad-petrolnite-saorazheniya-v-sauditska-arabiya.html", "text": "Атаката с дронове върху петролната инфраструктура на Саудитска Арабия е тревожно събитие за петролния пазар, заяви говорителят на Кремъл Дмитрий Песков пред  \"Ведомости\" . \r\n„Разбира се, всяка такава турбуленция не допринася за стабилизирането на енергийния пазар“, каза той, като отбеляза, че президентът, „разбира се, е запознат с тези събития“. \r\nСпоред Песков саудитската страна не е потърсила помощ от Русия и други страни. „Не се знае дали имат нужда от помощ. Едва ли. Самите те имат всички необходими възможности “, обясни говорителят. \r\nПрез нощта на 14 септември “Сауди Арамко”, националната петролна компания на Саудитска Арабия, беше нападната с дронове. По-специално беше атакуван най-големият в света комплекс за рафиниране на нефт, разположен в източната част на страната. Това доведе до намаляване на производството на петрол в Саудитска Арабия наполовина - с 5,7 милиона барела на ден. \r\nЙеменските бунтовници хути поеха отговорност за нападението, но САЩ поставиха под въпрос участието им и обвиниха иранските власти за случилото се. Техеран отхвърля тези твърдения. \r\n \r\n  Юлиян Марков", "date": "2019.09.15", "title": "„Ведомости“: Дмитрий Песков нарче „тревожно събитие“ нападението над петролните съоръжения в Саудитска Арабия"}
{"url": "http://www.focus-news.net/news/2019/09/15/2698989/afp-atentat-s-hladilen-kamion-prichini-smartta-na-11-dushi-v-siriya.html", "text": "Бомба в хладилен камион  в близост до болница в град Ал-Рай, държан от подкрепяните от Турция сирийски бунтовници в Северна Сирия, уби 11 цивилни в неделя, съобщи Сирийската обсерватория за човешки права, базирана в Лондон, цитирана от  AFP . \r\nНикой не пое отговорност за атентата в града - вторият такъв смъртоносен взрив в район, контролиран от протурските бунтовници от юни. \r\nТурските войски и съюзническите сирийски бунтовници започнаха военна операция както срещу групировката „Ислямска държава“, така и срещу кюрдските бойци в Северна Сирия през 2016 г., като завзеха Ал-Рай и близкия град Азаз. \r\nПрез юни друга кола-бомба уби 19 души в близост до оживен пазар и джамия в Азаз. \r\n \r\n  Юлиян Марков", "date": "2019.09.15", "title": "AFP: Атентат с хладилен камион причини смъртта на 11 души в Сирия"}
{"url": "http://www.focus-news.net/news/2019/09/15/2698988/sport-levski-pobedi-cherno-more-s-30.html", "text": "Футбол: Отборът на Левски победи Черно море с 3:0 в мач от деветия кръг на  efbet Лигата . Головете отбелязаха Станислав Иванов, Паулиньо и Найджъл Робърта . След победата Левски остана на второто място с 20 точки, а Черно море са седми с 11 точки. В следващия кръг Левски играе със Славия, а Черно море приема Ботев Пловдив.  \r\nПо-рано отборите на Дунав и Славия завършиха при нулево равенство .", "date": "2019.09.15", "title": "Спорт: Левски победи Черно море с 3:0"}
{"url": "http://www.focus-news.net/news/2019/09/15/2698990/bsp-utvardi-kandidatite-si-za-kmetove-obzor.html", "text": "Националният съвет на БСП утвърди кандидатите си за кметове на общини за участие в изборите на 27 октомври 2019 г. Това стана на редовно заседание на Националния съвет на партията. Част от кандидатурите бяха утвърдени на предходно заседание на 3 септември. На заседание в началото на септември Пленумът утвърди 161 кандидатури за кметове на общини и райони. Сред кандидатите са утвърдени юристи, инженери, лекари, учители, културни дейци и др. Досегашните успешни кметове на левицата отново получиха подкрепа за следващ мандат. В неделя Националният съвет на БСП утвърди и кандидатурата на Мая Манолова за кмет на София на предстоящите избори. „Кандидатурата на Мая Манолова беше одобрена от Националния съвет и съм сигурен, че този модел ще бъде успешен“,  каза  заместник-председателят на БСП и председател на Националния предизборен щаб Кирил Добрев  пред журналисти след Пленума.  Във връзка с критика на социалист от Варна по процедурата за номинации, Добрев коментира, че досега никой от партията не се е възползвал от правото да обжалва в съда партийно решение. \"Ние имаме контролна комисия и тя ще изрази своето становище по възраженията на друга група социалисти\", посочи още Добрев. \"Целият дебат се оформи около това кой да води листата във Варна. Да ви припомня, че г-н Гуцанов е със свалено политическо доверие и за членовете на Националния съвет категорично стана изразено мнението, че той няма как да води листата на БСП в град Варна. Кандидат за кмет ще бъде проф. Анелия Клисарова, която ще води и листата. Няма никаква драма\", посочи още Добрев. Той обърна внимание, че Гуцанов е явление в БСП, което това ръководство се е опитало да прекрати. \"Това явление е много сериозно влязло, то е като тумор в БСП. Смятам, че Националният съвет взе правилно решение\", допълни още заместник-председателят на партията. \r\nДеница КИТАНОВА", "date": "2019.09.15", "title": "БСП утвърди кандидатите си за кметове (ОБЗОР)"}
{"url": "http://www.focus-news.net/news/2019/09/15/2698981/tv-21makedoniya-v-ponedelnik-shte-badat-osvobodeni-i-ostanalite-prokurori-ot-spetsializiranata-prokuratura.html", "text": "В понеделник ще бъдат освободени и останалите прокурори от Специализираната прокуратура, информира македонският телевизионен канал  ”TB 21” . \r\nСлед уволнението на Катица Янева от поста Специален прокурор в понеделник Съветът на прокурорите ще обсъди бъдещето на други прокурори, които са работили в Специализираната прокуратура (СП). Очаква се функциите им на специални прокурори също да бъдат прекратени, тъй като според закона за СП мандатът им не може да надвишава мандата на специалния прокурор. Вчера председателят на Съвета Ацо Колевски заяви, че най-вероятното решение ще бъде те да се върнат на предишните си работни места в прокуратурите, от където са дошли. Междувременно остава несигурно дали ще има сделка за приемане на нов закон за прокуратурата. Премиерът Зоран Заев заяви в интервю за „Сител“, че делата на СП трябва да имат бъдеще и че това е червена линия, която не може да бъде премината. Той каза, че СДСМ ще приеме опозицията да назначи ръководителя на новата прокуратура, ако бъде предложено разумно решение. \r\nВъпреки подобни предложения на Заев, опозиционната ВМРО-ДПМНЕ все още го обвинява днес, че иска да създаде нова Катица Янева. \r\n \r\nЛидерът на ДСИ Али Ахмети каза тези дни, че проблемът със Специалната прокуратура трябва да бъде решен от двете най-големи македонски партии. Той каза, че подкрепят закона и реформите в съдебната система, но каза, че чрез оценка и проверка на кадрите държавата ще бъде по-успешна в борбата с престъпността и корупцията. Политическият анализатор Насер Зибери каза пред „ТВ 21“, че специалните прокурори, които са разглеждали конкретни дела, трябва да продължат да ги представляват в съдилищата. \r\nПо-нататъшното ангажиране на прокурорите от СП би ускорило процеса, защото те са запознати, готови и само със специалното пълномощно на прокурора ще могат да продължат процеса там, където са назначени и това би било най-идеалното решение - или тези прокурори да се върнат на предишните си длъжности, преди да бъдат назначени в СП, или да бъдат преместени в компетентна прокуратура като Прокуратурата за организирана престъпност. \r\nДелата на СП вече са под юрисдикцията на главния прокурор Любомир Йовевски и засега няма съобщения, че правителството и опозицията могат да седнат отново, за да постигнат споразумение за новия закон за прокуратурата. \r\n \r\n  Юлиян Марков", "date": "2019.09.15", "title": "„ТВ 21“(Македония): В понеделник ще бъдат освободени и останалите прокурори от Специализираната прокуратура"}
{"url": "http://www.focus-news.net/news/2019/09/15/2698992/hasan-rouhani-badeshteto-na-siriya-prinadlezhi-na-neyniya-narod.html", "text": "Бъдещето на Сирия принадлежи на нейния народ, заяви в неделя иранският президент Хасан Роухани, цитиран от  Anadolu Agency . \r\nТой заяви това пред репортери на летището в Техеран преди да отпътува за Анкара, за да присъства на тристранна среща с лидерите на Русия и Турция относно Сирия. \r\n\"Освен стабилността и сигурността на региона, надявам се, че тристранната среща на върха в Анкара ще предприеме ефективни стъпки и че трите страни могат да се споразумеят да помогнат на народа и бъдещето на Сирия\", каза той. \r\n„Винаги сме подчертавали, че бъдещето на Сирия принадлежи на хората на тази страна и другите държави трябва да помагат на сирийския народ в това отношение“, каза Роухани. \r\nТой припомни, че срещата на върха в понеделник ще бъде петата среща на този формат през последните две години и половина, подчертавайки, че трите държави \"са били гаранти на прекратяването на огъня в Сирия\". \r\nРоухани каза, че борбата с тероризма и противодействието на чуждата намеса в Сирия, връщането на сирийските бежанци, възстановяването и конституционната реформа, както и изборите през 2021 г. са сред важните въпроси, които ще бъдат обсъдени на срещата на върха. \r\nИранският президент заяви, че все още има части от Сирия, които са изправени пред проблеми, включително източния регион на Ефрат и добави, че незаконното присъствие на САЩ нарушава мира в Сирия. \r\nТой каза, че основните тревоги на трите държави-гаранти са намесата и агресията на Израел в Сирия и подкрепата му за терористите, както и атаките на еврейската държава срещу сирийския народ и инфраструктура. \r\nИранският президент продължи да настоява, че регионалните въпроси трябва да бъдат решавани от регионалните държави чрез диалог. \r\nРоухани каза, че САЩ подкрепят Саудитска Арабия и ОАЕ в Йемен, като им доставят оръжие. \"Ако искаме пълна сигурност в региона, намесата на САЩ трябва да спре.\" \r\nРоухани каза също, че отношенията на Иран с Русия и Турция са \"много приятелски\". \r\n\"Готови сме да имаме приятелски отношения с всички наши съседи. Най-добрият начин да разрешим икономическите проблеми на страната ни е да имаме тесни икономически връзки със съседите си\", завърши той. \r\n \r\n  Юлиян Марков", "date": "2019.09.15", "title": "Хасан Роухани: Бъдещето на Сирия принадлежи на нейния народ"}
{"url": "http://www.focus-news.net/news/2019/09/15/2698987/the-wall-street-journal-novoto-italiansko-pravitelstvo-testva-tolerantnostta-na-glasopodavatelite.html", "text": "Италия позволи на спасителен кораб на неправителствена организация да доведе 82 спасени в Средиземноморието мигранти, в първия тест за това как новото ляво правителството на Италия ще се справи със спорния въпрос за миграцията от Африка, пише американският вестник  The Wall Street Journal . \r\nНовата управляваща коалиция на лявоцентристката Демократическа партия и антисистемното движение „5 звезди“ заяви, че иска да се сложи край на твърдата политика на Матео Салвини, лидер на партията „Лига“, който като вътрешен министър през 2018-2019 г. влезе в новините, като забрани на много кораби за спасяване на мигранти да влизат в италианските пристанища. \r\nНо с проучвания на общественото мнение, които показват, че повечето италианци не искат съживяване на тежки средиземноморски миграционни потоци, правителството не иска да разгневи избирателите и да засили подкрепата за основния си противник Матео  Салвини. \r\n \r\nПроблемът със средиземноморската миграция е тест за това дали центристките правителства в Европа могат да уверят избирателите, че могат да контролират националните граници, намалявайки популярността на крайно десни партии като „Лигата“ на Салвини, които твърдят, че традиционните политици на Европа се провалят. \r\nНовото правителство, което встъпи в длъжност в началото на този месец, се отказа от острата антиимиграционна реторика на Салвини, но същността на неговата политика се промени по-малко от тона. \r\nРим накара кораба „Оушън Викинг“, управляван от НПО и „Лекари без граници“, да изчака в морето шест дни, преди да даде разрешение за акостиране. Разрешението дойде само след като други страни от Европейския съюз се съгласиха да вземат на борда някои от търсещите убежище. \r\n \r\nСалвини също пускаше корабите да акостират само след като страните от ЕС обещаят да обработят молбите за убежище. \r\nНеправителствените организации, които спасяват лицата, търсещи убежище от Африка, от често неподходящи лодки в Средиземноморието, казват, че са изправени пред постоянен натиск и несигурност къде могат да доведат мигрантите до безопасност. \r\n„Да се чака от няколко дни до няколко седмици е непоносимо. Призоваваме европейските държави да създадат ефективен, координиран и предсказуем механизъм, гарантиращ безопасни пристанища за слизане за хора, спасени в морето “, се казва в съобщение в събота Никола Стала, координатор за търсене и спасяване на борда на „Оушън Викинг“. \r\nНовото правителство се опитва да следва разумен път, заяви Матео Вила, изследовател по средиземноморска миграция в международния мозъчен тръст ISPI в Милано. „То иска да покаже, че миграцията в момента може да бъде управлявана, без груб тон и действия, но не иска да изглежда твърде меко за избирателите и настоява за прякото участие на други европейски страни.“ \r\nИталия се опитва да се измъкне от разглеждането на молбите случай по случай, за които страните от ЕС ще поемат търсещите убежище и да създаде система за справяне със спасените мигранти. \r\nРим проведе разговори с Берлин, Париж и властите на ЕС в Брюксел в стремеж да постигне автоматична формула за разпределение на мигрантите сред група държави от ЕС, които са съгласни да участват. \r\nПредишните опити за автоматично разпределение на средиземноморските мигранти в ЕС, за да се намали натискът върху  страни като Италия, не постигна успех. \r\nПредставители от двете партии казват, че знаят, че трябва да покажат резултати по отношение на имиграцията и застоялата икономика на Италия, ако искат да избегнат загубата от партията на Салвини на следващите избори. \r\n \r\n  Юлиян Марков", "date": "2019.09.15", "title": "The Wall Street  Journal: Новото италианско правителство тества толерантността на гласоподавателите"}
{"url": "http://www.focus-news.net/news/2019/09/15/2698991/dzho-suinsan-nikoga-nyama-da-bade-prosteno-na-deyvid-kameran-za-tova-che-svika-referemdum-za-es.html", "text": "Лидерът на Либерал-демократите Джо Суинсън заяви, че на бившия премиер Дейвид Камерън \"не може да бъде простено\" за свикване на референдум за членството в ЕС, цитира думите й лондонският вестник  The Evening Standard  . \r\nТя заяви това след като Камерън каза, че „наистина съжалява“ за разделенията, причинени от резултата от референдума. \r\n\"Не, не прощавам на Дейвид Камерън за свикване на референдума\", заяви лидерът на либерал-демократите. \r\n„Мисля, че толкова голяма част от проблемите, с които се сблъскваме в момента, произтичат от шокиращо погрешната преценка на Дейвид Камерън в поставянето на интересите на Консервативната партия пред националния интерес. \r\n\"Това е модел, който виждаме оттогава у консерваторските премиери. Всичко това е с цел Консервативната партия да може да остане единна по въпроса за Европа, когато бъдещето на нашата страна е поставено на риск.\" \r\nВ неделя членовете на партията гласуваха на конференцията в Борнемут за отмяната на член 50 в манифеста на партията за следващите избори. \r\nНа втория ден на конференцията партията се раздели емоционално със сър Винс Кейбъл, бившият лидер на партията, който обяви, че ще се оттегли на следващите избори. \r\nВ последната му реч като депутат от партията, 76-годишният политик събра много овации \r\nСър Винс прогнозира, че повече депутати ще се откажат от основните партии и ще се присъединят към либерал-демократите и обвини лидера на лейбъристите Джеръми Корбин, че се отнася към Брекзит „цинично“. \r\n \r\n  Юлиян Марков", "date": "2019.09.15", "title": "Джо Суинсън: Никога няма да бъде простено на Дейвид Камерън за това, че свика реферемдум за ЕС"}
