{"url": "http://www.focus-news.net/news/2018/04/03/2507467/pazardzhik-prodalzhavat-masovite-patni-proverki-v-pazardzhishka-oblast.html", "text": "Продължават масовите пътни проверки в Пазарджишка област, предаде репортере на Агенция „Фокус“. Полицейски патрул с регистрация 8922 и оборудван с радар е скрит в храстите на пътя Пазарджик -  Пещера, в посока Пещера.", "date": "2018.04.03", "title": "Пазарджик: Продължават масовите пътни проверки в Пазарджишка област"}
{"url": "http://www.focus-news.net/news/2018/04/03/2507468/zam-ministar-krasimir-tsipov-grazhdanite-da-ne-vlizat-v-kontakt-s-izbyagalite-zatvornitsi-ako-gi-zabelezhat-a-da-signalizirat-na-kompetentnite-organi.html", "text": "Да се обърнем към гражданите с призив, от една страна да бъдат внимателни, защото се касае за затворници с присъди „лишаване от свобода“ за дълъг срок, от друга страна да подадат веднага информация в най-близкото районно управление на МВР или тел. 112, ако бъдат забелязани лицата. Това каза в ефира на Канал 3 заместник-министърът на вътрешните работи Красимир Ципов във връзка с двамата избягали затворници от Софийския затвор. Зам.-министър Красимир Ципов подчерта, че МВР по никакъв начин не е ангажирано с охраната на затвора, но ще бъде ангажирано с издирването на двамата бегълци. \r\n„Има данни, че са ги чакали лица, които са били маскирани. Всичко е въпрос на доказване и установяване на тези факти и обстоятелства“, поясни Ципов. \r\nНа въпрос защо служителите на ГД „Изпълнение на наказанията“ не са употребили оръжие, той отговори: „Може би тогава преценка е била такава, че застрашават живота и здравето на техни колеги, както и че използването на оръжие би увредило тези колеги. Има и информация, че тези техни колеги са били използвани за жив щит“.\r\n Зам.-министър Ципов увери, че СДВР е предприела всички необходими мерки и призова, ако граждани забележат издирваните лица, да не влизат в контакт с тях, а веднага да съобщят на компетентните органи.", "date": "2018.04.03", "title": "Зам.-министър Красимир Ципов: Гражданите да не влизат в контакт с избягалите затворници, ако ги забележат, а да сигнализират на компетентните органи"}
{"url": "http://www.focus-news.net/news/2018/04/03/2507472/pazardzhik-zhiva-elha-be-posadena-v-tsentara-na-peshtera.html", "text": "Жива елха бе посадена в центъра на Пещера до шадравана, като дървото е дарение от една от големите фармацевтични фирми в града, съобщи за Радио „Фокус“ – Пазарджик Иван Спиров, управител на ОП „Чистота и поддържане на пътната инфраструктура“ в родопската община. Инициативата е по повод Седмицата на гората. „Елхата е висока около 3,5 метра и се надяваме да се прихване и да се приспособи към почвата в града“, уточни Спиров. Той допълни, че амбицията на общинското ръководство е елхата да бъде използвана по време на Коледните и Новогодишните празници като живо украсено дърво.\r\nАлбена ЖИЛЕКОВА", "date": "2018.04.03", "title": "Пазарджик: Жива елха бе посадена в центъра на Пещера"}
{"url": "http://www.focus-news.net/news/2018/04/03/2507499/afp-politsiyata-potvarzhdava-che-ima-aktiven-strelets-v-tsentralata-na-yutyub.html", "text": "Полицията съобщи, че реагира срещу \"активен стрелец\" в централата на интернет-компанията \"Ютюб\" в калифорнийския град Сан Бруно. Изображенията в социалните медии показват как служителите евакуират офисите си, предава AFP.\r\nПолицията в Сан Бруно предупреди хората да стоят надалеч от района, където е разположената компанията собственост на \"Гуугъл\", която е най-голямата в предоставяне на платформа за публикуване на видеоматериали.\r\n\"В момента реагираме на активен стрелец. Моля стойте далеч от мястото\", съобщава полицията в профила си в социалната мрежа \"Туитър\". \r\n\"Ситуацията в \"Ютюб\" - в момента се координираме с властите и ще предоставим официална информация, когато тя стане налична\", съобщава \"Гуугъл\" в профила си в \"Туитър\". Виктор Турмаков", "date": "2018.04.03", "title": "AFP: Полицията потвърждава, че има \"активен стрелец\" в централата на \"Ютюб\""}
{"url": "http://www.focus-news.net/news/2018/04/03/2507471/aleksis-tsipras-kam-turtsiya-gartsiya-ne-zaplashva-nikogo-no-i-ne-se-strahuva-ot-nikogo.html", "text": "Гръцкият министър-председател Алексис Ципрас заяви, че страната му не заплашва никого, но и не се страхува от никого. Той заяви това по отношение на Турция по време на заседание на правителството, пише Protothema.\r\n„Не заплашваме никого, но и от никого не се страхуваме“, заяви Ципрас и призова Турция да изостави войнствената реторика, която не води наникъде. Часове, след като министърът на отбраната Панос Каменос описа турския президент Реджеп Тайип Ердоган като „ненормален“ и предвиди, че двамата гръцки войници ще бъдат задържани за 15 години в затвора на Одрин, гръцкият министър-председател заяви, че очаква от Турция да освободи войниците, както Гърция прави при подобни случаи.\r\n„Нашите съседи трябва да изоставят атаките и показността, колкото се може по-скоро. Малко добра воля ще ускори освобождаването на двамата гръцки войници в Одрин. Защото не е честно те да бъдат задържани“, заяви той. Виктор Турмаков", "date": "2018.04.03", "title": "Aлексис Ципрас към Турция: Гърция не заплашва никого, но и не се страхува от никого"}
{"url": "http://www.focus-news.net/news/2018/04/03/2507474/stefan-dzhamov-kmet-na-s-sestrimo-do-kraya-na-mesets-april-svlecheniyat-pat-kam-vets-sestrimo-shte-bade-vazstanoven.html", "text": "До края на месец април свлеченият път към ВЕЦ „Сестримо“ ще бъде възстановен. Това каза за Радио „Фокус“ – Пазарджик кметът на село Сестримо Стефан Джамов. Той обясни, че подпорната стена вече е готова. „В момента се извършва насипване и валиране на трасето. След това пътят ще бъде асфалтиран. До сега от там не можеха да преминават превозни  средства и работниците във ВЕЦ „Сестримо“ използваха обходен маршрут“, коментира Джамов.\r\nФокус припомня, че свлачището се активизира през месец март 2016 година, след обилни валежи от дъжд. То повреди сериозно пътя за ВЕЦ „Сестримо“  и засегна няколко къщи в края на селото. За възстановяване на района Междуведомствената комисия по бедствия и аварии към Министерския съвет отпусна на община Белово близо 634 хиляди лева.\r\nВаня НИКОЛОВА", "date": "2018.04.03", "title": "Стефан Джамов, кмет на с. Сестримо: До края на месец април свлеченият път към ВЕЦ „Сестримо“ ще бъде възстановен"}
{"url": "http://www.focus-news.net/news/2018/04/03/2507478/dobrich-zemlishtata-na-grada-i-selata-stozher-karapelit-podslon-i-samuilovo-sa-s-nay-mnogo-narusheniya-ustanoveni-ot-gorskite-strazhari.html", "text": "Землищата на града и селата Стожер, Карапелит, Подслон и Самуилово са с най-голямо ниво на концентрация на нарушения, установени от горските стражари. Това заяви в интервю за Радио „Фокус” – Варна Ренета Назърова, зам.-директор на Държавно горско стопанство (ДГС) - Добрич. „В периода от 1 януари до 30 март 2018 г. са съставени общо 99 акта за 105,5 пр. м 3 дърва, като за сравнение, за същия период през 2017 г. са съставени 40 акта за 25,6 пр. м 3 дървесина. Концентрацията на нарушенията е в землищата на град Добрич и селата Стожер, Карапелит, Подслон и Самуилово“, посочи специалистът. Ренета Назърова отбеляза също, че от общия брой на съставените акта за установени административни нарушения 33 са за съхраняване на дървесина немаркирана с контролна горска марка (КГМ), 33 - за съхраняване на дървесина без превозен билет (документ, доказващ законния произход на дървесината), 9 - за сеч без писмено позволително издадено от ДГС- Добрич, 9 акта за сеч на немаркирана с КГМ дървесина, 7 - за транспортиране на дървесина немаркирана с КГМ,  7 - за транспортиране на дървесина без превозен билет (документ, доказващ законния произход на дървесината). Съставен е и 1 акт за продажба на дървесина без превозен билет.\r\nЖулиета НИКОЛОВА", "date": "2018.04.03", "title": "Добрич: Землищата на града и селата Стожер, Карапелит, Подслон и Самуилово са с най-много нарушения, установени от горските стражари"}
{"url": "http://www.focus-news.net/news/2018/04/03/2507477/zam-predsedatelyat-na-sds-rumen-hristov-sds-tryabva-da-se-yavi-v-koalitsiya-na-sledvashti-izbori.html", "text": "СДС трябва да се яви в коалиция на следващи избори. Това каза в интервю за Радио „Фокус“ Румен Христов, заместник-председател на партията във връзка с предстоящия Национален съвет. По думите на Христов това са показали резултати от анонимна анкета, проведена сред регионалните структури. \"78% от анкетираните са изразили недоволство към ръководството на СДС в лицето на нейния председател Божидар Лукарски. Ако половината от гласовете на Националния съвет са срещу дадена личност, то тази личност вече е бламирана\", коментира Христов. „Оставането на длъжността председател на СДС не е от твоя полза и най-вече не е от полза на партията. Да обичаш на инат СДС не е най-доброто нещо. Ако си истински седесар, най-добре е да направиш крачка встрани. Г-н Лукарски направи каквото можа за партията. Но в момента ние сме в много тежко състояние, структурите са в тежко състояние, не реагираме по важни теми на обществото и това разколебава избирателите на СДС, от което ние се притесняваме най-много.“ Румен Христов допълни, че СДС вижда България в голямото семейство на европейските демократични сили. Вината за отсъствието на партията сред лидерските формации у нас не е на избирателите, увери той. Христов подчерта, че единствата причина за краха на СДС се корени в личностни различия от партийното ръководство. От тук нататък стремежите на „десницата“ ще са насочени към привличането на критичната маса недоволни от управлението на страната граждани.", "date": "2018.04.03", "title": "Зам.-председателят на СДС Румен Христов: СДС трябва да се яви в коалиция на следващи избори"}
{"url": "http://www.focus-news.net/news/2018/04/03/2507470/komisiyata-po-dosietata-nyama-da-bade-zakrita-no-mozhe-da-prerasne-v-institut-za-natsionalna-pamet-obzor.html", "text": "Мога да заявя категорично становището на ПГ на ГЕРБ, че Комисията по досиетата няма да бъде закрита, защото не смятаме, че е дошло времето да бъде закрита. Това заяви председателят на Комисията по вътрешна сигурност и обществен ред и председател на ПГ на ГЕРБ Цветан Цветанов, който днес откри кръгла маса на тема: „Комисия по досиетата – настояще и бъдеще“. Форумът се проведе в Зала „Изток“ на Народното събрание, а негови организатори са Комисията по вътрешна сигурност и обществен ред и фондация “Конрад Аденауер”. В изказването си Цветан Цветанов призова за повече обществена подкрепа в работата на Комисията като се аргументира с думите: „Само когато историята бъде прочетена и осмислена, ние ще можем да изпълним своя политически и обществен ангажимент“. Според Цветанов има противоречиви мнения по темата за Комисията по досиетата. „Дори имаше определени политически сили, които предложиха тя да се закрие. Тази Комисия обаче е нужна. Тя ще помогне цялата истина за периода преди 1989 г. да излезе наяве. За целта обаче трябва да бъдат разгледани и анализирани всички информационни масиви“, посочи той и подчерта необходимостта от разширяване на обхвата на действие на Комисията. \r\nГост-лектори на кръглата маса са ръководителят на Бюрото на фондация “Конрад Аденауер” за България Торстен Гайслер, юристът и университетски преподавател Веселин Вучков, председателят на Комисията по досиетата Евтим Костадинов, Екатерина Бончева от Комисията, проф. Евелина Келбечева от Американския университет в България и журналистът Юлияна Методиева.\r\n„Комунистическият режим се крепи благодарение на своя репресивен апарат. Типичният немски перфекционизъм и мнителност помогнаха архивите с досиетата на бившите агенти да не се унищожат. Това каза на свой ред ръководителят на Бюрото на фондация “Конрад Аденауер” за България Торстен Гайслер. Той отбеляза, че много хора не са искали досиетата да се отварят, защото са „взривоопасни“.\r\nДоклад в рамките на кръглата маса изнесе и председателят на Комисията Евтим Костадинов. От него стана ясно, че до този момент Комисията е над 287 780 лица за принадлежност към Държавна сигурност и разузнавателните служби на Българската народна армия, а най-наситени проверки са били извършвани в годините, когато в страната са били провеждани различни видове избори. По думите му до този момент, на базата на наличните архивни документи, Комисията е установила принадлежност общо на 15 192 лица, но публично оповестените са 12 404. \r\nИван ЛАЗАРОВ", "date": "2018.04.03", "title": "Комисията по досиетата няма да бъде закрита, но може да прерасне в Институт за национална памет (ОБЗОР)"}
{"url": "http://www.focus-news.net/news/2018/04/03/2507479/a1on-makedoniya-slovenskiyat-ministar-predsedatel-ochakva-makedoniya-da-poluchi-polozhitelna-preporaka-za-nachaloto-na-pregovorite-s-es.html", "text": "Словенският министър-председател Миро Церар заяви, че страната му подкрепя евроатлантическата интеграция на Македония. Той заяви, че очаква положителна препоръка за начало на преговорите с ЕС, предава македонският телевизионен канал „A1oN“.\r\nСловения подкрепя Македония за евроатлантическа интеграция. Земята процъфтяват в плана на реформите и очаквам да получи положителна препоръка за започване на преговори с ЕС, заяви словенският премиер Миро Церар на съвместна пресконференция в правителството с неговия домакин премиера Зоран Заев.\r\n„Особено ме радва, когато виждам, че Македония напредва в реформите и парламентът вече през април ще обсъди пакет от важни закони, които ще доведат до значителни реформи в областта на правосъдието и на други сфери, тъй като само по този начин ще бъде възможно Македония сравнително бързо да се интегрира в Европа, както и в НАТО“, заяви Церар.\r\nТой изрази убеждението си, че е необходимо да се засили интеграционният процес за Македония и други страни в региона в ЕС.\r\n„Западните Балкани са част от Европа и въпросът за интеграцията на страните от Западните Балкани в Европа трябва да бъде на дневен ред всеки ден и този процес трябва да бъде засилен. Очаквам, че ЕК скоро ще даде препоръка за преговори за влизането на Македония в ЕС и аз вярвам, че това ще насърчи още положителни процеси. Стабилната и успешна Македония е в интерес и на региона, на цялата европейска общност“, допълни Церар и посочи, че очаква много от майската среща на високо равнище ЕС и страните от Западните Балкани в София.\r\nНа свой ред македонският министър-председател Заев заяви, че Словения е добър пример как се напредва в икономически и в евроатлантически план. „Днес получихме още едно потвърждение, че в Словения имаме силен съюзник на нашите стремежи в ЕС и НАТО“, убеден е той..\r\n„Нуждаем се от подкрепа в засиления диалог на Македония с ЕС в рамките на  стратегията за разширяване на ЕС и в условия, когато българското и предстоящото австрийско председателство на ЕС са насочени към региона. Ние като правителство вярваме, че ще получим препоръка от ЕК през втората половина на този месец, с което на майската среща в София страната ще получи дата за започване на преговорите за присъединяване към ЕС“, допълни Заев. Виктор Турмаков", "date": "2018.04.03", "title": "„A1oN“ (Македония): Словенският министър-председател очаква Македония да получи положителна препоръка за началото на преговорите с ЕС"}
{"url": "http://www.focus-news.net/news/2018/04/03/2507476/voice-of-america-makedoniya-makedoniya-i-albaniya-ne-ochakvat-ikonomicheski-sanktsii-ot-moskva.html", "text": "Скопие и Тирана не очакват Москва да им наложи икономически санкции в отговор на експулсирането на руски дипломати от двете страни миналата седмица. Министрите на земеделието на Македония и Албания заявиха, че не са за санкции, а за отваряне на нови пазари, предава  Voice of America в своята македонска редакция.\r\n „Не очакваме санкции от двете страни, а напротив, правителството и министерството на земеделието работят за откриване на нови договори за македонско производство извън Македония. Аз съм председател и на междуправителствената македонско-руска комисия и досега не съм информиран за никакви потенциални санкции“, заяви  Любчо Николовски, министър на земеделието, горите и водите на Македония.\r\n„Надяваме се, че политическите аспекти няма да бъдат пречка, всъщност за нас не са нито пречка за засилване и по-голямо подобрение на нашите отношения, било то икономически, търговски или в областта на културата“,  заяви Нико Пелеши, министър на земеделието и храните на Албания.\r\nНиколовски добави, че не трябва да има дискусии за санкциите и блокадите, а за улесняване на цялостното сътрудничество и намаляване на процедурите за преминаване на границата. Според данните от Македонско-Руската търговска камара Македония изнася 70% от селскостопанските си продукти в Русия. През 2016 г. търговският оборот между двете страни е бил 200 млн. долара. Виктор Турмаков", "date": "2018.04.03", "title": "Voice of America (Македония): Македония и Албания не очакват икономически санкции от Москва"}
{"url": "http://www.focus-news.net/news/2018/04/03/2507473/silistra-ognebortsi-proveriha-pozharnata-obezopasenost-na-31-hrama-v-oblastta.html", "text": "Пожарната обезопасеност на 31 църкви и манастири в Силистренска област провериха служители на РД „Пожарна безопасност и защита на населението”. Няма констатирани нарушения. Това съобщиха от ОДМВР-Силистра. Целта на проверките е да се избегнат излишни рискове при провеждането на тържествените ритуали във връзка с Великденските празници. Проконтролирани са организацията на пожарната безопасност в храмовете и условията за успешна евакуация и пожарогасене. Обект на проверките са били също изправността на електрическите инсталации и отоплителните уреди, наличието на противопожарни уреди и съоръжения, предназначени за първоначално пожарогасене. С превантивна цел със служителите на храмовете са проведени инструктажи с оглед стриктното спазване на правилата за пожарна безопасност. Дежурство на противопожарен автомобил ще има в района на Катедралния храм „Св.Св. Петър и Павел” в Силистра от 23.30 часа до 01.00 часа в нощта на 7  срещу 8 април.", "date": "2018.04.03", "title": "Силистра: Огнеборци провериха пожарната обезопасеност на 31 храма в областта"}
{"url": "http://www.focus-news.net/news/2018/04/03/2507481/plovdiv-izgrazhdat-nova-estakada-za-mayki-s-kolichki-za-dostap-do-detska-kuhnya-v-grada.html", "text": "Стартира частичен ремонт за по-удобно и безопасно ползване на детската кухня на ул. „Ян Хус” №7 в район „Северен”. Това съобщи за Радио „Фокус“-Пловдив кметът на района инж. Ральо Ралев. По думите му там ще бъде изградена нова естакада за директен и по-лесен достъп до кухнята на всички майки с колички, които я ползват ежедневно. Също така за по-голямо удобство и комфорт на всички чакащи ще бъде монтиран олекотен дървен навес над входа на разливната. Настилката на паркинга пред пункта ще бъде изравнена и пренаредена.\r\n„От откриването на разливната през миналата година се стараем да удовлетворим всички желания на ползвателите й, като подобрим обстановката там. С този ремонт ще направим така, че всички, които ползват кухнята, освен да получават вкусна и здравословна храна да имат възможността спокойно и безопасно да изчакват“, допълни той.\r\nОчаква се до петнадесет дни да приключат всички ремонтни дейности.", "date": "2018.04.03", "title": "Пловдив: Изграждат нова естакада за майки с колички за достъп до детска кухня в града"}
{"url": "http://www.focus-news.net/news/2018/04/03/2507469/vidin-51-pravoslavni-hrama-v-oblastta-sa-provereni-predi-velikdenskite-praznitsi.html", "text": "51 православни храма са проверени  преди Великденските празници, съобщиха от ОДМВР – Видин. Храмовете са проверени във връзка с противопожарните изисквания. Установено е  едно нарушение, за което е съставен акт и са издадени съответните разпореждания.  Информационни брошури със съвети за недопускане на пожари, изготвени от видинските огнеборци, са предоставени на всички храмове в областта.\r\nОт РД „Пожарна безопасност и защита на населението“ – Видин съветват да бъдем внимателни при боравенето със свещи в църковните храмове и домовете. Запалените свещи, носени по време на църковни церемонии, създават сериозни предпоставки за възникване на пожари. У дома не трябва да се оставят свещите да горят без надзор – пламъкът лесно се прехвърля от един предмет на друг.", "date": "2018.04.03", "title": "Видин: 51 православни храма в областта са проверени преди Великденските празници"}
{"url": "http://www.focus-news.net/news/2018/04/03/2507200/ministar-krasimir-valchev-ekip-ot-psiholozi-shte-podpomogne-sauchenitsite-na-pochinaloto-17-godishno-momiche-v-kv-lyulin.html", "text": "Екип от психолози ще подпомогне съучениците на починалото в двора на 96-о училище в кв. „Люлин“ в София 17-годишно момиче. Това заяви пред журналисти във Варна министърът на образованието и науката Красимир Вълчев, предаде репортер на Радио „Фокус“ – Варна. Вълчев допълни, че тя е била ученичка в Професионалната гимназия по туризъм в Банкя и чисто физически се е намирала в двора на учебното заведение. „Много неприятен инцидент, изразявам съболезнования на родителите. Екип от психолози ще подпомогне съучениците ѝ“, каза министър Вълчев.„Фокус“ припомня: 17-годишно момиче е починало в понеделник в двора на 96-о СУ „Лев Николаевич Толстой“ в кв. „Люлин“. В 20.09 часа вчера в ЦСМП - София е получен сигнал за припаднало 17-годишно момиче в двора на училището. На 11-та минута линейката е била на мястото, като екипът в линейката е констатирал смъртта на младото момиче.\r\nМарияна ВАЛЕНТИНОВА", "date": "2018.04.03", "title": "Министър Красимир Вълчев: Екип от психолози ще подпомогне съучениците на починалото 17-годишно момиче в кв. „Люлин“"}
{"url": "http://www.focus-news.net/news/2018/04/03/2507483/futbol-fiorentina-pobedi-udineze-s-20-v-mach-ot-italianskoto-parvenstvo.html", "text": "Фиорентина победи като гост Удинезе с 2:0 в мач от 27-и кръг от италианското първенство.\r\nПопаденията на стадион „Дачия Арена“ отбелязаха Жордан Верету  в 29-та и Джовани Симоне в 71-та минута.\r\nВ другия мач от италианското първенство, игран тази вечер,  Сампдория победи с 2:1 Аталанта като гост.\r\nСлед тези мачове Аталанта, Фиорентина и Сампдория са на съответно седмо, осмо и девето с един и същи брой точки – 47. Удинезе е на 13-то място с 33 точки.  Виктор Турмаков", "date": "2018.04.03", "title": "Футбол: Фиорентина победи Удинезе с 2:0 в мач от италианското първенство"}
{"url": "http://www.focus-news.net/news/2018/04/03/2507482/dvama-vaorazheni-zatvornitsi-napadnaha-nadzirateli-i-izbyagaha-ot-sofiyskiya-zatvor-obzor.html", "text": "Двама затворници са избягали от Софийския затвор след въоръжено нападение над надзиратели. Сигналът е подаден около 15.45 часа на 3 април. От Прокуратурата съобщиха, че избягалите са Радослав Колев – рецидивист, осъден на наказание \"лишаване от свобода\" за срок от 26 години заради убийство, и Владимир Стефанов - рецидивист, осъден на наказание лишаване от свобода в размер на 30 години за грабеж, отвличане и опит за убийство на двама служители на МВР.\r\nОбразувано е досъдебно производство по чл. 297 Наказателния кодекс (бягство на затворници), като предмет на проверка са и действията на охранителния състав на затвора в София. По първоначални данни бягството е извършено и чрез заплаха на дежурни надзиратели с огнестрелно оръжие, с което затворниците са разполагали, като по този начин са преодолени няколко поста в корпуса на Затвора в София. \r\nЗаместник-министърът на правосъдието Николай Проданов уточни, че е имало реакция на служителите на затвора, но тя е била неуспешна. „Доколкото става ясно са произведени три изстрела. За голямо щастие няма пострадали лица както между охраната на затвора, така и цивилни граждани“, подчерта той и уточни, че е назначена проверка, за да стане ясно как двамата затворници са се снабдили с оръжия.\r\nЗаместник-министърът на вътрешните работи Красимир Ципов призова гражданите да бъдат внимателни и ако забележат лицата, да не влизат в контакт с тях, а веднага да подадат информация в най-близкото районно управление на МВР или на тел. 112. „Има данни, че са ги чакали лица, които са били маскирани“, поясни Ципов. На въпрос защо служителите на ГД „Изпълнение на наказанията“ не са употребили оръжие, той отговори: „Може би тогава преценка е била такава, че застрашават живота и здравето на техни колеги, както и че използването на оръжие би увредило тези колеги. Има и информация, че тези техни колеги са били използвани за жив щит“, обясни Ципов.\r\nПо случая продължават процесуално-следствени действия и издирвателни мероприятия.", "date": "2018.04.03", "title": "Двама въоръжени затворници нападнаха надзиратели и избягаха от Софийския затвор (ОБЗОР)"}
{"url": "http://www.focus-news.net/news/2018/04/03/2507169/sliven-obyaveni-sa-svobodnite-mesta-za-priem-v-detski-gradini-na-teritoriyata-na-obshtinata.html", "text": "В специализирания сайт за прием в детските градини на територията на община Сливен вече са публикувани свободните места за класирането през месец април. Това съобщиха от пресцентъра на Община Сливен. Информацията може да бъде открита в раздел „Новини“. Децата, родени през 2015 г., ще започнат да посещават детска градина през месец септември тази година съгласно утвърдения график за прием. Графикът също може да бъде открит на специализирания сайт .", "date": "2018.04.03", "title": "Сливен: Обявени са свободните места за прием в детски градини на територията на общината"}
{"url": "http://www.focus-news.net/news/2018/04/03/2507202/smolyan-38-godishen-minyor-e-pochinal-v-rudnik-krushev-dol-v-madan.html", "text": "38-годишен миньор почина в рудник „Крушев дол“ в Мадан. Това каза за Радио „Фокус“ – Смолян изпълнителния директор на „Горубсо Мадан“ инж. Сергей Игнатов. По думите му снощи в края на смяната миньорите вече са си тръгвали от работа, колегата на починалия е отивал да остави част от материалите и като се е върнал, го е намерил паднал на забоя и издъхнал. Той посочи, че мъжът е бил доста дълго време в болнични. „По непотвърдена информация трябваше да оперира разширени вени и е имал здравословни проблеми. Лекарите, които пристигнаха на място още снощи, предположиха, че причината за смъртта е инсулт или инфаркт“, добави инж. Игнатов. Починалият е живял с родителите си. „Предприятието ще поеме разходите по транспорта и погребението на миньора, като това е най-малкото, което можем да направим за него\", каза още изпълнителният директор на „Горубсо Мадан.\r\nНели ГЕРГЬОВСКА", "date": "2018.04.03", "title": "Смолян: 38-годишен миньор e починал в рудник „Крушев дол“ в Мадан"}
{"url": "http://www.focus-news.net/news/2018/04/03/2507056/pregled-na-osnovnite-temi-v-svetovniya-pechat-agentsiya-fokus.html", "text": "ЦИК не Египет обяви Абдел Фатах ас Сиси за победител на президентските избори в страната. Така той печели втори четиригодишен мандат с 97,08% от гласовете, пише  Ahram.\r\nПо данни на ЦИК на Египет избирателната активност е 41,5%.  Единственият противник на Ас Сиси Муса Мустафа Муса от партия „Гхад“ е получил едва 2,92% от гласовете. \r\nГласуването в Египет премина между 26 и 28 март в 13706 избирателни секции по цялата страна и в дипломатическите представителства в повече от 120 страни.\r\n***  По данни на Кремъл президентът на САЩ Доналд Тръмп е предложил на руския си колега Владимир Путин среща в Белия дом, но правителствата на двете страни все още не са започнали планиране на възможната среща на високо равнище, пише   The Hill.\r\nТръмп е предложил срещата по време на телефонен разговор от 20 март с Путин, по време на който президентът честити преизбирането на руски си колега. Белият дом призна, че Тръмп е предложил Белия дом като място на срещата.\r\n„Както президентът потвърди на 20 март, часове след последния си разговор с президента Путин, двамата са обсъдили двустранна среща „в не толкова далечно бъдеще“ на редица възможни места, включително и в Белия дом“, заяви прессекретарят на американското президентство Сара Хъкаби Сандърс. Тя отказа да даде допълнителни коментари.\r\n*** Кремъл съобщи, че президентът на САЩ Доналд Тръмп е поканил руския си колета Владимир Путин в Белия дом, но планирането на срещата предстои, предава  USA Today.\r\n„Тръмп е предложил провеждането на среща в Белия дом“, заяви външнополитическият съветник на Путин Юрий Ушаков.  По-рано Тръмп изгони 60 руски дипломати и затвори руското консулство в Сиатъл като реакция на отравянето на бившия руски агент Сергей Скрипал във Великобритания. \r\n„На фона на тези събития е трудно да се обсъжда възможността за провеждане на среща н високо равнище“, заяви Ушаков, но допълни, че се надява „един ден да започнем сериозен и конструктивен диалог“. \r\nОт Белия дом все още няма коментар за възможната среща между Путин и Тръмп. \r\nДвамата президенти проведоха телефонен разговор на 20 март, когато Тръмп честити на Путин неговото преизбиране.  Ушаков уточни, че поканата е била отправена по време на този разговор. \r\n***  Турският съд издаде заповед за арест за Фетхуллах Гюлен и за други седем заподозрени за участие в убийството на бившия руски посланик в Турция Андрей Карлов, пише  Daily Sabah.\r\nНа 19 декември 2016 г. полицейският служител Мевлют Алтънташ застреля Карлов по време на изложба в Анкара. Гюлен и седмината протестиращи са обвинени за „направление на убийство“. Турските власти смятат, че физическият убиец на Карлов има връзки с движението на Гюлен, който се смята и за организатор на опита за преврат в страната от 15 юли 2016 г. \r\nСпоред турските власти убийството е целяло проваляне на подобряването на отношенията между Турция и Русия.", "date": "2018.04.03", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/04/03/2507055/predstoyashti-sabitiya-v-stranata-za-3-april-agentsiya-fokus.html", "text": "***\r\nОт 10.00 часа в зала „Изток” на Народното събрание Комисията по вътрешна сигурност и обществен ред и фондация „Конрад Аденауер” организират кръгла маса на тема „Комисия по досиетата (Комисия за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия) – настояще и бъдеще”. \r\n***\r\nОт 14.00 часа в зала „Запад” на Народното събрание Временната комисия за установяване на фактите и обстоятелствата във връзка с приватизацията и планираната продажба на ЧЕЗ в България ще проведе своето трето заседание. \r\n***\r\nОт 10.30 часа в МВнР вицепремиерът и министър на външните работи Екатерина Захариева ще се срещне с външния министър на Черна гора проф. д-р Сърджан Дарманович. След края на срещата,  около 12.00 ч, двамата министри ще направят съвместни изявления за медиите.\r\n***\r\nОт 09.00 часа XII състав на Специализирания наказателен съд ще проведе съдебно заседание по делото срещу Петър Д., обвинен в организиране и ръководене на престъпна група. \r\n***\r\nОт 09.00 часа в подлеза на Софийския университет „Св. Климент Охридски“ ще се проведе флашмоб във връзка с предстоящия концерт на Ангел Заберски „SYMPHONY JAZZ“.\r\n***\r\nОт 09.30 часа 15-ти състав на Софийски градски съд ще проведе съдебно заседание по делото срещу Роман Логвиненко, обвинен, че е организирал нападението срещу Алексей Петров. \r\n***\r\nОт 10.00 часа в Националния пресклуб на БТА ще се проведе пресконференция на Сдружение „За Земята“ на тема „СЕТА: сериозни рискове срещу малко ползи“.\r\n***\r\nОт 10.30 часа в „Западен парк“ (ул. „Западна“, срещу блок 85В в жк. „Западен парк“) ще се проведе пресконференция, на която ВМРО ще представи идеите си за справянето с проблема с изсичането на градските паркове. \r\n***\r\nОт 11.00 до 13.00 часа в Американския център на Столична библиотека ще се проведе представяне на проекта „Дзяло“ – научно пространство сайт с е-списание в областта на хуманитаристиката за българистични изследвания в периода Х-ХХI век, съфинансиран от сесиите на Столична програма „Култура“ за 2017 и 2018 г.\r\n***\r\nОт 12.00 часа под стъкления купол на Ларгото ще се проведе концерт на Софийския духов оркестър с диригент Васил Делиев. Събитието е организирано съвместно с Общински културен институт Дом на културата „Искър“. В програмата: произведения на Нечо Русев, Петко Стайнов, Любомир Пипков, Марин Големинов, Милчо Левиев, Дико Илиев и др.          \r\n***\r\nОт 12.00 часа в кино „Люмиер Лидл“ ще се проведе пресконференция във връзка с филмовия фестивал Master of Art.\r\n***\r\nОт 12.30 часа на Моста на влюбените до НДК ще бъде представена дебютната фотоизложба на Тодор Шабански „София - Европейска столица на спорта“.\r\n***\r\nОт 14.00 часа в Ларгото ще бъде представена книгата  книгата „София – от 7 извора вода“.\r\n***\r\nОт 15.00 часа на „Дондуков“ 2 президентът Румен Радев ще се срещне с министъра на външните работи на Черна гора Сърджан Дарманович. \r\n***\r\nОт 17.00 часа пред Софийски арсенал – Музей за съвременно изкуство ще бъде открита изложбата „Италиански футуризъм и модерно изкуство в България. Примерът на Николай Дюлгеров“ - авторски проект на Ирина Генова с дизайн на Надежда Ляхова.\r\n***\r\nОт 17.00 часа в Градина „Кристал“ ще се състои официално откриване на изложбата „Градски истории”.\r\n***\r\nОт 18.00 часа в зала „42“ на Националния дворец на културата ще бъде връчена наградата „Медик на годината’2017“ на вестник „Форум Медикус“.\r\n***\r\nОт 18.00 часа в Литературния клуб на Столична библиотека ще се проведе четене на млади български поети на тема „Виждам Европа“.\r\n***\r\nОт 18.00 часа под стъкления купол на Ларгото ще се проведе концерт на акапелна група Spectrum.\r\n***\r\nОт 18.00 часа в галерия „Академия“ на НХА (ул. „Шипка“ 1) ще се проведе представяне на книга-каталог за творчеството на проф. Станислав Памукчиев по повод 65-годишнината му. \r\n***\r\nОт 19.00 часа в Литературен клуб „Перото“ ще бъде представена книгата „Четецът на мисли“ на Лиор Сушард.\r\n***\r\nОт 19.30 часа в зала „България“ Българското национално радио и Ротаракт клуб София организират Благотворителен концерт „На тъмно“ за деца с нарушено зрение от училище Луи Брайл.\r\n***\r\nОт 20.00 часа в Gramophone Club ще се проведе лекцията „Истории от света на пчелите“, част от редовната серия срещи за популярна наука, организирани от неправителствената организация Ratio.\r\n***\r\nОт 18.00 часа в Градска художествена галерия ще бъде открита изложбата „Enter“. \r\n*** \r\nОт 10.00 часа в Трети корпус (Колеж по туризъм) на Икономически университет – Варна ще се състои тържествен водосвет за официално откриване на сградата. Сред официалните гости на събитието ще бъдат министърът на образованието и науката Красимир Вълчев, който ще пререже лентата на модернизираната база заедно с ректора на ИУ – Варна проф. д-р Пламен Илиев, областният управител на Варненска област Стоян Пасев, кметът на Община Варна Иван Портних и други. \r\n*** \r\nОт 10.30 часа в Дневен център за възрастни хора с увреждания „Слънчевата къща“ ще се състои пресконференция във връзка с проведената в края на март среща на регионалните представители на национално представителните организации на и за хора с увреждания от регион Варна по повод провеждането на Национален протестен митинг на 11 април в София.\r\n*** \r\nОт 12.00 часа в СУ \"Димчо Дебелянов\" ще се състои церемония „Първа копка“ в СУ \"Димчо Дебелянов\", обект на интервенция по проект „Модернизация на образователната инфраструктура на територията на град Варна“.\r\n*** \r\nОт 12.00 часа в хотел Елена в к. к. Златни пясъци ще се състои официалната церемония по откриването на XXII Пролетен семинар на Фондация \"Българска памет\" под мотото \"Дигиталните компетенции: ключ към професиите на бъдещето\". В него ще участват 200 българчета от Македония, Молдова, Украйна, Албания, Румъния, Сърбия, от Западните Родопи и района на Тервел. \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Иво Иванов ще има приемен ден за граждани.\r\n*** \r\nОт 15.00 часа в Специализираната болница за активно лечение по кардиология във Велико Търново ще се проведе закриваща пресконференция относно изпълнението на проект „Инвестиции в качествени условия на труд“ по ОП „Развитие на човешките ресурси“. \r\n***\r\nОт 11.00 часа на пл. „Свобода“ ще се състои Великденски концерти на Духов оркестър – Добрич с диригент Стоян Монов.\r\n***\r\nОт 18.00 часа в Огледална зала „Нели Божкова“ ще се състои клавирен рецитал на Галин Ганчев.\r\n***\r\nОт 10.30 часа в заседателна зала „Струма“ на Областна администрация Перник ще се проведе пресконференция, посветена на Седмицата на гората. На нея ще присъстват Областният управител Ирена Соколова, директорите на Регионална дирекция по горите- Кюстендил инж, Здравчо Тодоров,  Югозападно държавно предприятие  инж. Дамян Дамянов, ОД на МВР Перник Димитър Попов и РД ПБЗН Емил Марков.\r\n***\r\nОт 10.00 часа Юридическият факултет на Пловдивския университет „Паисий Хилендерски“ организира Ден на отворените врати. Предвидени са две срещи с бъдещите висшисти -  от 10.00 до 12.00 часа в 13 семинарна зала на ет. 1 на Ректората, и от  14.00 до 16.00 ч. в Зала „Компас“. \r\n***\r\nОт 11.30 часа в залата на Дружеството на пловдивските художници ще се състои пресконференция във връзка с изложбата „Цветове“, която ще бъда открита в залата на Дружеството от 18.00 часа същия ден.\r\n***\r\nОт 19.00 часа в храм „Св. Марина“ в Пловдив митрополит Николай ще отслужи Последование на Жениха.\r\n***\r\nОт 19.00 часа в Драматичен Театър Пловдив ще се състои концерт на избрани ансамбли от Тюркския свят, част от празненствата „Невруз“, с които се отбелязва пристигането на пролетта.\r\n*** \r\nОт 17.00 часа в Художествена галерия „Николай Павлович“ ще се проведе Среща с поетесата Стефания Цанкова, на която ще бъдат представени новите ѝ книги „Някой те обича“, „Щастлива по рождение“ и „Благословена с обич“.\r\n***\r\nОт 17.30 часа в галерия „Май“ ще бъде открита традиционната празнична Великденска изложба на сливенските художници. \r\n***\r\nОт 09.30 часа в Регионалния исторически музей ще се проведе българо-австрийски семинар на тема „SCYTHICA VINDOBONENSIA и готските нашествия от средата на III в. сл. Хр. в днешните български земи“.\r\n***\r\nОт 10.00 часа в Областна администрация – Стара Загора, заместник-министърът на регионалното развитие Деница Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусията за Югоизточен район за областите - Бургас, Сливен, Ямбол и Стара Загора. \r\n***\r\nОт 11.00 часа в Пресклуб на БТА – Стара Загора ще се проведе пресконференция на Елена Нонева, председател на ПД Социалдемократи. \r\n***\r\nОт 18.00 часа в IV-то експозиционно ниво на Регионалния исторически музей ще бъде представен романът „Рафаел“ на Леа Коен.\r\n***\r\nОт 13.00 часа в голямата зала на Младежки център Община Хасково организира пресконференция във връзка с празничен концерт по повод Великден.\r\n***\r\nОт 10.00 часа в зала 203 ще се проведе брифинг.\r\n***\r\nВ 13.00 час  пред православен храм „Св. Три светители“ омбудсманът Мая Манолова ще раздаде пакети с храна, събрани от  кампанията „Великден за всеки“. В 13.30 часа ще хранителни пакети ще бъдат раздавани  пред мюсюлманския храм „Томбул джамия“,  а в 14.00 часа в Пенсионерския клуб 15. \r\n***\r\nОт 17.00 часа в НЧ „Напредък“ ще бъде открита изложба икони.\r\n***\r\nОт 18.00 часа в Регионална библиотека „Стилиян Чилингиров” ще бъде представен проектът за Исторически парк при с. Неофит Рилски, който е за над 50 милиона евро и се предвижда да е готов около 2022 г.  \r\n***\r\nПо случай Седмицата на гората в разсадника на стопанството в село Салманово ще се проведе Ден на отворените врати.\r\n***\r\nПо случай Седмицата на гората служителите на ДГС-Нови пазар ще залесяват на 3 април дръвчета с деца от детските градини.\r\n***\r\nОт 17.30 часа ще се проведе информационна среща в зала 107 на Община Ямбол, на която ще бъде представена информация за възможностите за подаване на проектни фишове, за включването на обекти на интервенция в актуализирания списък на Инвестиционната програма на град Ямбол, както и за особеностите при подаване на заявления за кандидатстване за повишаване на енергийната ефективност в многофамилни жилищни сгради в община Ямбол.", "date": "2018.04.03", "title": "Предстоящи събития в страната за 3 април (Агенция „Фокус“)"}
{"url": "http://www.focus-news.net/news/2018/04/03/2507201/blagoevgrad-normalno-natovaren-e-trafikat-na-gkpp-ilinden.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от „Гранична полиция\". Без проблеми се извършва и преминаването на моторни превозни средства през ГКПП „Кулата“, както и на останалите пунктове по българо-гръцката граница.\r\nКристина МИТКОВА", "date": "2018.04.03", "title": "Благоевград: Нормално натоварен е трафикът на ГКПП „Илинден“"}
{"url": "http://www.focus-news.net/news/2018/04/03/2507060/sergey-lavrov-velikobritaniya-se-zaigra-vreme-e-da-otgovorim.html", "text": "Според Сергей Лавров: Великобритания прекали, настана време да отговорим, пише руският вестник  “Правда.ru“.\r\nПо неговите думи Великобритания не може да избяга от отговори на въпросите, които възникват във връзка с делото за отравянето на Сергей Скрипал. Според него аналогични въпроси задават и сериозни експерти и правителствени ръководители от цял ред държави.\r\n„Да се избяга от отговори на тези въпроси, мисля че вече не се получава, защото те са доста очевидни и също така е очевидно че Великобритания се увлече“, добавя Лавров.\r\nСпоред говорителя на Министерството на външните работи на Русия Мария Захарова за представените от британския премиер материали „това е провал на Тереза Мей. Разкрита е най-крупната манипулация на световното обществено  мнение, в което са замесени властите на Великобритания. Въз основа на шест картинки са взети решения за отговорност на държава в химическа атака, пише тя на своята страница в социалната мрежа. Юлиян Марков", "date": "2018.04.03", "title": "Сергей Лавров: Великобритания се заигра, време е да отговорим"}
{"url": "http://www.focus-news.net/news/2018/04/03/2507064/zarnoproizvoditelite-otmeniha-planiranite-protesti-sled-sreshta-s-premiera-boyko-borisov-obzor.html", "text": "Зърнопроизводителите отмениха планираните си протести. Това стана ясно на брифинг след среща при премиера Бойко Борисов. Председателят на УС на Националната асоциация на зърнопроизводитлите Костадин Костадинов благодари на министър-председателя и на земеделския министър Румен Порожанов за разрешаването на проблема им и подчерта, че се отменя предвиденият протест, който щеше да се състои на 3 април. Зърнопроизводителите бяха недоволни от това, че със законопроектът за горивата им се вменяват неприложими изисквания и се налага тежък финансов и бюрократичен режим на регистриране. Представителите на бранша настояха чрез декларация до парламента и правителството да бъдат изключени от обхвата на Закона за горивата и заплашиха, че ако това не се случи, са готови да докарат тежките машини в София. На днешната среща с министър-председателя бяха обсъдени разработените предложения от земеделския сектор и Министерството на земеделието храните и горите. \r\nЗемеделският министър Румен Порожанов обясни, че са успели да постигнат съгласие за промени в законопроекта за контрол над горивата, чрез които да заложат земеделския производител като потребител, а не като търговец на горива. По думите му през последните няколко дни са имали много интензивни разговори, свързани със законопроекта за горивата. Порожанов добави, че са били в контекста на третирането на земеделските производители в този закон. Според него това, което е създало известно напрежение, е била формулировката, че земеделският производител се третира като търговец и в рамките на това има доста регулации, които е трябвало да изпълни. По думите му тези регулации са нарушавали съществуващия режим, който смятат, че работи много добре, включително и в контролната си част. Според земеделския министър първоначалните текстове в законопроекта са създавали предпоставки за допълнителна административна и финансова тежест. \r\nДепутатът от ПГ на „Обединени патриоти“ Емил Димитров уточни, че по молба на премиера, е поел ангажимент предложенията да бъдат обобщени и внесени между първо и второ четене за разглеждане в парламента. Димитров поясни, че от своя страна Борисов е поел ангажимента политическото формирование, на което е лидер, да подкрепи този законопроект и да стане готов нормативен акт, който да влезе в сила от Нова година. По думите му предстои изготвянето на доклад с всички постигнати договорености и баланс на интересите. В него ще залегнат всички постигнати до момента споразумения. Димитров увери, че земеделците няма да понасят административна или финансова тежест, като за регистрираните до момента не се изискват никакви нови условия, а служебно ще им се издадат и безплатно удостоверенията. Димитров допълни, че са се договорили за облекчен режим за тези, които до момента не са се регистрирали – как да позиционират своите резервоари по вид, обем, местонахождение и как да се извършва контролът без нивомерни системи. По думите му системата ще бъде разработена от Агенция „Митници“ и НАП за целите на контрола, без да ги утежнява допълнително. \r\nАгенция „Фокус“ припомня: На 26 март на извънредно заседание УС на Националната асоциация на зърнопроизводителите взе решение на 3 април да бъдат блокирани пътищата в страната в знак на протест срещу проектозакона за горивата. От браншовата организация уточниха, че с проектозакона на земеделците се вменяват неприложими изисквания и се налага тежък финансов и бюрократичен режим на регистриране. Зърнопроизводителите настояха чрез декларация до парламента и правителството да бъдат изключени от обхвата на Закона за горивата и заплашиха, че ако това не се случи, са готови да докарат тежките машини в София. \r\nНа 31 март след среща с министъра на земеделието Румен Порожанов и председателя на НСЗКБ, Управителният съвет на НАЗ реши да възложи на юристите на земеделския сектор, съвместно с юристите на МЗХГ, да разработят предложения за изменения на законопроекта за горивата, така че земеделските производители да не бъдат натоварвани с излишни изисквания извън съществуващата регулация по Наредба № Н-18 от 2006 г. за регистриране и отчитане на продажби в търговските обекти чрез фискални устройства. \r\nЛюба АЛЕКСИЕВА", "date": "2018.04.03", "title": "Зърнопроизводителите отмениха планираните протести след среща с премиера Бойко Борисов (ОБЗОР)"}
{"url": "http://www.focus-news.net/news/2018/04/03/2507061/afp-donald-tramp-e-vbesen-ot-emigrantskiya-kervan-koyto-se-dvizhi-kam-amerikanskata-granitsa.html", "text": "Американският президент е вбесен  от емигрантския керван от около 1 500 души от Хондурас, Гватемала, Никарагуа и Ел Салвадор, насочили се към границата със  САЩ, предава AFP.\r\nТози керван се организира пета поредна година от активисти на „Хора без граници“ и в него се включват емигранти от централноамериканските страни, принудени от бедността и насилието да напуснат страните си.\r\nТой стартира на 25 март от мексиканския град Чиапас и се насочва към границата със САЩ.\r\nДоналд Тръмп пише в социалната мрежа „Туитър“; „Мексико прави много малко, ако не и нищо, за да спре тези хора тръгнали от южната му граница и насочили се към САЩ . Те се смеят на нашите глупави имигрантски закони. Те трябва да спрат големия поток от наркотици и хора, или аз ще спра тяхната „дойна крава“ – НАФТА (Северноамериканското търговско споразумение)“.\r\nМексиканският министър на вътрешните работи отговаря: „Ние следим кервана, чиято численост намалява значително. Естествено че ще реагираме, съгласно нашите миграционни закони, без да приемаме натиск от никого“. Юлиян Марков", "date": "2018.04.03", "title": "AFP: Доналд Тръмп е вбесен от емигрантския  керван, който се движи към американската граница"}
{"url": "http://www.focus-news.net/news/2018/04/03/2507063/the-times-otnosheniyata-na-rusiya-sas-zapada-sa-po-loshi-ot-vremeto-na-studenata-voyna.html", "text": "Москва заявява, че отношенията й със Запада сега са по-лоши отколкото по време на Студената война след историята с отравянето на Сергей Скрипал, пише британският вестник The Times.\r\nРуският външен министър Сергей Лавров заявява, че неписаните правила за поведение по време на Студената война вече са неприложими, защото съвременните международни отношения са непредсказуеми.\r\n„Според мен нашите западни партньори – имам предвид предимно Великобритания, САЩ и някои държави, които сляпо ги следват, са се отказали от всякаква почтеност и прибягват към открити лъжи, груба дезинформация“, добавя Лавров\r\nПо неговите думи неговото правителство счита, че отравянето е провокация и че британските власти сами са организирали атаката. Юлиян Марков", "date": "2018.04.03", "title": "The Times:  Отношенията на  Русия със Запада са по-лоши от времето на Студената война"}
{"url": "http://www.focus-news.net/news/2018/04/03/2507067/interfaks-zhena-stava-za-parvi-pat-komisar-po-pravata-na-choveka-v-saveta-na-evropa.html", "text": "Дуня Миятович от Босна и Херцеговина  става първата жена комисар по правата на човека в Съвета на Европа, предава  Интерфакс.\r\nТя ще замени на поста Нилс Мужниекс, след като беше избрана на януарската сесия на Парламентарната асамблея на Съвета на Европа. Преди това е заемала поста на специален представител на Съвета на Европа по свободата на медиите.  Юлиян Марков", "date": "2018.04.03", "title": "Интерфакс: Жена става за първи път комисар по правата на човека в Съвета на Европа"}
{"url": "http://www.focus-news.net/news/2018/04/03/2507066/the-independent-pochina-uini-mandela-ikona-na-borbata-sreshtu-aparteyda.html", "text": "На 81-годишна възраст почина Уини Мандела, бившата  съпруга на Нелсън Мандела, в дома си в Совето,  Йоханесбург след продължително боледуване пише британският вестник The independent  във водеща статия.\r\nГоворителят на семейството заявява, че тя е починала заобиколена от семейството и хората, които обича,\r\n„Нейният активизъм и съпротивата  срещу апартейда я изпращаха в затвора многократно и интернирането и в малкия град Брандфорд“, заявява той. „Тя запази спомена за съпруга си, докато той беше в затвора на остров Робен и стана едно от най-разпознаваемите лица на борбата за справедливост. Тя посвети по-голямата част от живота си на каузата на хората и за това беше известна като Майката на нацията“, продължава той.\r\nПреди брака си с Нелсън Мандела е имала друг съпруг, от който има четири деца.\r\nПет години след като се омъжва за Нелсън Мандела, той бива осъден на доживотен затвор.\r\nТя бива интернирана в Брандфорд, откъдето и е разрешено да ходи само до затвора да посещава съпруга си. След като Нелсън Мандела е освободен двамата се снимат хванати под ръка – една от най-известните снимки на миналия век. \r\nСамо година след това обаче Уини Мандела  е обвинена за отвличане и нападение на тийнейджъра Стомпи Сейпей. През 1996 тя се развежда със съпруга си. През 1998  бива обвинена за нарушаване на човешките права. През 2003 година следва ново обвинение в кражби и измама. Юлиян Марков", "date": "2018.04.03", "title": "The Independent: Почина Уини Мандела – икона на борбата срещу апартейда"}
{"url": "http://www.focus-news.net/news/2018/04/03/2507059/nezavisimaya-gazeta-struva-li-si-da-razdvizhvame-mahovika-na-eskalatsiyatai.html", "text": "Струва ли си да раздвижваме маховика на ескалацията се пита руският вестник „ Независимая газета“.\r\nИзданието разказва накратко за взаимното гонене на дипломати между Русия и САЩ, като напомня до 6 април  Русия трябва да напуснат повече от 20 дипломати от различни страни най-вече от Европа. Този отговор на Кремъл е очакван, но експерти в Москва предупреждават, че подобни мерки не работят в полза на избягване на ескалацията. От Държавния департамент например говорят за нови ответни мерки „не срещу руския народ, а срещу руското правителство“ .\r\nГонейки чужденци Москва трябва да разбира че възможностите й се изчерпват с тези политико-дипломатически мерки. В същото време на Запад имат още  предостатъчно мерки, включително икономически.  Закриването на търговското представителство в Лондон . представено от премиера Тереза Мей като „шпионско гнездо“. Възможно е замразяване на активи на руската държава, забрана за инвестиции в руски ценни книжа и арест на „подозрително имущество“ на свръх богати руснаци. Не трябва да се изключва и бойкота на Световното първенство по футбол.\r\nСлед взаимното изгонване на дипломати възможностите за диалог се стесняват. В тези условия Владимир Путин е готов да се срещне с Доналд Тръмп. „Президентът Путин от самото начало  е бил и остава привърженик на развиването на добри отношения с всички страни, включително и САЩ“, заявява говорителят на Владимир Путин Дмитрий Песков.\r\nБившият посланик на САЩ  в Русия Александър Вършбоу счита, че Путин трябва да се откаже от своите надежди за добри отношения с Доналд Тръмп след назначаването на Джон Болтън в екипа му.  Юлиян Марков", "date": "2018.04.03", "title": "„Независимая газета“: Струва ли си да раздвижваме маховика на ескалацията?"}
{"url": "http://www.focus-news.net/news/2018/04/03/2507070/plovdiv-po-povod-velikden-detsata-ot-selo-seltsi-shte-daryat-na-tsarkvata-boyadisani-yaytsa-praveni-ot-tyah.html", "text": "По повод Великден децата от село Селци, община Садово, ще дарят на църквата боядисани яйца, правени от тях. Това каза за Радио „Фокус“ – Пловдив Петрана Илиева, секретар на читалището в селото. „Боядисваме яйцата, слагаме ги в кошница и ги раздаваме на църквата след това“, каза Петрана Илиева. Тя разказа, че на децата им е много интересна тази инициатива, защото избират най-хубавото яйце, като си правят импровизирано състезание. В боядисването на яйцата се включват деца между 5 и 13 годишна възраст. „С удоволствие го правят това нещо. Боядисваме ги с памук и с листенца от растения“, каза Илиева. Събитието ще се състои събота, 7 април, от 15.00 часа.\r\nВесела КРЪСТЕВА", "date": "2018.04.03", "title": "Пловдив: По повод Великден децата от село Селци ще дарят на църквата боядисани яйца, правени от тях"}
{"url": "http://www.focus-news.net/news/2018/04/03/2507062/politicoeu-dori-globalna-velikobritaniya-shte-ima-nuzhda-ot-evropeyskiya-sayuz.html", "text": "Ако Великобритания иска процъфтяващо бъдеще извън ЕС, тя ще трябва да разработи търговски партньорства, достатъчно силни, за да компенсират загубата на достъп до единния европейски пазар. Дори премиерът Тереза  Мей знае това и  миналата седмица повтори, че изграждането на \"Глобална Великобритания\", търсеща нови търговски възможности, ще бъде от решаващо значение за бъдещето на страната след Брекзит.\r\nНо реториката е едно нещо и признаването на това, което ще струва, е друго. Гледайки възможностите на Великобритания след Брекзит като бизнесмен от Югоизточна Азия, един от регионите, с които Великобритания се надява да увеличи търговията, за мен е ясно, че британските министри подценяват предизвикателствата. Най-обезпокоително е, че изглежда малко вероятно те да са разбрали важността на търговията с ЕС, когато сключват сделки с трети страни.\r\nДа станеш световна търговска сила не е лесно в сравнение с рамките на европейската интеграция. Това ще предостави на Обединеното кралство  нови възможности за избор но и за компромиси.\r\nПолитическите и бизнес лидери в Азия не правят разлика между позициите на Великобритания  в световен мащаб и позицията  й в европейската сфера след Брекзит. Всъщност степента, до която Великобритания може да поддържа тесни връзки с ЕС, вероятно ще бъде най-важният фактор при определянето на нейната значимост. Процъфтяващите азиатски икономики, много от които сключват търговски споразумения с други страни, не могат да се очаква да дадат приоритет на отношенията с една страна, която още не изградила своята идентичност и място в света.\r\nАзиатските компании, които са направили огромни инвестиции в Обединеното кралство. от 80-те години на миналия век търсят конкретни уверения, че техните интереси ще бъдат защитени след Брекзит. Те избраха Великобритания. тъй като се предлага най-атрактивната база за безпрепятствен достъп до европейския пазар. Ако те не могат да продължат да се радват на благоприятен достъп до този пазар от британската почва, те ще се преместят.\r\nТова е неприятен парадокс, но Великобритания. ще трябва да предприеме първите стъпки към глобалното си развитие в Брюксел. Ако иска да остане привлекателна за световния бизнес, Великобритания трябва да покаже на останалата част от света, че поддържа добри връзки и благоприятни търговски условия с ЕС.\r\nТя също така трябва да бъде по-реалистична по отношение на обхвата и графика на бъдещите търговски споразумения. Предишният американски  президент Барак Обама предизвика смут, когато каза, че Великобритания ще бъде \"най-отзад на всяка опашка\" за нови търговски споразумения, ако напусне Евросъюза, но това мнение се споделя от много световни лидери.\r\nЗа страните от АСЕАН - с обща икономика от над 2,8 трлн. долара и общо 640 млн. население - приоритет днес е насърчаването на търговията с Китай, САЩ и ЕС, а не с Великобритания. Докато търговията на АСЕАН с Китай, ЕС и САЩ надхвърлиха съответно 345 млрд. долара, 227 млрд. долара и 212 млрд. долара през 2016 г., търговията с Великобритания достигна скромни 34 милиарда долара.\r\nНай-големите и най-мощните икономически блокове в света винаги ще дават приоритет на отношенията помежду си. Важно е, че месец след гласуването на Брекзит най-голямата икономика в Югоизточна Азия, Индонезия, започна да изготвя търговско споразумение с ЕС - не с Обединеното кралство.\r\nСмислени, взаимноизгодни търговски споразумения със сигурност могат да бъдат постигнати, но Обединеното кралство. не трябва да очаква да преговаряме със същата колективна договаряща сила, както с ЕС.\r\nНито  пък напускането на ЕС означава, че спрямо Великобритания може търговската политика да се разглежда отделно от въпроси като имиграцията и граничния контрол.\r\nИндийският премиер Нарендра Моди изрече чувствата на много нововъзникващи нации по  въпроса за либерализирането на визовия режим. В глобализираната икономика е невъзможно да се отдели свободното движение на стоки, услуги и капитали от свободното движение на хора. Великобритания не може да се превърне в фар на световната свободна търговия и островна крепост в подхода й към имиграцията.\r\nТереза Мей е уверила бъдещите си търговски партньори, че Великобритания ще остане \"отворен\" и \"гледащ навън\" след Брекзит. Но е невъзможно да се игнорира вътрешния натиск.\r\nВеликобритания няма най-добри резултати, когато става дума за изграждане на тесни връзки с бившите си колонии и това не е първият път, когато страната изглежда се е обърнала навътре. От 10-те членове на АСЕАН четири са бивши британски колонии, а три  са членове на  Общността на нациите – бившата Британска общност.\r\nСпомняме си как Великобритания съзнателно се отдалечи  от нас през 80-те години. За разлика от Франция, която успя да се присъедини към ЕС и да запази уникалните си отношения в Западна Африка, Обединеното кралство пренебрегна връзките с нас  и пожертваха влиянието си.\r\nВеликобритания ще се нуждае от повече от добри намерения и мъдра реторика, за да стане световен търговски партньор. Тя трябва да подходи с разбиране за това къде се намира след Брекзит. Би било грешка да се подценяват предизвикателствата . Юлиян Марков", "date": "2018.04.03", "title": "POLITICO.eu: Дори „Глобална Великобритания“ ще има нужда от Европейския съюз"}
{"url": "http://www.focus-news.net/news/2018/04/03/2507057/new-york-times-donald-tramp-predlaga-na-vladimir-putin-da-poseti-sasht.html", "text": "Доналд Тръмп предлага на Владимир Путин да посети САЩ и да гостува в Белия дом, пише американският вестник New York Times.\r\nПо време на телефонния разговор, в който американският президент поздрави руския си колега за изборната победа, въпреки съветите да не разговаря с него заради обтегнатите отношения с Русия, Тръмп е отправил покана за среща между двамата .\r\nНовината е потвърдена както от съветника на Владимир Путин Юрий Ушаков така и от говорителя на Белия дом Сара Сандърс.\r\nДоналд Тръмп е заявил пред репортери , че „вероятно ще се срещне с президента Путин в не много далечно бъдеще“, но според служители на администрацията няма планове двамата да се срещнат преди ноември, когато се очаква двамата президенти да  присъстват на срещата на Г-20 в Аржентина. Юлиян Марков", "date": "2018.04.03", "title": "New York Times: Доналд Тръмп предлага на Владимир Путин да посети САЩ"}
{"url": "http://www.focus-news.net/news/2018/04/03/2507071/pregled-na-osnovnite-temi-v-ruskiya-pechat-agentsiya-fokus.html", "text": "Доналд Тръмп рискува като кани Владимир Путин в Белия дом, пише руският вестник “Взгляд“.\r\nПерспективата за среща между Владимир Путин и Доналд Тръмп се обсъжда все по-отчетливо. Става известно и мястото на срещата -Белия дом.\r\nВ понеделник беше съобщено от сътрудници на двамата президенти, че в хода на телефонния разговор между двамата, проведен на 20 март, американският президент е поканил руския си колега.\r\n„Ако всичко е нормално, аз се надявам, че американците няма да се откажат от своето предложение да обсъдят възможностите за провеждане на срещата. Когато нашите президенти беседваха по телефона Тръмп предложи срещата да се състои във Вашингтон“, казва сътрудника на Владимир Путин Юрий Ушаков. По негови думи срокове за срещата не са обсъждани.\r\n„След този разговор, който имаше конструктивен делови характер възникнаха много въпроси. След това последва поредното влошаване на нашите отношения – изгонването на 60 дипломати и закриване на генералното консулство  (в Сиатъл). На тези стъпки руската страна беше принудена да отговори“, продължава Ушаков, цитиран от РИА Новости. Затова въпросът за организацията на подобна среща не се повдигна по-рано\r\nГоворителят на Белия дом Сара Сандърс потвърждава , че двамата президенти действително са обсъдили няколко възможни места за среща, между които и Вашингтон.\r\nСпоред изданието хронологично сега е ред на американския президент да посети Москва, защото Дмитрий Медведев е бил приет от Барак Обама през 2010 година в Белия дом и сега е ред на обратна визита. Барак Обама е бил в Русия през 2013 година за срещата на Г-20, но не посетил Москва заради Едуард Сноудън. През 2015 година Владимир Путин е бил в САЩ, но в Ню Йорк на сесия на Генералната асамблея на ООН.\r\nСпоред изданието Владимир Путин може спокойно да лети до Вашингтон , но тази среща ще се нарече работна.\r\n„Ако Путин полети за Вашингтон, то това не би било в ущърб на престижа  на Русия. За Тръмп да покани нашия президент също не е лесно. Той трябва да приеме Путин във Вашингтон, където ситуацията за самия президент (на САЩ) не е проста“ заявява за „Взгляд“ бившият заместник министър на външните работи и бивш постоянен представител на Русия в ООН Александър Белоногов. Според него протоколните въпроси при такава среща стоят на втори план.\r\nВестникът напомня, че Сърбия е предложила да бъде домакин на подобна среща.\r\n***Струва ли си да раздвижваме маховика на ескалацията се пита руският вестник „ Независимая газета“.\r\nИзданието разказва накратко за взаимното гонене на дипломати между Русия и САЩ, като напомня до 6 април  Русия трябва да напуснат повече от 20 дипломати от различни страни най-вече от Европа. Този отговор на Кремъл е очакван, но експерти в Москва предупреждават, че подобни мерки не работят в полза на избягване на ескалацията. От Държавния департамент например говорят за нови ответни мерки „не срещу руския народ, а срещу руското правителство“ .\r\nГонейки чужденци Москва трябва да разбира че възможностите й се изчерпват с тези политико-дипломатически мерки. В същото време на Запад имат още  предостатъчно мерки, включително икономически.  Закриването на търговското представителство в Лондон . представено от премиера Тереза Мей като „шпионско гнездо“. Възможно е замразяване на активи на руската държава, забрана за инвестиции в руски ценни книжа и арест на „подозрително имущество“ на свръх богати руснаци. Не трябва да се изключва и бойкота на Световното първенство по футбол.\r\nСлед взаимното изгонване на дипломати възможностите за диалог се стесняват. В тези условия Владимир Путин е готов да се срещне с Доналд Тръмп. „Президентът Путин от самото начало  е бил и остава привърженик на развиването на добри отношения с всички страни, включително и САЩ“, заявява говорителят на Владимир Путин Дмитрий Песков.\r\nБившият посланик на САЩ  в Русия Александър Вършбоу счита, че Путин трябва да се откаже от своите надежди за добри отношения с Доналд Тръмп след назначаването на Джон Болтън в екипа му. \r\n***Според Сергей Лавров: Великобритания прекали, настана време да отговорим, пише руският вестник  “Правда.ru“.\r\nПо неговите думи Великобритания не може да избяга от отговори на въпросите, които възникват във връзка с делото за отравянето на Сергей Скрипал. Според него аналогични въпроси задават и сериозни експерти и правителствени ръководители от цял ред държави.\r\n„Да се избяга от отговори на тези въпроси, мисля че вече не се получава, защото те са доста очевидни и също така е очевидно че Великобритания се увлече“, добавя Лавров.\r\nСпоред говорителя на Министерството на външните работи на Русия Мария Захарова за представените от британския премиер материали „това е провал на Тереза Мей. Разкрита е най-крупната манипулация на световното обществено  мнение, в което са замесени властите на Великобритания. Въз основа на шест картинки са взети решения за отговорност на държава в химическа атака, пише тя на своята страница в социалната мрежа.", "date": "2018.04.03", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/04/03/2507068/anadolu-agency-binali-yaldaram-preduprezhdava-bosna-i-hertsegovina-za-organizatsiyata-na-fethulah-gyulen.html", "text": "Турският премиер Бинали Йълдъръм, който е на посещение в Сараево, предупреждава Босна и Херцеговина за организацията на Фетхулах Гюлен(ФЕТО), предава турската Anadolu Agency.\r\nСпоред него организацията на Гюлен може да навреди толкова на балканската страна, колкото и на Турция. Тази организация вреди на исляма, допълва той в интервю за босненска телевизия.\r\nВ Босна и Херцеговина има структури на ФЕТО , казва Ялдаръм в интервюто. Юлиян Марков", "date": "2018.04.03", "title": "Anadolu Agency: Бинали Йълдъръм предупреждава Босна и Херцеговина за организацията на Фетхулах Гюлен"}
{"url": "http://www.focus-news.net/news/2018/04/03/2507073/pregled-na-mezhdunarodnite-novini-do-6-chasa-agentsiya-fokus.html", "text": "Девет души са пострадали  при взрив на кислородна бутилка в ресторант в центъра на арменската столица Ереван.\r\nВ ресторант от веригата Burger King е избухнал взрив, при който са пострадали двама ирански граждани, трима руски граждани и четирима граждани на Армения . Повечето от пострадалите са деца на възраст от 6 до 16 година. По данни на руския телевизионен канал Russia Today  най-сериозно е състоянието на 8-годишно момиче от Армения. Ресторантът е бил открит преди около два месеца.\r\n***САЩ ще разгледат искането за екстрадиция на Фетхулах Гюлен по искане на Турция.\r\nИскането е оправено заради обвинение в съпричастност на Гюлен към убийството на посланика на Руската федерация в Турция Андрей Карлов,\r\nСпоред официалния представител на Министерството на правосъдието на САЩ Никол Навас решението ще бъде взето изключително на база на фактите, основавайки се на американското законодателство.\r\n„Ние ще разгледаме всички материали, които  правителството на Турция може да ни изпрати по това дело. Ние ще приемем каквото и да е решение за екстрадицията на основата на фактите и в съответствие със законодателството на САЩ“, заявява Навас, като отказва да представи допълнителни детайли. \r\n***Израелският премиер Бенямин Нетаняху oтмени сделката за разселване на африкански мигранти само часове след като офисът му обяви за споразумението с Върховния комисариат за бежанците на ООН.\r\n„Реших да се откажа от прилагането на споразумението и да преосмисля  детайлите по него“, пише Нетаняху на страницата си във „Фейсбук“.\r\nТой завява, че в понеделник ще се срещне със жители на Тел Авив, където основно пребивават африканските мигрaнти. Някои от министрите в кабинета се противопоставиха на сделката, като заявиха, че не са били уведомени.\r\n***Доналд Тръмп рискува като кани Владимир Путин в Белия дом.\r\nПерспективата за среща между Владимир Путин и Доналд Тръмп се обсъжда все по-отчетливо. Става известно и мястото на срещата -Белия дом.\r\nВ понеделник беше съобщено от сътрудници на двамата президенти, че в хода на телефонния разговор между двамата, проведен на 20 март, американският президент е поканил руския си колега.\r\n„Ако всичко е нормално, аз се надявам, че американците няма да се откажат от своето предложение да обсъдят възможностите за провеждане на срещата. Когато нашите президенти беседваха по телефона Тръмп предложи срещата да се състои във Вашингтон“, казва сътрудника на Владимир Путин Юрий Ушаков. По негови думи срокове за срещата не са обсъждани.\r\n„След този разговор, който имаше конструктивен делови характер възникнаха много въпроси. След това последва поредното влошаване на нашите отношения – изгонването на 60 дипломати и закриване на генералното консулство  (в Сиатъл). На тези стъпки руската страна беше принудена да отговори“, продължава Ушаков, цитиран от РИА Новости. Затова въпросът за организацията на подобна среща не се повдигна по-рано\r\nГоворителят на Белия дом Сара Сандърс потвърждава , че двамата президенти действително са обсъдили няколко възможни места за среща, между които и Вашингтон.\r\nСпоред изданието хронологично сега е ред на американския президент да посети Москва, защото Дмитрий Медведев е бил приет от Барак Обама през 2010 година в Белия дом и сега е ред на обратна визита. Барак Обама е бил в Русия през 2013 година за срещата на Г-20, но не посетил Москва заради Едуард Сноудън. През 2015 година Владимир Путин е бил в САЩ, но в Ню Йорк на сесия на Генералната асамблея на ООН.\r\nСпоред изданието Владимир Путин може спокойно да лети до Вашингтон , но тази среща ще се нарече работна.\r\n„Ако Путин полети за Вашингтон, то това не би било в ущърб на престижа  на Русия. За Тръмп да покани нашия президент също не е лесно. Той трябва да приеме Путин във Вашингтон, където ситуацията за самия президент (на САЩ) не е проста“ заявява за „Взгляд“ бившият заместник министър на външните работи и бивш постоянен представител на Русия в ООН Александър Белоногов. Според него протоколните въпроси при такава среща стоят на втори план.\r\nВестникът напомня, че Сърбия е предложила да бъде домакин на подобна среща.\r\n***Струва ли си да раздвижваме маховика на ескалацията?\r\nИзданието разказва накратко за взаимното гонене на дипломати между Русия и САЩ, като напомня до 6 април  Русия трябва да напуснат повече от 20 дипломати от различни страни най-вече от Европа. Този отговор на Кремъл е очакван, но експерти в Москва предупреждават, че подобни мерки не работят в полза на избягване на ескалацията. От Държавния департамент например говорят за нови ответни мерки „не срещу руския народ, а срещу руското правителство“ .\r\nГонейки чужденци Москва трябва да разбира че възможностите й се изчерпват с тези политико-дипломатически мерки. В същото време на Запад имат още  предостатъчно мерки, включително икономически.  Закриването на търговското представителство в Лондон . представено от премиера Тереза Мей като „шпионско гнездо“. Възможно е замразяване на активи на руската държава, забрана за инвестиции в руски ценни книжа и арест на „подозрително имущество“ на свръх богати руснаци. Не трябва да се изключва и бойкота на Световното първенство по футбол.\r\nСлед взаимното изгонване на дипломати възможностите за диалог се стесняват. В тези условия Владимир Путин е готов да се срещне с Доналд Тръмп. „Президентът Путин от самото начало  е бил и остава привърженик на развиването на добри отношения с всички страни, включително и САЩ“, заявява говорителят на Владимир Путин Дмитрий Песков.\r\nБившият посланик на САЩ  в Русия Александър Вършбоу счита, че Путин трябва да се откаже от своите надежди за добри отношения с Доналд Тръмп след назначаването на Джон Болтън в екипа му.\r\n*** Американският президент е вбесен  от емигрантския керван от около 1 500 души от Хондурас, Гватемала, Никарагуа и Ел Салвадор, насочили се към границата със  САЩ.\r\nТози керван се организира пета поредна година от активисти на „Хора без граници“ и в него се включват емигранти от централноамериканските страни, принудени от бедността и насилието да напуснат страните си.\r\nТой стартира на 25 март от мексиканския град Чиапас и се насочва към границата със САЩ.\r\nДоналд Тръмп пише в социалната мрежа „Туитър“; „Мексико прави много малко, ако не и нищо, за да спре тези хора тръгнали от южната му граница и насочили се към САЩ . Те се смеят на нашите глупави имигрантски закони. Те трябва да спрат големия поток от наркотици и хора, или аз ще спра тяхната „дойна крава“ – НАФТА (Северноамериканското търговско споразумение)“.\r\nМексиканският министър на вътрешните работи отговаря: „Ние следим кервана, чиято численост намалява значително. Естествено че ще реагираме, съгласно нашите миграционни закони, без да приемаме натиск от никого“.\r\n*** Москва заявява, че отношенията й със Запада сега са по-лоши отколкото по време на Студената война след историята с отравянето на Сергей Скрипал.\r\nРуският външен министър Сергей Лавров заявява, че неписаните правила за поведение по време на Студената война вече са неприложими, защото съвременните международни отношения са непредсказуеми.\r\n„Според мен нашите западни партньори – имам предвид предимно Великобритания, САЩ и някои държави, които сляпо ги следват, са се отказали от всякаква почтеност и прибягват към открити лъжи, груба дезинформация“, добавя Лавров\r\nПо неговите думи неговото правителство счита, че отравянето е провокация и че британските власти сами са организирали атаката.\r\n***На 81-годишна възраст почина Уини Мандела, бившата  съпруга на Нелсън Мандела, в дома си в Совето,  Йоханесбург след продължително боледуване.\r\nГоворителят на семейството заявява, че тя е починала заобиколена от семейството и хората, които обича,\r\n„Нейният активизъм и съпротивата  срещу апартейда я изпращаха в затвора многократно и интернирането и в малкия град Брандфорд“, заявява той. „Тя запази спомена за съпруга си, докато той беше в затвора на остров Робен и стана едно от най-разпознаваемите лица на борбата за справедливост. Тя посвети по-голямата част от живота си на каузата на хората и за това беше известна като Майката на нацията“, продължава той.\r\nПреди брака си с Нелсън Мандела е имала друг съпруг, от който има четири деца.\r\nПет години след като се омъжва за Нелсън Мандела, той бива осъден на доживотен затвор.\r\nТя бива интернирана в Брандфорд, откъдето и е разрешено да ходи само до затвора да посещава съпруга си. След като Нелсън Мандела е освободен двамата се снимат хванати под ръка – една от най-известните снимки на миналия век. \r\nСамо година след това обаче Уини Мандела  е обвинена за отвличане и нападение на тийнейджъра Стомпи Сейпей. През 1996 тя се развежда със съпруга си. През 1998  бива обвинена за нарушаване на човешките права. През 2003 година следва ново обвинение в кражби и измама.\r\n***Дуня Миятович от Босна и Херцеговина  става първата жена комисар по правата на човека в Съвета на Европа.\r\nТя ще замени на поста Нилс Мужниекс, след като беше избрана на януарската сесия на Парламентарната асамблея на Съвета на Европа. Преди това е заемала поста на специален представител на Съвета на Европа по свободата на медиите.", "date": "2018.04.03", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/04/03/2507074/futbol-igra-se-posledniya-mach-ot-30-tiya-krag-na-ispanskoto-parvenstvo.html", "text": "Отборът на Бетис победи Хетафе като гост с резултат 1:0 за гостите с гол на Леон в 89-та минута.\r\nЗа домакините Портийо пропусна дузпа в 65-та минута.  Отборът на Бетис заема 6-то място във временното класиране, което дава право за участие в квалификациите за Лига Европа. Хетафе е 11-ти.", "date": "2018.04.03", "title": "Футбол: Игра се последния мач от 30-тия кръг на испанското първенство"}
{"url": "http://www.focus-news.net/news/2018/04/03/2507072/pregled-na-osnovnite-temi-v-britanskiya-pechat-agentsiya-fokus.html", "text": "Доналд Тръмп кани Владимир Путин на среща във Вашингтон. Toвa потвърждават и от Кремъл, и от Белия дом, пише британският вестник The Guardiqn .\r\nОт руската страна заявяват, че не са правени никакви приготовления след изгонването на 60 руски дипломати от САЩ..\r\nГоворителят на администрацията на американския президент Донал Тръмп Сара Сандърс, потвърди че двамата президенти са обсъждали среща между тях и това, че Белият дом е едно от възможните места за тази среща\r\n„Когато нашите президенти са говорили по телефона, Тръмп е предложил среща в Белия дом. Това е една интересна, позитивна идея.“ , заявява Юрий Ушаков, съветник на руския президент.\r\nСпоред него двете правителства не са имали време да обсъждат срещата заради кризата с дипломатите.\r\n***Москва заявява, че отношенията й със Запада сега са по-лоши отколкото по време на Студената война след историята с отравянето на Сергей Скрипал, пише британският вестник The Times.\r\nРуският външен министър Сергей Лавров заявява, че неписаните правила за поведение по време на Студената война вече са неприложими, защото съвременните международни отношения са непредсказуеми.\r\n„Според мен нашите западни партньори – имам предвид предимно Великобритания, САЩ и някои държави, които сляпо ги следват, са се отказали от всякаква почтеност и прибягват към открити лъжи, груба дезинформация“, добавя Лавров\r\nПо неговите думи неговото правителство счита, че отравянето е провокация и че британските власти сами са организирали атаката.\r\n***На 81-годишна възраст почина Уини Мандела, бившата  съпруга на Нелсън Мандела, в дома си в Совето,  Йоханесбург след продължително боледуване пише британският вестник The independent  във водеща статия.\r\nГоворителят на семейството заявява, че тя е починала заобиколена от семейството и хората, които обича,\r\n„Нейният активизъм и съпротивата  срещу апартейда я изпращаха в затвора многократно и интернирането и в малкия град Брандфорд“, заявява той. „Тя запази спомена за съпруга си, докато той беше в затвора на остров Робен и стана едно от най-разпознаваемите лица на борбата за справедливост. Тя посвети по-голямата част от живота си на каузата на хората и за това беше известна като Майката на нацията“, продължава той.\r\nПреди брака си с Нелсън Мандела е имала друг съпруг, от който има четири деца.\r\nПет години след като се омъжва за Нелсън Мандела, той бива осъден на доживотен затвор.\r\nТя бива интернирана в Брандфорд, откъдето и е разрешено да ходи само до затвора да посещава съпруга си. След като Нелсън Мандела е освободен двамата се снимат хванати под ръка – една от най-известните снимки на миналия век. \r\nСамо година след това обаче Уини Мандела  е обвинена за отвличане и нападение на тийнейджъра Стомпи Сейпей. През 1996 тя се развежда със съпруга си. През 1998  бива обвинена за нарушаване на човешките права. През 2003 година следва ново обвинение в кражби и измама.\r\n***Доналд Тръмп кани Владимир Путин на среща във Вашингтон. Toвa потвърждават и от Кремъл, и от Белия дом, пише британският вестник The Guardiqn .\r\nОт руската страна заявяват, че не са правени никакви приготовления след изгонването на 60 руски дипломати от САЩ..\r\nГоворителят на администрацията на американския президент Донал Тръмп Сара Сандърс, потвърди че двамата президенти са обсъждали среща между тях и това, че Белият дом е едно от възможните места за тази среща\r\n„Когато нашите президенти са говорили по телефона, Тръмп е предложил среща в Белия дом. Това е една интересна, позитивна идея.“ , заявява Юрий Ушаков, съветник на руския президент.\r\nСпоред него двете правителства не са имали време да обсъждат срещата заради кризата с дипломатите.\r\n***В Европейския съюз има неща, които са трудно защитими, признава Тони Блеър, цитиран от Daily Express\r\nБившият британски  премиер говори пред студенти в  King’s College в Лондон. Там той припомня някои важни моменти от времето, когато е бил премиер на страната. Той казва , че се опитал да реформира ЕС. Той отхвърли, което и да е от  действията на лейбъристкото правителство, което той оглавява да е причина за желанието на британците да напуснат Съюза.\r\nПред студентите той повтори идеята си за втори референдум за Брекзит, като заяви, че няма да се откаже от позицията си за оставане в ЕС.", "date": "2018.04.03", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/04/03/2507076/futbol-igra-se-posledniya-mach-ot-27-krag-na-balgarskoto-parvenstvo.html", "text": "В среща, играна на Националния стадион „Васил Левски“ отборът на Септември от София победи великотърновския Етър с 1:0 с гол на Галчев в 39-та минута  След  този мач отборът на Етър остава на последно място  в групата на изпадащите.", "date": "2018.04.03", "title": "Футбол: Игра се последния мач от 27 кръг на българското първенство."}
{"url": "http://www.focus-news.net/news/2018/04/03/2507058/cnn-beliyat-dom-potvardi-dumite-na-donald-tramp-za-predstoyashta-sreshta-s-vladimir-putin.html", "text": "Белият дом потвърди думите на Доналд Тръмп, че в телефонния разговор на 20 март между двамата американският президент е поканил руския си колега в Белия дом, предава американския телевизионен канал CNN.\r\n„Както президентът сам потвърди на 20 март, часове след разговора  с Владимир Путин, двамата са обсъдили двустранна среща в не много далечно бъдеще на различни възможни места, включително Белия дом“, завява заместник прес-секретарят Радж Шах в официално изявление в отговор на казаното от съветника на Владимир Путин Юрий Ушаков за възможността за такава среща.\r\nГоворителят на руския президент Дмитрий Песков обаче е отрекъл за подобна възможност, като е отговорил на запитване от журналист от CNN със следния текст „Не. Нищо конкретно. Контактите по тази тема предстоят. Ако въобще…“  Юлиян Марков", "date": "2018.04.03", "title": "CNN:  Белият дом потвърди думите на Доналд Тръмп за предстояща среща с Владимир Путин"}
{"url": "http://www.focus-news.net/news/2018/04/03/2507077/aktualna-patna-obstanovka.html", "text": "Пътните настилки са предимно сухи, на места мокри. Това съобщиха от Агенция \"Пътна инфраструктура\" (АПИ).  \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите: \r\nАМ „Тракия“:\r\nОбласт София: Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; движението по АМ „Тракия“ в тунел „Траянови врата“ посока Бургас е ограничено поради почистване и измиване на пътната настилка в дясната тръба. Движението се осъществява двупосочно в лявата тръба /посока София/. Срок до 03.04.2018 г.; \r\nОбласт Бургас: от км 308+100 до км 359+000 в участъка граница ОПУ Ямбол – Ветрен – частични ремонтни дейности на асфалтовата настилка.Организацията на движение е сигнализирана с пътни знаци.Срок до 05.04 2018 г.; от км 325+000 до км 359+000 в участъка на пътен възел Бургас-Запад ще се извършват ремонтни дейности по възстановяване на мантинели. Движение с повишено внимание. Срок до 05.04.2018 г.\r\nАМ „Хемус“: няма ограничения.\r\nАМ „Струма“: \r\nОбласт Кюстендил: Движение в една лента преди тунел „Блатино“ при км 56+800 в посока Благоевград – София поради ремонтни дейности в аварийна лента в посока София. Движението се пропуска последователно в активна лента и в изпреварваща лента. Скоростта на движение е ограничена до 70 км/ч в разстояние на 200 м. Сигнализирано с пътни знаци. Срок до 03.04.2018 г.; \r\nДвижение в една лента по АМ „Струма“ след тунел „Блатино“ при км 56+900 в посока София – Благоевград поради извършване на ремонтни дейности в аварийната лента. Движението се пропуска последователно в активната лента за движение и в изпреварващата лента за движение. Скоростта на движение е ограничена до 70 км/ч. Сигнализирано с пътни знаци. Срок до 04.04.2018 г.;\r\nДвижение с повишено внимание по АМ „Струма“ при км 61+450 в участъка Джерман – Дупница в посока София поради почистване на свлечени земни маси върху аварийната лента. Сигнализирано е с пътни знаци. Движението се пропуска във вътрешната лента за. Срок до 17:00 часа на 04.04.2018 г.\r\nАМ „Марица“: област Хасково: в участъка пътен възел манастир „Св. Атанасий”- пътен възел Димитровград  от км 24+000 до км 35+100 в двете платна се осъществява в една лента поради частични ремонтни дейности на асфалтовата настилка. Движението се осъществява само в скоростната лента. Срок до 03.04.2018 г.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.\r\nВъведени ограничения по основните пътни направления: \r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nСъстояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nобласт Видин: Временно се ограничава движението по път Е-79 Видин – Монтана от км 56+000 до км 59+000 за МПС над 12 т в двете посоки, поради ремонтни дейности на асфалтовата настилка.\r\nОбходен маршрут за тежкотоварните МПС: Път II-11 Дунавци – Арчар - път III-112 Добри дол – Тополовец и път III-114 Тополовец – Ружинци. Ограничението.Срок до 03.04.2018 г.; \r\nВидин – Монтана при км 72+000 демонтаж и монтаж на нови ограничителни системи. Движението се регулира със знаци и сигналисти. Срок до 03.04.2018 г.\r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; Движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 05.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: с. Писанец – гр. Разград от км 37+300 до км 69+599 – частични ремонтни дейности на асфалтовата настилка. Движението се осъществява с повишено внимание. Срок до 07.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица – Севлиево, в участъка от пътен възел Абланица пътен възел Дъбрава от км 51+500 до км 56+800 движение с повишено внимание поради ремонт на мантинели. В работните участъци ще има стеснение на едната лента за движение. Срок до 05.04.2018 г.; Ябланица – Севлиево, в участъка от село Брестница до с. Български Извор от км 7+700 до км 12+900 движение с повишено внимание поради ремонт на мантинели. В работните участъци ще има стеснение на едната лента за движение. Срок до 03.04.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\nОбласт Хасково: след разклона за с. Книжовник в посока Кърджали от км 300+000 до км 302+700 – частични ремонтни дейности на асфалтовата настилка. Срок до 03.04.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.; Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nОбласт Кюстендил: Движение с повишено внимание в участъка ГКПП „Гюешево“ – Жиленци от км 0+375 до км 17+000 поради профилиране на банкети и почистване на окопи. Срок до 05.04.2018 г.\r\nобласт Бургас: от км 431+500 до км 447+200 в участъка граница Венец - Карнобат – частични ремонтни дейности на асфалтовата настилка. Движение в една лента двупосочно. Срок до 05.04 2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево; след разклона за с.Брягово в посока Харманли от км 321+000 до км 323+000 – частични ремонтни дейности на асфалтовата настилка. Срок до 03.04.2018 г.;  в гр.Харманли от км323+700 до 332+170 – частични ремонтни дейности на асфалтовата настилка. Срок до 05.04.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; Варна – Бургас от км 122+000 до км 124+000 – ремонтни дейности на асфалтовата настилка. Движение в свободната лента, съобразно създадената организация за движение. Срок до 04.04.2018 г.\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; \r\nОбзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 05.04.2018 г.; \r\nот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.\r\nСъстояние на републиканската пътна мрежа:  \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности:\r\nПът II-99: Движението по път II-99 Бургас – Созопол от км 0+000 до км 20+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04 2018 г.\r\nПът III-208: Движението по път III-208 Трънак – Айтос от км 60+000 до км 92+000 се осъществява с повишено внимание поради частичен ремонт на асфалтовата настилка.Срок до 05.04.2018 г.\r\nПът III-539: Движението по път III-539 Грудово – Дюлево – Русокастро от км 0+000 до км 17+000 се осъществява с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 04.04.2018 г.\r\nПът III-908: Движението по път III-908 Баровник – Голямо Буково от км 33+000 до км 39+000 е в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 03.04.2018 г.\r\nПът III-6009: Движението по път III-6009 Каблешково – Ахелой от км 20+000 до км 28+800 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Козлодуй – Хърлец от км 78+820до км 89+000 се осъществява с повишено внимание поради частични ремонти дейности на асфалтовата настилка. Движението се регулира с пътни знаци и сигналисти. Срок 05.04.2018 г.\r\nПът ІІ-11:Движението по път ІІ-11 Мизия – Оряхово от км 108+000 до км 114+000 се осъществява с повишено внимание поради свличане на земни маси. Една от лентите за движение е стеснена Срок до 04.04.2018 г.\r\nПът ІІ-15: Движението по път ІІ-15 Мизия – Оряхово от км 108+000 до км 114+000 се осъществява с повишено внимание поради активизирало се свлачище. Една от лентите за движение е стеснена. Срок 10.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 30.04.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: \r\nПът III-2904: Временно е ограничено движението за МПС над 3,5 т. по път III-2904 в участъка между с. Спасово и с. Захари Стояново, поради ремонт на мостово съоръжение при с. Бежаново. Срок до 05.04.2018 г.\r\nРемонтни дейности: \r\nПът II-27: Движението по път II-27 с. Владимирово – с. Орлова могила от км 48+200 до км 55+000 се осъществява в една лента поради частични ремонтни дейности на асфалтовата настилка. Срок до 05.04.2017 г. \r\nПът II-27: Движението по път II-27 Добрич – Балчик от км 87+200 до км 107+600 се осъществява в една лента поради частични ремонтни дейности на асфалтовата настилка на. Срок до 05.04.2017 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път ІІІ-107 Пастра – Рилски манастир от км 15+000 до км 31+000 се осъществява с повишено внимание поради почистване на регули, срутища и окопи. Сигнализирано с пътни знаци. Срок до 04.04.2018 г.\r\nПът IIІ-601: Движението по път III-601 Горановци – граница Република Сърбия от км13+000 до км 27+000 се осъществява с повишено внимание поради почистване на срутища. Сигнализирано с пътни знаци. Срок до 03.04.2018 г.\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът ІІ-37: Движението по път ІІ-37 с. Радилово – гр. Пещера се осъществява в една лента поради частични ремонтни дейности на асфалтовата настилка. Движението е сигнализирано с пътни знаци. Срок до 03.04.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът II-23: Движението по път II-23 кариера Тетово и гр. Кубрат от км 31+761 до км 43+813 се осъществява с повишено внимание поради частични ремонти дейности на асфалтовата настилка. Движение с повишено внимание. Срок до 07.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движение с повишено внимание по път ІІ-86 Чепеларе – Смолян от км 76+000 до км 80+000 /в чертите на гр.Чепеларе/ поради почистване на пътното платно от пясък. Участъкът се регулира с пътни знаци и сигналисти. Срок до 05.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-55: Движението по път II-55 Велико Търново – Гурково от км 34+000 до 50+000 се осъществява в една лента поради частични ремонтни дейности на асфалтова настилка. Движението се регулира от органите на пътна полиция и сигналисти. Срок до 05.04.2018 г.\r\nПът III-5504: Движението по път III-5504 Обручище – Медникарово в района на с. Обручище от км 12+000 до км 15+000 се осъществява в една лента поради ремонтни дейности на асфалтова настилка. Движението се регулира от сигналисти. Срок до 05.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът III-623: Движението по път III-663 с. Златополе – с. Райново от км 42+000 до км 45+100 се осъществява с повишено внимание поради ремонтни дейности на асфалтовата настилка. Срок до 03.04.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът III-6601: Движението по път III-6601 Межда – Скалица от км 38+000 до км 39+000 се осъществява еднопосочно в една лента, поради ремонтни дейности на асфалтовата настилка. Срок до 05.04.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.03", "title": "Актуална пътна обстановка"}
{"url": "http://www.focus-news.net/news/2018/04/03/2507079/nimh-vremeto-shte-bade-slanchevo-maksimalnite-temperaturi-shte-sa-mezhdu-16-i-21.html", "text": "Днес ще бъде слънчево, след обяд над западните райони с висока облачност. Ще се появи слаб вятър от юг-югоизток, с който температурите ще започнат да се повишават, максималните ще бъдат между 16° и 21°, в София около 18°. Това съобщи за Агенция \"Фокус\" дежурният синоптик Христо Христов от Националния институт по метеорология и хидрология (НИМХ) към Българската академия на науките (БАН). Aтмосферното налягане е по-високо от средното за април (945 hPa). През деня ще остане без съществена промяна. Над Черноморието също ще бъде предимно слънчево. В сутрешните часове ще духа слаб северозападен вятър, който през деня ще се ориентира от юг-югоизток. Максималните температури ще са 10°-14°. Температурата на морската вода е 7-8°. Вълнението на морето ще бъде 1-2 бала. Над планините ще бъде предимно слънчево, след обяд над масивите в Западна България с висока облачност. Ще духа умерен, преди обяд по високите части до силен северозападен вятър, който по-късно през деня ще се ориентира от югозапад. Максималната температура на 1200 метра ще е около 11°, на 2000 метра - около 3°.", "date": "2018.04.03", "title": "НИМХ: Времето ще бъде слънчево - максималните температури ще са между 16° и 21°"}
{"url": "http://www.focus-news.net/news/2018/04/03/2507075/toni-blear-v-evropeyskiya-sayuz-ima-neshta-koito-sa-trudno-zashtitimi.html", "text": "В Европейския съюз има неща, които са трудно защитими, признава Тони Блеър, цитиран от Daily Express\r\nБившият британски  премиер говори пред студенти в  King’s College в Лондон. Там той припомня някои важни моменти от времето, когато е бил премиер на страната. Той казва , че се опитал да реформира ЕС. Той отхвърли, което и да е от  действията на лейбъристкото правителство, което той оглавява да е причина за желанието на британците да напуснат Съюза.\r\nПред студентите той повтори идеята си за втори референдум за Брекзит, като заяви, че няма да се откаже от позицията си за оставане в ЕС. Юлиян Марков", "date": "2018.04.03", "title": "Тони Блеър: В Европейския съюз има неща, които са трудно защитими"}
{"url": "http://www.focus-news.net/news/2018/04/03/2507080/predstoyashti-mezhdunarodna-sabitiya-za-3-april-agentsiya-fokus.html", "text": "Стачка на служителите на \"Еър Франс\" с искане за 6% увеличение на заплатите. Железопътните служители във Франция също излизат на стачка.\r\n*** Президентът на Русия Владимир Путин е на посещение в Турция, където ще обсъди с колегата си Реджеп Тайип Ердоган събитията в Сирия.\r\n*** Президентът на САЩ Доналд Тръмп ще приеме своите колеги от Естония, Латвия и Литва в Белия дом.\r\n*** Испанският министър-председател Мариано Рахой е на посещение в Алжир.\r\n*** Финансовите министри и директорите на националните банки на страните от АСЕАН ще проведат среща.\r\n***", "date": "2018.04.03", "title": "Предстоящи международна събития за 3 април (Агенция \"Фокус\")"}
{"url": "http://www.focus-news.net/news/2018/04/03/2507078/predstoyashti-sabitiya-v-stranata-za-3-april-agentsiya-fokus.html", "text": "***\r\nОт 10.00 часа в зала „Изток” на Народното събрание Комисията по вътрешна сигурност и обществен ред и фондация „Конрад Аденауер” организират кръгла маса на тема „Комисия по досиетата (Комисия за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия) – настояще и бъдеще”. \r\n***\r\nОт 14.00 часа в зала „Запад” на Народното събрание Временната комисия за установяване на фактите и обстоятелствата във връзка с приватизацията и планираната продажба на ЧЕЗ в България ще проведе своето трето заседание. \r\n***\r\nОт 10.30 часа в МВнР вицепремиерът и министър на външните работи Екатерина Захариева ще се срещне с външния министър на Черна гора проф. д-р Сърджан Дарманович. След края на срещата,  около 12.00 ч, двамата министри ще направят съвместни изявления за медиите.\r\n***\r\nОт 09.00 часа XII състав на Специализирания наказателен съд ще проведе съдебно заседание по делото срещу Петър Д., обвинен в организиране и ръководене на престъпна група. \r\n***\r\nОт 09.00 часа в подлеза на Софийския университет „Св. Климент Охридски“ ще се проведе флашмоб във връзка с предстоящия концерт на Ангел Заберски „SYMPHONY JAZZ“.\r\n***\r\nОт 09.30 часа 15-ти състав на Софийски градски съд ще проведе съдебно заседание по делото срещу Роман Логвиненко, обвинен, че е организирал нападението срещу Алексей Петров. \r\n***\r\nОт 10.00 часа в Националния пресклуб на БТА ще се проведе пресконференция на Сдружение „За Земята“ на тема „СЕТА: сериозни рискове срещу малко ползи“.\r\n***\r\nОт 10.30 часа в „Западен парк“ (ул. „Западна“, срещу блок 85В в жк. „Западен парк“) ще се проведе пресконференция, на която ВМРО ще представи идеите си за справянето с проблема с изсичането на градските паркове. \r\n***\r\nОт 11.00 до 13.00 часа в Американския център на Столична библиотека ще се проведе представяне на проекта „Дзяло“ – научно пространство сайт с е-списание в областта на хуманитаристиката за българистични изследвания в периода Х-ХХI век, съфинансиран от сесиите на Столична програма „Култура“ за 2017 и 2018 г.\r\n***\r\nОт 12.00 часа под стъкления купол на Ларгото ще се проведе концерт на Софийския духов оркестър с диригент Васил Делиев. Събитието е организирано съвместно с Общински културен институт Дом на културата „Искър“. В програмата: произведения на Нечо Русев, Петко Стайнов, Любомир Пипков, Марин Големинов, Милчо Левиев, Дико Илиев и др.          \r\n***\r\nОт 12.00 часа в кино „Люмиер Лидл“ ще се проведе пресконференция във връзка с филмовия фестивал Master of Art.\r\n***\r\nОт 12.30 часа на Моста на влюбените до НДК ще бъде представена дебютната фотоизложба на Тодор Шабански „София - Европейска столица на спорта“.\r\n***\r\nОт 14.00 часа в Ларгото ще бъде представена книгата  книгата „София – от 7 извора вода“.\r\n***\r\nОт 15.00 часа на „Дондуков“ 2 президентът Румен Радев ще се срещне с министъра на външните работи на Черна гора Сърджан Дарманович. \r\n***\r\nОт 17.00 часа пред Софийски арсенал – Музей за съвременно изкуство ще бъде открита изложбата „Италиански футуризъм и модерно изкуство в България. Примерът на Николай Дюлгеров“ - авторски проект на Ирина Генова с дизайн на Надежда Ляхова.\r\n***\r\nОт 17.00 часа в Градина „Кристал“ ще се състои официално откриване на изложбата „Градски истории”.\r\n***\r\nОт 18.00 часа в зала „42“ на Националния дворец на културата ще бъде връчена наградата „Медик на годината’2017“ на вестник „Форум Медикус“.\r\n***\r\nОт 18.00 часа в Литературния клуб на Столична библиотека ще се проведе четене на млади български поети на тема „Виждам Европа“.\r\n***\r\nОт 18.00 часа под стъкления купол на Ларгото ще се проведе концерт на акапелна група Spectrum.\r\n***\r\nОт 18.00 часа в галерия „Академия“ на НХА (ул. „Шипка“ 1) ще се проведе представяне на книга-каталог за творчеството на проф. Станислав Памукчиев по повод 65-годишнината му. \r\n***\r\nОт 19.00 часа в Литературен клуб „Перото“ ще бъде представена книгата „Четецът на мисли“ на Лиор Сушард.\r\n***\r\nОт 19.30 часа в зала „България“ Българското национално радио и Ротаракт клуб София организират Благотворителен концерт „На тъмно“ за деца с нарушено зрение от училище Луи Брайл.\r\n***\r\nОт 20.00 часа в Gramophone Club ще се проведе лекцията „Истории от света на пчелите“, част от редовната серия срещи за популярна наука, организирани от неправителствената организация Ratio.\r\n***\r\nОт 18.00 часа в Градска художествена галерия ще бъде открита изложбата „Enter“. \r\n*** \r\nОт 10.00 часа в Трети корпус (Колеж по туризъм) на Икономически университет – Варна ще се състои тържествен водосвет за официално откриване на сградата. Сред официалните гости на събитието ще бъдат министърът на образованието и науката Красимир Вълчев, който ще пререже лентата на модернизираната база заедно с ректора на ИУ – Варна проф. д-р Пламен Илиев, областният управител на Варненска област Стоян Пасев, кметът на Община Варна Иван Портних и други. \r\n*** \r\nОт 10.30 часа в Дневен център за възрастни хора с увреждания „Слънчевата къща“ ще се състои пресконференция във връзка с проведената в края на март среща на регионалните представители на национално представителните организации на и за хора с увреждания от регион Варна по повод провеждането на Национален протестен митинг на 11 април в София.\r\n*** \r\nОт 12.00 часа в СУ \"Димчо Дебелянов\" ще се състои церемония „Първа копка“ в СУ \"Димчо Дебелянов\", обект на интервенция по проект „Модернизация на образователната инфраструктура на територията на град Варна“.\r\n*** \r\nОт 12.00 часа в хотел Елена в к. к. Златни пясъци ще се състои официалната церемония по откриването на XXII Пролетен семинар на Фондация \"Българска памет\" под мотото \"Дигиталните компетенции: ключ към професиите на бъдещето\". В него ще участват 200 българчета от Македония, Молдова, Украйна, Албания, Румъния, Сърбия, от Западните Родопи и района на Тервел. \r\n*** \r\nОт 14.00 часа в офиса на ПП ГЕРБ на ул. „Георги Бенковски” №1 общинският съветник Иво Иванов ще има приемен ден за граждани.\r\n*** \r\nОт 15.00 часа в Специализираната болница за активно лечение по кардиология във Велико Търново ще се проведе закриваща пресконференция относно изпълнението на проект „Инвестиции в качествени условия на труд“ по ОП „Развитие на човешките ресурси“. \r\n***\r\nОт 11.00 часа на пл. „Свобода“ ще се състои Великденски концерти на Духов оркестър – Добрич с диригент Стоян Монов.\r\n***\r\nОт 18.00 часа в Огледална зала „Нели Божкова“ ще се състои клавирен рецитал на Галин Ганчев.\r\n***\r\nОт 10.30 часа в заседателна зала „Струма“ на Областна администрация Перник ще се проведе пресконференция, посветена на Седмицата на гората. На нея ще присъстват Областният управител Ирена Соколова, директорите на Регионална дирекция по горите- Кюстендил инж, Здравчо Тодоров,  Югозападно държавно предприятие  инж. Дамян Дамянов, ОД на МВР Перник Димитър Попов и РД ПБЗН Емил Марков.\r\n***\r\nОт 10.00 часа Юридическият факултет на Пловдивския университет „Паисий Хилендерски“ организира Ден на отворените врати. Предвидени са две срещи с бъдещите висшисти -  от 10.00 до 12.00 часа в 13 семинарна зала на ет. 1 на Ректората, и от  14.00 до 16.00 ч. в Зала „Компас“. \r\n***\r\nОт 11.30 часа в залата на Дружеството на пловдивските художници ще се състои пресконференция във връзка с изложбата „Цветове“, която ще бъда открита в залата на Дружеството от 18.00 часа същия ден.\r\n***\r\nОт 19.00 часа в храм „Св. Марина“ в Пловдив митрополит Николай ще отслужи Последование на Жениха.\r\n***\r\nОт 19.00 часа в Драматичен Театър Пловдив ще се състои концерт на избрани ансамбли от Тюркския свят, част от празненствата „Невруз“, с които се отбелязва пристигането на пролетта.\r\n*** \r\nОт 17.00 часа в Художествена галерия „Николай Павлович“ ще се проведе Среща с поетесата Стефания Цанкова, на която ще бъдат представени новите ѝ книги „Някой те обича“, „Щастлива по рождение“ и „Благословена с обич“.\r\n***\r\nОт 17.30 часа в галерия „Май“ ще бъде открита традиционната празнична Великденска изложба на сливенските художници. \r\n***\r\nОт 09.30 часа в Регионалния исторически музей ще се проведе българо-австрийски семинар на тема „SCYTHICA VINDOBONENSIA и готските нашествия от средата на III в. сл. Хр. в днешните български земи“.\r\n***\r\nОт 10.00 часа в Областна администрация – Стара Загора, заместник-министърът на регионалното развитие Деница Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусията за Югоизточен район за областите - Бургас, Сливен, Ямбол и Стара Загора. \r\n***\r\nОт 11.00 часа в Пресклуб на БТА – Стара Загора ще се проведе пресконференция на Елена Нонева, председател на ПД Социалдемократи. \r\n***\r\nОт 18.00 часа в IV-то експозиционно ниво на Регионалния исторически музей ще бъде представен романът „Рафаел“ на Леа Коен.\r\n***\r\nОт 13.00 часа в голямата зала на Младежки център Община Хасково организира пресконференция във връзка с празничен концерт по повод Великден.\r\n***\r\nОт 10.00 часа в зала 203 ще се проведе брифинг.\r\n***\r\nВ 13.00 час  пред православен храм „Св. Три светители“ омбудсманът Мая Манолова ще раздаде пакети с храна, събрани от  кампанията „Великден за всеки“. В 13.30 часа ще хранителни пакети ще бъдат раздавани  пред мюсюлманския храм „Томбул джамия“,  а в 14.00 часа в Пенсионерския клуб 15. \r\n***\r\nОт 17.00 часа в НЧ „Напредък“ ще бъде открита изложба икони.\r\n***\r\nОт 18.00 часа в Регионална библиотека „Стилиян Чилингиров” ще бъде представен проектът за Исторически парк при с. Неофит Рилски, който е за над 50 милиона евро и се предвижда да е готов около 2022 г.  \r\n***\r\nПо случай Седмицата на гората в разсадника на стопанството в село Салманово ще се проведе Ден на отворените врати.\r\n***\r\nПо случай Седмицата на гората служителите на ДГС-Нови пазар ще залесяват на 3 април дръвчета с деца от детските градини.\r\n***\r\nОт 17.30 часа ще се проведе информационна среща в зала 107 на Община Ямбол, на която ще бъде представена информация за възможностите за подаване на проектни фишове, за включването на обекти на интервенция в актуализирания списък на Инвестиционната програма на град Ямбол, както и за особеностите при подаване на заявления за кандидатстване за повишаване на енергийната ефективност в многофамилни жилищни сгради в община Ямбол.", "date": "2018.04.03", "title": "Предстоящи събития в страната за 3 април (Агенция „Фокус“)"}
{"url": "http://www.focus-news.net/news/2018/04/03/2507081/niggg-ban-zemetresenie-s-magnitud-300-po-rihter-e-registrirano-blizo-do-balgaro-gratskata-granitsa.html", "text": "Земетресение с магнитуд 3.00 е регистрирано край българо-гръцката граница. Това сочи справка на сайта на Националния институт по геофизика, геодезия и география  (НИГГГ) към Българската академия на науките (БАН). Земетресението е отчетено на 2 април около 22.30 часа.Епицентърът на земетресението е между градовете Сяр и Драма, Република Гърция. Дълбочината му е 4.5 км.", "date": "2018.04.03", "title": "НИГГГ-БАН: Земетресение с магнитуд 3.00 по Рихтер е регистрирано близо до българо-гръцката граница"}
{"url": "http://www.focus-news.net/news/2018/04/03/2507084/ministar-ekaterina-zaharieva-shte-se-sreshtne-s-chernogorskiya-si-kolega-sardzhan-darmanovich.html", "text": "Вицепремиерът и министър на външните работи Екатерина Захариева ще се срещне с външния министър на Черна гора проф. д-р Сърджан Дарманович в София. Това съобщиха от пресцентъра на Министерството на външните работи. Двамата първи дипломати ще обсъдят Българското председателство на Съвета на ЕС и европейската перспектива на Черна гора, теми от двустранните отношения и регионалното сътрудничество. \r\nЗахариева посети Подгорица в края на август миналата година в рамките на балканската си обиколка преди началото на Българското председателство. Тогава тя се срещна с президента на Черна гора Филип Вуянович, с министър-председателя Душко Маркович и със своя колега Сърджан Дарманович. На 14 декември 2017 г. на визита в София бе председателят на парламента на Черна гора Иван Брайович. Посещението бе първото на председател на черногорския парламент у нас след възстановяването на държавността на страната. \r\nПроф. доктор Сърджан Дарманович е основател и пръв декан на Факултета за политически науки в Университета на Черна гора. От 2005 г. е член на Венецианската комисия на Съвета на Европа. Бил е президент на Дипломатическа академия на Черна гора и посланик на страната в САЩ. От 28 ноември 2016 г. е министър на външните работи на Черна гора. \r\nПо време на визитата си у нас министър Дарманович ще бъде приет от президента Румен Радев и председателя на Народното събрание Цвета Караянчева. Дарманович ще изнесе и публична лекция в Дипломатическия институт към министъра на външните работи на Република България на тема „ ЕС, НАТО и предизвикателствата на съвременния свят“.", "date": "2018.04.03", "title": "Министър Екатерина Захариева ще се срещне с черногорския си колега Сърджан Дaрманович"}
{"url": "http://www.focus-news.net/news/2018/04/03/2507083/gd-granichna-politsiya-silno-intenziven-e-trafikat-za-tovarni-avtomobili-na-izhod-pri-gkpp-kapitan-andreevo-lesovo-i-dunav-most-vidin.html", "text": "На българо-турската граница трафикът е силно интензивен на граничен контролно-пропускателен пункт \"Капитан Андреево\" и е интензивен на граничен контролно-пропускателен пункт \"Лесово\" за товарни автомобили на изход.  Това съобщиха от пресцентъра на Главна дирекция \"Гранична полиция\".  Информацията за трафика  на границата е към 6.00 часа. \r\nНа българо-румънската граница трафикът е силно интензивен на граничен контролно-пропускателен пункт \"Дунав мост - Видин\" и е интензивен на граничен контролно-пропускателен пункт \"Дунав мост - Русе\" за товарни автомобили на изход.На останалите гранични пунктове трафикът е нормален.", "date": "2018.04.03", "title": "ГД \"Гранична полиция\": Силно интензивен е трафикът  за товарни автомобили на изход при  ГКПП \"Капитан Андреево\" , \"Лесово\" и \"Дунав мост - Видин\""}
{"url": "http://www.focus-news.net/news/2018/04/03/2507082/prezidentat-rumen-radev-shte-se-sreshtne-s-ministara-na-vanshnite-raboti-na-cherna-gora-sardzhan-darmanovich.html", "text": "От 15.00 часа на „Дондуков“ 2 държавният глава Румен Радев ще се срещне с министъра на външните работи на Черна гора Сърджан Дарманович. Това съобщиха от прессекретариата на държавния глава.", "date": "2018.04.03", "title": "Президентът Румен Радев ще се срещне с министъра на външните работи на Черна гора Сърджан Дарманович"}
{"url": "http://www.focus-news.net/news/2018/04/03/2507087/navarshvat-se-139-godini-ot-obyavyavaneto-na-sofiya-za-stolitsa-na-balgariya.html", "text": "На днешната дата преди 139 години София е обявена за столица на България. На 3 април 1879 г. (22 март 1879 г.) Учредителното събрание в Търново Найден Геров изказва мисълта, че е „нужно да се определи столицата на Княжеството”. Проф. Марин Дринов предлага новата столица на Княжество България да бъде София и предложението му е прието. Според Дринов предимствата на София за столичен град са няколко: намира се в центъра на българските земи и заема важно стратегическо положение, лежи на най-важния път на Балканския полуостров, който свързва Европа с Азия. Града се намира в обширно поле, което осигурява удобен терен за разширение. Близо до София се намира каменовъглената мина Перник, която веднага след Освобождението започва да доставя лесно и бързо въглища за индустрията, транспорта и отоплението. Първата столица на българската държава е Плиска. Разположена е в обширна равнина на 2 км от днешното с. Плиска и води началото си от времето на хан Аспарух. През 893 г. цар Симеон I мести престолния град в Преслав. Велики Преслав – втората столица на Първата българска държава е изградена на левия бряг на р. Тича през първата половина на IX в. През 978 г. комитопул Самуил застава начело на държавата и обявява за столица Охрид. През 1018 г. византийците завладяват България. До пролетта на 1187 г. страната ни остава под византийско владичество. Тогава император Исак II Ангел е принуден официално да признае възобновяването на българската държава на север от Стара планина. За столица на Второто българско царство е провъзгласено Търново.\r\nПо данни от 1878 г., София има 11 694 жители, 2 училища, 7 църкви, 10 хана, 120 дюкяна, 62 механи, 19 фурни и 3 306 къщи, а общата ѝ площ е 2,84 кв. км.\r\nВече 139 години София е българската столица, а девизът ѝе „Расте, но не старее”. Десетки прояви ще бележат празничния ден на града. Дирекция „Култура” на Столична община организира в празничния ден поредица от културни прояви с вход свободен за столичани и гостите на града. От 11.00 до 13.00 часа в Американския център на Столична библиотека ще се проведе представяне на проекта „Дзяло“ – научно пространство сайт с е-списание в областта на хуманитаристиката за българистични изследвания в периода Х-ХХI век, съфинансиран от сесиите на Столична програма „Култура“ за 2017 и 2018 г. Проектът „Дзяло“ – сайт и списание, обединява интересите не само на академичните, университетските, музейните и творческите среди в България, но и на учени от Европа и света, част от които са автори на тематичните броеве на е-списанието. „Дзяло“ поддържа информационна среда в областта на хуманитаристиката и създава оригинален продукт с научно-културен облик. Включените материали изследват, разработват, анализират и вписват богатството на културните ни традиции, език и ценности в европейското разнообразие, като ги и съпоставят. \r\nОт 12.00 часа под стъкления купол на Ларгото ще се проведе концерт на Софийския духов оркестър с диригент Васил Делиев. Събитието е организирано съвместно с Общински културен институт Дом на културата „Искър“. В програмата: произведения на Нечо Русев, Петко Стайнов, Любомир Пипков, Марин Големинов, Милчо Левиев, Дико Илиев и др.          \r\nОт 17.00 часа в Градина „Кристал“ ще се състои официално откриване на изложбата „Градски истории”. Историите на града ни са с висока степен на лавинна опасност. Те са тези мънички камъни, които, къде на шега, къде не, показват новата насока, към която се движим. Понякога те са свързани директно със сградите, друг път с хората или усещането за тази преходност, в която живеем. И все пак те са оформили града от един малък градец с почти 13 000 души до мегаполиса, който е днес. Изложбата е посветена и на третия рожден ден на Етюд-и-те на София, появили се на шега, благодарение на любовта на едно момче към града и натякването на приятелите му, но превърнали се в хроника на променящия се град. В откриването ще участват Духовият оркестър и мажоретките към Първа английска гимназия.\r\nОт 18.00 часа под стъкления купол на Ларгото ще се проведе концерт на акапелна група Spectrum. Група „Спектрум” е единствен по рода си български вокален ансамбъл, чийто репертоар съвместява поп и джаз в многогласни обработки на фолклорни пиеси и песни, изпълнени изцяло без инструментален акомпанимент. Боряна Йорданова, Весела Морова, Атанас Кулински, Янко Янков и Константин Бейков са музиканти с богат и разностранен опит. Те са артисти с ярко сценично присъствие и енергия, обединени в обща цел – да създават качествено и естетически издържано изкуство, показвайки съвременното лице на българската акапелна музика.\r\nЧестването е част от Календара на културните събития на Столична община за 2018 г.", "date": "2018.04.03", "title": "Навършват се 139 години от обявяването на София за столица на България"}
{"url": "http://www.focus-news.net/news/2018/04/03/2507091/dobrich-vavezhda-se-vremenna-organizatsiya-na-dvizhenieto-vav-vrazka-s-izpalnenieto-na-proekta-za-vodniya-sektor-v-grada.html", "text": "Поради ремонтни дейности във връзка с реализацията на „Интегриран проект за подобряване на водния сектор в град Добрич” и затваряне за движение на ул. „Никола Петков” от днес е въведена временна организация на движението. Това съобщиха от пресцентъра на Общината. Дейностите стартират в участъка  от кръстовището на Спортно училище „Г. Ст. Раковски” до кръстовището на бивше СОУ „Дора Габе”. \r\nАвтобусите на градски транспорт по линии 124, 170, 203, 233 и 301 ще се движат по обходен маршрут от Спортно училище „Г. Ст. Раковски”, Детскa яслa „Пролет”, ул. „Ст. Стамболов” до бившето СОУ „Дора Габе”. \r\nПоради въведената временна организация на движението и невъзможността да се обслужват спирки РУМ и Дружба 2, пътниците ще използват временна такава до бл. 18, за периода на затваряне на ул. „Н. Петков”.", "date": "2018.04.03", "title": "Добрич: Въвежда се временна организация на движението във връзка с изпълнението на проекта за водния сектор в града"}
{"url": "http://www.focus-news.net/news/2018/04/03/2507088/predsedatelyat-na-pg-na-gerb-tsvetan-tsvetanov-shte-otkrie-kragla-masa-komisiya-po-dosietata-nastoyashte-i-badeshte-v-narodnoto-sabranie.html", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов ще открие кръгла маса на тема „Комисия по досиетата – настояще и бъдеще“. Това съобщиха от пресцентъра на ПП ГЕРБ. Събитието ще се проведе в Зала „Изток“ на Народното събрание (пл. „Народно събрание“ №2). Организатори на кръглата маса са Комисията по вътрешна сигурност и обществен ред и фондация „Конрад Аденауер”.\r\nВ 10.00 часа Цветан Цветанов ще открие форума, а гост-лектори в него ще бъдат ръководителят на Бюрото на фондация „Конрад Аденауер” за България Торстен Гайслер, юристът и университетски преподавател Веселин Вучков, председателят на Комисията по досиетата Евтим Костадинов, Екатерина Бончева от Комисията, проф. Евелина Келбечева от Американския университет в България и журналистът Юлияна Методиева.", "date": "2018.04.03", "title": "Председателят на ПГ на ГЕРБ Цветан Цветанов ще открие кръгла маса „Комисия по досиетата – настояще и бъдеще“ в Народното събрание"}
{"url": "http://www.focus-news.net/news/2018/04/03/2507089/ombudsmanat-maya-manolova-shte-razdade-v-shumen-paketi-s-hrana-sabrani-ot-kampaniyata-velikden-za-vseki.html", "text": "Омбудсманът Мая Манолова ще посети град Шумен, където ще дари 400 пакета с хранителни продукти на социално слаби и възрастни хора. Това съобщиха от пресофиса на омбудсмана. Хранителните пакети са събрани със съдействието на местния обществен посредник Иван Капралов и доброволците на националната кампания „Великден за всеки – дари празник на баба и дядо“, участвали в акция „Купи и сподели“ в магазините на верига BULMAG, в двата последователни уикенда.\r\nИнициативата се организира под патронажа на омбудсмана и традиционно набира парични средства и трайни храни за българските пенсионери, които няма да получат великденска надбавка от 40 лв. Тази година определения от правителството минимален праг е до линията на бедност - 321 лв. \r\nХраната ще бъде раздавана на три места – в 13.00 часа пред православен храм „Св. Три светители“ на ул. „Климент Охридски“ № 2, в 13.30 часа пред мюсюлманския храм „Томбул джамия“ на ул. „Георги С. Раковски“ № 21, а в 14.00 часа в Пенсионерския клуб 15 на ул. „Август Попов“ №7 зад хотел „Шумен“.\r\nПо този начин омбудсманът ще зарадва както нуждаещи се християни, така и мюсюлмани. \r\nIBAN: BG53UNCR70001522802795\r\nБанков код: UNCRBGSF \r\nИли със SMS 1255 - на стойност 1 лев, освободен от ДДС\r\nЧрез on-line дарения от България и чужбина на сайта на БЧК – www.redcross.bg\r\nСредствата ще бъдат обърнати във ваучери, всеки на стойност по 20 лева, с които пенсионерите, определени по списъци на НОИ, ще могат да пазаруват в 5 000 магазина в цялата страна.\r\nВъзрастните хора ще получават своите ваучери от тази седмица с месечната си пенсия в централните пощенски клонове по места. Със съдействието на социалния патронаж по общини в седмицата преди Великден започва и раздаването на събраните хранителни продукти на социално слаби и бедни хора.\r\nСписъците на пенсионерите, които ще получат ваучери ще бъдат публикувани на Интернет страницата на Омбудсмана и Български Червен кръст, на два транша – преди Великден и преди Гергьовден.", "date": "2018.04.03", "title": "Омбудсманът Мая Манолова ще раздаде в Шумен пакети с храна, събрани от кампанията „Великден за всеки“"}
{"url": "http://www.focus-news.net/news/2018/04/03/2507090/muzeyat-za-istoriya-na-sofiya-i-filialite-mu-shte-rabotyat-s-vhod-svoboden.html", "text": "Във връзка с отбелязването на 139 години от обявяването на София за столица на България Регионалният исторически музей (Музей за история на София) и филиалите му ще работят с „вход свободен“, съобщиха от пресцентъра на Столична община. Отворени за безплатно посещение в утрешния ден ще са подземният археологически музей на базиликата „Света София“, Западна порта, Мавзолея-гробница на Княз Александър І Батенберг. \r\nРегионалният исторически музей организира и лекция на тема: Новобългарското образование в София (1839 – 1878 г.), която ще бъде изнесена от проф. д.и.н. Вера Бонева. Лекцията ще бъде изнесена в галерийното пространство на Триъгълната кула на Сердика (бул. \"Княгиня Мария Луиза\" 16) сред изложбата \"В светлината на Освобождението\" като специално съпътстващо събитие. Началният час е 17.30 часа.", "date": "2018.04.03", "title": "Музеят за история на София и филиалите му ще работят с „вход свободен“"}
{"url": "http://www.focus-news.net/news/2018/04/03/2507085/vremennata-komisiya-za-chez-shte-izslusha-glavniya-prokuror-energiyniya-regulator-i-predstavitel-na-pravitelstvoto.html", "text": "Временната комисия за установяване на фактите и обстоятелствата във връзка с приватизацията и планираната продажба на ЧЕЗ в България ще проведе заседание. Това сочи справка на сайта на Народното събрание. Според дневния ред Министерски съвет ще предостави информация относно изразеното намерение на държавата да участва в сделката по придобиването на активите на дружеството в България. Не става ясно обаче дали премиерът Бойко Борисов ще присъства лично, както настояха в комисията на миналото заседание. Главният прокурор Сотир Цацаров ще информира депутатите за образуваните преписки и досъдебни производства спрямо лицата, страни по сделката. КЕВР ще представи резултатите от извършените проверки на ЧЕЗ от 2005 година до момента. Заседанието ще се състои от 14.00 часа в зала „Запад“. \r\nТова ще бъде третото заседание на Временната комисия по случая ЧЕЗ, която беше създадена на 14 март, по предложение на БСП. На първото заседание комисията прие процедурните си правила. Второто заседание на комисията продължи 4 часа и беше закрито. Информация предоставиха от ДАНС, ДАР и Министерството на финансите, отсъстваха обаче председателите на службите.", "date": "2018.04.03", "title": "Временната комисия за ЧЕЗ ще изслуша главния прокурор, енергийния регулатор и представител на правителството"}
{"url": "http://www.focus-news.net/news/2018/04/03/2507092/praznichnata-programa-na-obshtina-haskovo-po-povod-velikden-zapochva-s-izlozhba-na-redzhina-kalinova.html", "text": "Празничната програма на Община Хасково по повод Великден започва с изложба на Реджина Калинова. Дъщерята на Ставри Калинов представя свои работи от 17.30 часа в галерия „Форум“. Това съобщиха от пресцентъра на Община Хасково. Подарък за децата на Хасково е магическият спектакъл „Абра театра“ на 4 април от 10.30 часа в залата на ДКТ „Иван Димов“. Отново в сряда в 19.00 часа в същата зала е Великденския концерт с участието на  Детски хор \"Орфей\" с диригент Елена Цветкова, който ще изпълни Църковнославянски песнопения. Участват солистите Линка Стоянова - сопран, Петя Петрова – мецосопран както и Камерен оркестър Хасково с диригент Цанислав Петков.\r\nНа 5 април от 11.00 до 13.00 часа на площад „Общински“ ще се проведе Великденска работилница „Шарени яйца“. Децата от етнографската школа към Младежки център ще помагат на връстниците си да боядисват яйца чрез различни техники. В работилницата могат да участват всички деца решили да се научат да правят писани яйца. Децата ще имат възможност да помогнат в оцветяването на голямо стиропорено яйце.\r\nВеликденския фолклорен концерт е на 5 април от 18.30 часа на площад „Свобода“ с участието на  Народен оркестър при Община Хасково с диригент Димчо Йорданов и Танцов ансамбъл „Южняци“ при читалище „Пейо Яворов“ – Хасково с художествен ръководител Васко Димов.\r\nВходът за всички събития е свободен.", "date": "2018.04.03", "title": "Празничната програма на Община Хасково по повод Великден започва с изложба на Реджина Калинова"}
{"url": "http://www.focus-news.net/news/2018/04/03/2507093/sofiya-vavezhda-se-vremenna-organizatsiya-na-dvizhenieto-vav-vrazka-s-poseshtenieto-na-prezidenta-na-republika-harvatiya.html", "text": "Въвежда се временна организация на движението във връзка с посещението на Президента на Република Хърватия. Това съобщиха от пресцентъра на Столична община. Забраняват се престоят и паркирането на пътни превозни средства както следва:\r\n- от 12.00 часа днес до отпътуването на делегацията на 4 април на паркинга на „София Хотел Балкан“,\r\n- от 7.00 часа до 10.30 часа на 4 април на северозападната дъга на пл. „Св. Александър Невски“ между ул. „Оборище“ и ул. „11-ти август“ и на ул. „Оборище“ между ул. „Г. С. Раковски“ и пл. „Св. Александър Невски“. От 9.00 часа до 10.30 часа на 4 април се забранява влизането на пътни превозни средства по ул. „Оборище“ между ул. „Г. С. Раковски“ и пл. пл. „Св. Александър Невски“ само при необходимост и по преценка на отдел „Пътна полиция“ при СДВР.", "date": "2018.04.03", "title": "София: Въвежда се временна организация на движението във връзка с посещението на Президента на Република Хърватия"}
{"url": "http://www.focus-news.net/news/2018/04/03/2507094/blagoevgrad-izlozhbata-enter-shte-bade-predstavena-v-gradskata-hudozhestvena-galeriya.html", "text": "Седем талантливи млади творци ще представят изложба „Enter“ в Градска художествена галерия в Благоевград. Експозицията ще бъде открита от 18.00 часа. Това съобщиха от пресцентъра на Община Благоевград. Кирил Стоилов, Георги Стефанов, Димитър и Петър Грънчарови, Спас Николов, Кирил Михайлов и Никола Коцаков ще запознаят жителите и гостите на Благоевград със Street Art. Произведенията са графити, пренесени върху платна. \r\n„Enter” е поредна изложба на младите творци, които пренасят посланията на графити културата и в изложбените зали. Тематиката се забелязва и в имената на експозициите, които авторите избират, a „Enter” е продължения на експозицията „Escape“, която бе представена през 2016 година в ГХГ.", "date": "2018.04.03", "title": "Благоевград: Изложбата „Enter“ ще бъде представена в Градската художествена галерия"}
{"url": "http://www.focus-news.net/news/2018/04/03/2507096/sofiya-17-godishno-momiche-e-pochinalo-vchera-v-dvora-96-o-uchilishte-v-kv-lyulin.html", "text": "17-годишно момиче е починало в понеделник в двора на 96-о СУ „Лев Николаевич Толстой“ в кв. „Люлин“. Това съобщи за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. Тя уточни, че в 20.09 ч. в ЦСМП- София е получен сигнал за припаднало 17-годишно момиче в двора на училището. По думите ѝ в 20.20 ч. на 11-та минута, линейката е била на мястото, като екипът в линейката е констатирал смъртта на младото момиче. По отношение на причината за смъртта на момичето, Сунгарска уточни, че това могат да кажат само патоанатомите след аутопсията. Сунгарска допълни, че в 21.03 ч. от Центъра са повикани отново на същия адрес, като сигналът е, че майката на момичето е в тежка нервна криза и се нуждае от помощ. Говорителят на ЦСМП – София уточни, че в 21.15 часа, т.е. на 12-ата минута, линейката е била там. „Хората, които са се събрали, посрещат линейката с блъскане и ритници. Добре, че на място е имало полиция, за да може да предотврати по-тежък инцидент. В крайна сметка линейката не е била допусната до страдащата жена“, каза Сунгарска. Тя обясни, че не е ясно състоянието на жената, тъй като не са били допуснати до нея. Сунгарска коментира, че от репортажите по случая ѝ е направило впечатление, че охранителят на училището е свидетелствал, че около 19.00 часа на момичето му е прилошало. „Защо ние сме потърсени 1 час по-късно остава за нас загадка. След като сме потърсени един час по-късно защо има агресия към нас и защо отново има твърдения, че линейките са закъснели при положение, че не са. Ако някой може да измине по-бързо разстоянието от централата на Спешна помощ до училището - нека да го направи, но линейката е тръгнала веднага и на първия, и на втория случай“, допълни Сунгарска. Според нея това не е закъсняла линейка в никакъв случай. „Ние няма как да се телепортираме или да прелетим. Ние пътуваме по улиците, в задръстванията и по пътищата, които всеки пътува“, посочи още говорителят на ЦСМП – София.\r\nДеница КИТАНОВА", "date": "2018.04.03", "title": "София: 17-годишно момиче е починало вчера в двора 96-о училище в кв. „Люлин“"}
{"url": "http://www.focus-news.net/news/2018/04/03/2507086/hurriyet-redzhep-tayip-erdogan-i-vladimir-putin-shte-napravyat-parva-kopka-na-turskata-aets-akkuyu.html", "text": "Турският президент Реджеп Тайип Ердоган и руският му колега Владимир Путин ще направят първа копка на бъдещaта турска АЕЦ „Аккую“ на средиземноморския бряг, пише турският вестник Hurriyet.\r\n„Церемонията ще бъде отговор на тези, които твърдят, че в Турция няма сигурност за живота и собствеността на чуждестранните инвеститори“ , казва турският президент на 2 април.\r\nЦентралата ще е с мощност 4 800 мегавата и ще има четири реактора по 1200 мегавата. В първата фаза на строителството ще се изградят два от реакторите с обща мощност 2 400 мегавата. Юлиян Марков", "date": "2018.04.03", "title": "Hurriyet: Реджеп Тайип Ердоган и Владимир Путин ще направят първа копка на турската АЕЦ „Аккую“"}
{"url": "http://www.focus-news.net/news/2018/04/03/2507099/denyat-3-april-v-balgarskata-istoriya.html", "text": "2012 г.\r\nДокладът World Happiness Report на The Earth Institute от Колумбийския университет нарежда България сред десетте най-нещастни страни в света. След България са само африканските държави Република Конго, Танзания, Коморските острови, Бурунди, Сиера Леоне, Централноафриканската република, Бенин и Того. С две места по-щастливо от България е населението на Чад с 1,5 % електрификация, с питейна вода едва 48 % от населението, канализация – 2 %, над 17 000 души заразени с холера за година и 5 % заразени със СПИН.2011 г.\r\nБългарската православна църква канонизира за светци новомъчениците от Ново село и Батак, дали живота си за християнската вяра по време на Априлското въстание.2000 г.\r\nБНТ излъчва ужасяващи кадри от войната в Чечения във вечерните новини от \"По света и у нас\". В следствие на това НСРТ глобява БНТ, а екипът, работил същата вечер и водещата Милена Милотинова са временно понижени. Милотинова репортерства в новините, запазва рейтинг и е реабилитирана като водеща на новините на 8 декември с.г., но вече работи с екипа на редакторката Нина Спасова.1992 г.\r\nТридесет и шестото НС приема нов Закон за поземлената собственост и частното стопанисване на земята в България, който изисква връщането на земята \"в реални граници\".1990 г.\r\nУчредена е Отечествена партия на труда (ОПТ), която е регистрирана в края на април 1990 г. Пръв председател е Румен Попов, а от 1995 г. е Минчо Генов Минчев. Печатен орган на партията е в. \"Нова България\". На изборите за VII Велико народно събрание от юни 1990 г. ОПТ печели едно депутатско място. В парламентарните избори за ХХXVI Народно събрание участва в коалиция заедно с БСП. В президентските избори от 1996 г. издига своя кандидат президентска двойка - Минчо Минчев и Пенчо Пенчев.1990 г.\r\nНова социалдемократическа партия (НСДП) се включва в СДС. Партията е учредена на 9 януари 1990 г. като наследник на Независимия социалдемократически клуб. Председател е Васил Михайлов, а печатния орган е в. \"Реформа\". На Шестата си национална конференция на 1 март 1995 г. се разделя на две крила - едното с председател Васил Михайлов, а другото - с председател Красимир Пухтев. Към течението начело с Михайлов преминава и Марио Тагарински.1990 г.\r\nБКП се преименува на Българска социалистическа партия (БСП). На този ден са отчетени резултатите от общопартийния референдум. За преименуването се обявяват 86,71 % от партийните членове. БСП е съучредител на коалициите Предизборен съюз - БСП, Българска либерална партия, Отечествена партия на труда, Християнско женско движение, Народнолиберална партия \"Стефан Стамболов\", Български социалистически младежки съюз (БСМС), Български земеделски народен съюз \"Александър Стамболийски\" и Политически клуб \"Екогласност\". През 1996 г. е съучредител на \"Заедно за България\", през 1997 г. на Демократична левица, а през 2001 г. и на \"Коалиция за България\". Председател на партията е Сергей Станишев, избран на 15 декември 2001 г. Други ръководни дейци през времето са Петър Младенов, Александър Лилов, Жан Виденов и Георги Първанов. От април 1990 г. печатен орган е в. \"Дума\".1990 г.\r\nНародното събрание избира Петър Младенов за президент/председател на България. Петър Младенов следва философия в Софийския университет \"Св. Климент Охридски\", след което завършва Московския институт за международни отношения. Член е на ЦК на БКП от 1971 г. От 10 ноември 1989 г. е издигнат за генерален секретар на ЦК на БКП. На този пост остава до 2 февруари 1990 г. Преди това е министър на външните работи. За периода ноември 1989 г. - април 1990 г. е председател на Държавния съвет.1950 г.\r\nЗапочва съдебен процес срещу 12 ръководни стопански дейци, обвинени в участие в \"трайчокостовската заговорническа организация\" и в \"саботажни и вредителски действия\".1945 г.\r\nЩабът на Първа българска армия получава задача за организиране на Чаковецката отбранителна операция.1921 г.\r\nВ София участници от Илинденско-Преображенското въстание учредяват дружество \"Илинден\" с председател Крум Зографов. Дружеството започва да издава в. \"Илинден\" от 30 юли и създава дружества в Пловдив, Варна, Плевен, Русе, Шумен. На 4 декември е избран Управителен съвет на Илинденската организация с председател Георги Занков, а на 23 януари 1923 г. в София е проведен учредителният й конгрес с участието на 31 дружества, издигащ идеята за автономия на Македония.1906 г.\r\nТурски части разбиват четата на полк. Анастас Янков край с. Влахи, Мелнишко. Той е убит. Полковник Янков е деец на македоно-одринското революционно движение. Роден е в с. Загоричане, Костурско и завършва българско училище в Цариград. Участва като доброволец в Сръбско-турската война от 1876 г. и в Руско-турската освободителна война от 1877–1878 г. След Освобождението завършва Военното училище в София. По време на Сръбско-българската война от 1885 г. той се сражава при Сливница. Включва се в дейността на ВМОК и взема участие в Горноджумайското въстание от 1902 г. По време на Илинденско-Преображенското въстание от 1903 г. полк. Янков е начело на чета в Пирин. Включен е в състава на въстаническия щаб в Разложко. След разгрома на въстанието продължава да броди с чета из Македония.1906 г.\r\nПровежда се антигръцки митинг в Балчик, Варна, Пловдив, София и Търново против събиране на пари и андарти за борба с ВМОРО. Първият такъв митинг е проведен на 13 март същата година.1879 г.\r\nПо предложение на проф. Марин Дринов Учредителното събрание обявява София за столица на Княжеството.\r\nПървата столица на българската държава е Плиска. Разположена е в обширна равнина на 2 км от днешното с. Плиска и води началото си от времето на хан Аспарух. През 893 г. цар Симеон I мести престолния град в Преслав. Велики Преслав - втората столица на Първата българска държава е изградена на левия бряг на р. Тича през първата половина на IX в. През 978 г. комитопул Самуил застава начело на държавата и обявява за столица Охрид. През 1018 г. византийците завладяват България. До пролетта на 1187 г. страната ни остава под византийско владичество. Тогава император Исак II Ангел е принуден официално да признае възобновяването на българската държава на север от Стара планина. За столица на Второто българско царство е провъзгласено Търново.1860 г.\r\nПо инициатива на по-радикално настроените църковни дейци в Цариград се провежда Великденската акция. По време на тържествената литургия в българската черква “Св. Стефан” Иларион Макариополски не споменава името на патриарха. Според църковните канони този акт означава публично отхвърляне върховенството на патриаршеската власт и демонстрира желанието на българите да имат своя самостоятелна църква. Примерът на цариградските българи е последван във всички по-големи български общини.1750 г.\r\nЙеромонах Лаврентий, брат на Паисий Хилендарски, довежда в Хилендарския манастир група поклонници от Видин и предава на манастирската каса 700 гроша \"сухи пари\", 5 кадилници и 3 мулета.На тази дата са родени:1934 г.\r\nРоден е Христофор Траянов Тзавелла – български поет, писател, фолклорист, произхождащ от рода на Тзавеллеите. През Гражданската война в Гърция е изпратен заедно с други деца в Чехословакия, където участва активно в живота на емиграцията. През 1951-1954 г. следва във Висшия строителен институт в Бърно. След като завършва заминава за Канада и се установява в Торонто. Учи английски език и литература в Блурския вечерен колеж до 1959 г. След това записва режисура в Ню Йорк. В Торонто Тзавелла издава в. “Ново време”, “Български глас”и “Народна воля”. Същевременно сътрудничи на английски издания предимно под псевдоним. През 1964 г. се установява в България и завършва специалност “История” в Софийския университет “Св. Климент Охридски”. От 1980 г. Тзавелла завежда направление за фундаментално документиране духовния мироглед на българския народ към Комитета за култура. Първото му стихотворение “Реката” е отпечатано на гръцки език. Обнародва и стихотворения и статии в чужбина предимно с историческа тематика. Тзавелла събира народно творчество от Беломорска Тракия и Беломорска Македония възлизащо 20 000 песни, 1 200 приказки, 700 легенди, 20 000 проклинания, 100 000 пословици и поговорки, отговори на въпроси, свързани с духовния живот на българския народ. Негови съчинения са: “Копнежи. Скопие” (1959 г.), “Глаголици. Стихотворения” (1969 г.), “Кирилици. Стихотворения” (1972 г.), “Басни в диалози” (1990 г.) и др.1921 г.\r\nРоден е Георги Христов Мицков - български поет, преводач, съставител на антологии. През 1948 г. той завършва специалност “Романска филология” в Софийския университет “Св. Климент Охридски”. От 1957 г. е коректор на сп. “Centre des etudes poetiqus”, от 1960 г. е постоянен член на журито на фондацията “Biennales Internationales de Poesie” (Белгия). Издава стихосбирките “Сянката на съдбата” (1990 г.), “Скали, облаци и безкрайност” (1991 г.). Превежда поезия от английски, гръцки, испански, френски, румънски, руски, шведски, немски, португалски и други езици. Подбира и превежда творби на Ар. Лундквист, П. Сегерс, Ф. Песоа, С. Д. Перс, М. Луци, Ар. Оло, Ф. Допликер, П. Ж. Жув. Участва с преводи и в многобройни антологии на гръцка, френска, немска, белгийска и унгарска поезия. Освен това прави селекции и преводи на сонети, световна любовна лирика, избрани творби на известни западноевропейски и руски писатели. За преводите си от италиански език Мицков е удостоен с международна награда “Circe-Sabaudia”.На тази дата умират:1998 г.\r\nУмира Зина Юрданова - българска художничка. Тя започва да учи живопис в Художествената академия в София през 1923 г. при проф. Ст. Иванов, но скоро напуска и отива в Мюнхен. Следването £ в Германия и дългото £ пребиваване в Париж оставят трайна следа върху творчеството £. През 1946 г. тя става член на дружеството на художниците “Монпарнас”. Рисува с акварел, темпера, маслени бои, а от 1972 г. и с акрилни бои. След завръщането си в България тя представя първата си самостоятелна изложба в галерия “Форум” на д-р Димитраков. От СБХ не е допусната на изложби във Франция. В България има няколко самостоятелни изложби през 1965 г., 1971 г., 1977 г., 1987 г. Липсата на изява, наложена от комунистическата власт изолира Юрданова от световните художествени процес. През 1993 и 1994 г. самостоятелна изложба £ урежда галерия “АРТ 36” на К. Чекарлиева.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.04.03", "title": "Денят 3 април в българската история"}
{"url": "http://www.focus-news.net/news/2018/04/03/2507097/daily-sabah-predstoi-sreshta-mezhdu-redzhep-tayip-erdogan-i-vladimir-putin.html", "text": "Предстои среща между президента на Турция Реджеп Тайип Ердоган и президента на Русия Владимир Путин За програмата на срещата говори съветникът на президента на Русия Владимир Путин Юрий Ушаков в понеделник, цитиран от турския ежедневник Daily Sabah.\r\nИзграждането на газопровода \"Турски поток\" върви по план. Той ще се състои от две тръби, като едната ще доставя газ за Турция, а другата е планирано да транзитира синьо гориво за Европа.\r\nДвете тръби трябва да бъдат завършени и пуснати в употреба до 30 декември 2019\r\nНа днешната среща между турския президент Реджеп Тайип Ердоган и руския президент Владимир Путин  ще се дискутират  газопровода и строежа на турската АЕЦ „Аккую“ и ще се подпишат споразумения за руски инвестиции в Турция.\r\nСпециално ще се обсъди сътрудничеството във военната сфера при доставката и изграждането на руските зенитно-ракетни комплекси С-400, като Ушаков посочва, че ще се търси решение те да бъдат доставени възможно най-бързо. Юлиян Марков", "date": "2018.04.03", "title": "Daily Sabah: Предстои среща между Реджеп Тайип Ердоган и Владимир Путин"}
{"url": "http://www.focus-news.net/news/2018/04/03/2507100/yambol-obshtinata-organizira-informatsionna-sreshta-vav-vrazka-s-aktualizirane-na-investitsionnata-programa-na-grada.html", "text": "Във връзка с процедура за актуализиране на Инвестиционната програма на град Ямбол и обявен прием на заявления за кандидатстване за повишаване на енергийната ефективност в многофамилни жилищни сгради в община Ямбол в рамките на цитираната процедура, от 17.30 часа ще се проведе информационна среща в зала 107 на Община Ямбол. Това съобщиха от пресцентъра на Общината. На срещата ще бъде представена информация относно възможностите за подаване на проектни фишове, за включването на обекти на интервенция в актуализирания списък на Инвестиционната програма на град Ямбол, както и за особеностите при подаване на заявления за кандидатстване за повишаване на енергийната ефективност в многофамилни жилищни сгради в община Ямбол. В рамките на Инвестиционна програма на град Ямбол ще се реализират инвестиции за 25 515 436,05 лева. Програмата се финансира по процедура BG16RFOP001-1.001-039 „Изпълнение на интегрирани планове за градско възстановяване и развитие 2014-2020“ (ИПГВР), Приоритетна ос 1: „Устойчиво и интегрирано градско развитие“ на Оперативна програма „Региони в растеж“ 2014-2020 (ОПРР). \r\nИнвестиционната програма ще се актуализира чрез добавяне на нови обекти, предложени посредством проектни фишове и успешно преминали процедура по оценка, утвърдена от Управляващия орган на ОПРР 2014 - 2020.\r\nИнформация относно процедурите по актуализиране на Инвестиционната програма на град Ямбол и прием на заявления за кандидатстване за повишаване на енергийната ефективност в многофамилни жилищни сгради в община Ямбол е достъпна на официалния сайт на Община Ямбол .", "date": "2018.04.03", "title": "Ямбол: Общината организира информационна среща във връзка с актуализиране на Инвестиционната програма на града"}
{"url": "http://www.focus-news.net/news/2018/04/03/2507095/api-zapochva-rehabilitatsiyata-na-oshte-9-km-ot-pat--57-stara-zagora-radnevo.html", "text": "Със средства от Оперативна програма „Региони в растеж“ 2014-2020 г. започва рехабилитацията на 8.673 км от път ІІ-57 в участъка от Раднево до кръстовището с път II-55 Нова Загора - Свиленград в село Новоселец, област Сливен. Това съобщиха от пресцентъра на Агенция „Пътна инфраструктура„. Проектът лот 1б се финансира чрез Европейския фонд за регионално развитие. На символичната първа копка ще присъстват директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура„ Николина Чапанова, директорът на Областно пътно управление - Сливен инж. Митко Иванов, представители на строителя, надзора и др.\r\nПрез миналата година по ОПРР стартира основният ремонт на 30 км от път ІІ-57 Стара Загора - Раднево, включени в лот 1а, на територията на област Стара Загора. Общо по двата проекта ще бъдат ремонтирани близо 39 км от второкласния път. \r\nИзпълнител на лот 1б е ДЗЗД „Пътно поддържане - 2000“, в което участват: „Пътно поддържане - Сливен“ ЕООД и „ИСА 2000“ ЕООД. Строителният надзор ще осъществява „ПЪТИНВЕСТ-ИНЖЕНЕРИНГ“ АД. Авторският надзор е на „Рутекс“ ООД.\r\nСимволичната първа копка на лот 1б ще бъде направена в 12.00 часа в центъра на село Новоселец.", "date": "2018.04.03", "title": "АПИ: Започва рехабилитацията на още 9 км от път ІІ-57 Стара Загора – Раднево"}
{"url": "http://www.focus-news.net/news/2018/04/03/2507065/the-guardian-donald-tramp-kani-vladimir-putin-na-sreshta-v-beliya-dom.html", "text": "Доналд Тръмп кани Владимир Путин на среща във Вашингтон. Toвa потвърждават и от Кремъл, и от Белия дом, пише британският вестник The Guardiqn .\r\nОт руската страна заявяват, че не са правени никакви приготовления след изгонването на 60 руски дипломати от САЩ..\r\nГоворителят на администрацията на американския президент Донал Тръмп Сара Сандърс, потвърди че двамата президенти са обсъждали среща между тях и това, че Белият дом е едно от възможните места за тази среща\r\n„Когато нашите президенти са говорили по телефона, Тръмп е предложил среща в Белия дом. Това е една интересна, позитивна идея.“ , заявява Юрий Ушаков, съветник на руския президент.\r\nСпоред него двете правителства не са имали време да обсъждат срещата заради кризата с дипломатите. Юлиян Марков", "date": "2018.04.03", "title": "The Guardian: Доналд Тръмп кани Владимир Путин на среща в Белия дом"}
{"url": "http://www.focus-news.net/news/2018/04/03/2507101/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с реконструкция на уличен водопровод на ул. „Твърдишки проход“ жк. „Стрелбище“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Златишки проход“ от ул. „Нишава“ до ул. „Хайдушка гора“, бл. 128, магазин „Фантастико“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 128.\r\nВъв връзка с подмяна на сградно водопроводно отклонение на бул. „Сливница“ Център, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: бул. „Сливница“ от ул. „Отец Паисий“ до ул. „Опълченска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ ъгъла с ул. „Средна гора“.\r\nВъв връзка с монтаж на спирателен кран на ул. „Сава Михайлов“ жк. „Гевгелийски“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Сава Михайлов“ от ул. „Мачуково“ до ул. „Бачево“; ул. „Бачево“ от ул. „Сава Михайлов“ до ул. „Попчево“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул.“ Сава Михайлов“ ъгъла с ул. „Бачево“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.03", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/04/03/2507102/dimitar-margaritov-kzp-tryabva-da-zapazim-potrebitelsko-hladnokravie-vapreki-praznichnata-euforiya.html", "text": "Трябва да запазим потребителско хладнокръвие въпреки празничната еуфория. Това коментира в сутрешния блок „Добро утро, България“ на Радио „Фокус“ председателят на Комисията за защита на потребителите Димитър Маргаритов по повод проверките за предстоящите празници, които имат за цел да не се допуска да бъдат поставени на риск животът и здравето на хората. Благодарение на превантивната контролна дейност проблемните ситуации с продуктите, типични за Великден са редки, каза той. Маргаритов добави, че най-честите установени случаи са така нареченото „фалшиво намаление“, при което търговецът не е продавал стоката на старата цена минимум тридесет дни, след което да обяви съответен процент отстъпка. „Моето впечатление е, че потребителите особено и тези, които пазаруват в интернет, по-рядко се хващат на подобни уловки, тъй като те следят за известен период от време цените на стоките, които са набелязали да си купят и когато дойде времето за така наречената промоция те много лесно могат да усетят, че някой се опитва да ги мами. В този смисъл е апелът ми и към търговците – да се стремят да печелят сърцата и джобовете на своите клиенти с коректно и лоялно поведение, както и с представяне на информацията по обективен и верен начин“, обясни той. Димитър Маргаритов коментира още, че е трудно да се прецени дали малките търговци или големите вериги магазини са по-стриктни, но потребителите трябва да бъдат бдителни от гледна точка на това дали офертите, които предлагат отговарят на действителността. Според Маргаритов при резервациите по повод почивните дни, има рискове тогава, когато се правят в последния момент. За да се избегнат на подобни ситуации е за предпочитане хората да установяват пряка връзка, когато искат да резервират съответно място за почивка, уточни председателят на КЗП.", "date": "2018.04.03", "title": "Димитър Маргаритов, КЗП: Трябва да запазим потребителско хладнокръвие въпреки празничната еуфория"}
{"url": "http://www.focus-news.net/news/2018/04/03/2507104/na-veliki-vtornik-vav-vsichki-eparhii-na-balgarskata-pravoslavna-tsarkva-se-otsluzhva-posledovanie-na-zheniha.html", "text": "На днешния Велики вторник от Страстната седмица във всички епархии на Българската православна църква се отслужва богослужението Последование на Жениха, предаде репортер на Агенция „Фокус“.  \r\nВъв Враца, от 17.00 часа в митрополитския храм „Св. Николай Мирликийски Чудотворец„ Последованието на Жениха ще оглави Негово високопреосвещенство Врачански митрополит Григорий.\r\nОт 19.00 часа ще започне богослужението в пловдивския митрополитски храм „Св. Марина„, което ще оглави Негово високопреосвещенство Пловдивският митрополит Николай.\r\nВ 19.00 часа ще започне Последование на Жениха в митрополитската катедрала „Св. Неделя“, град София, както и във всички софийски храмове.\r\nНикола ПЕТКОВ", "date": "2018.04.03", "title": "На Велики вторник във всички епархии на Българската православна църква се отслужва Последование на Жениха"}
{"url": "http://www.focus-news.net/news/2018/04/03/2507103/stara-zagora-zamestnik-ministar-denitsa-nikolova-shte-predstavi-variantite-za-novo-rayonirane-v-oblastnata-administratsiya-na-11-april.html", "text": "На 11 април в Областна администрация – Стара Загора, заместник-министърът на регионалното развитие Деница Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусията за Югоизточен район за областите - Бургас, Сливен, Ямбол и Стара Загора. Това съобщиха от Министерство на регионалното развитие и благоустройството.  Събитието е част от серията дискусии, организирани от МРРБ за новото статистическо райониране на страна в рамките на районите за планиране. \r\nДо средата на месец април Министерството на регионалното развитие и благоустройството ще продължи да провежда дискусии за новото статистическо райониране на страната на ниво регионални съвети за развитие. Така ще бъдат обхванати всички шест района, на които в момента е разделена страната. В дискусиите са поканени за участие областите управители на съответните области, кметове на общини, представители на научните среди, бизнес организации, представители на регионални държавни институции и др. Дискусиите са водени от заместник-министъра на регионалното развитие и благоустройството Деница Николова и ще се състоят в рамките на предстоящите заседания на регионалните съвети за развитие. \r\nИнициативата на Министерството на регионалното развитие и благоустройството цели широко обществено обсъждане на предложените от междуведомствена работна група 3 варианта за ново райониране на страната. Целта е да се чуят мнения, позиции и аргументи, за да се вземе най-консенсусното и работещо решение.\r\nДискусиите в Северозападния и Югозападния район вече се проведоха.", "date": "2018.04.03", "title": "Стара Загора: Заместник-министър Деница Николова ще представи вариантите за ново райониране в Областната администрация на 11 април"}
{"url": "http://www.focus-news.net/news/2018/04/03/2507105/pregled-na-osnovnite-temi-v-dobrudzhanskiya-pechat.html", "text": "Възрастна жена е пострадала при пожар в Шабла, съобщава челото на вестник „Нова добруджанска трибуна“. Инцидентът е станал на 31 март, сигналът за пожара е подаден вечерта. Затварят частично улици в Добрич заради строително-ремонтни дейности по проекта на Общината за обновяване на водния сектор на града, съобщава още изданието. От вчера поетапно е започнало затваряне на улица „Никола Петков“. Въведена в действие е временна промяна на организацията на движение на автомобили. „Община Добрич увеличи размера на еднократното финансово подпомагане на деца с изявени дарби“, съобщава всекидневникът. За първо място подпомагането от 100 лв. е увеличено на 160 лв. Променени са стойностите също за второ и трето място. За тази година Общината е заложила общо 5 000 лв. за финансово подпомагане на талантливи деца. \r\n„Козунаците – без мляко и с Е-та“, съобщава на първа страница вестник „Добруджанска трибуна“. Оказва се, че производители използват по-евтини суровини и компенсират с изкуствени подобрители. Проверки са установили, че най-масовите и разпространени козунаци в търговската мрежа изобилстват със заместители на традиционните продукти. В 11 от 16 проверени козунака липсва прясно мляко. Тази година е установено, че като оцветител се влага каротин. Преди години се е влагал вредния татразин (Е102), което е жълта боя. Град Тервел е бил домакин на 13-то издание на Преглед на лазарските групи, съобщава изданието. Мотото е било „Лазар ти иде, Лазар ти шета“. Представили са се 13 групи от цялата община от различни народни читалища. Всички участници са получили грамоти и парични награди, осигурени от общината домакин. От спортната страница – Най-добрият бегач на Добрич за момента – Радосвета Симеонова, е триумфирала и на състезание в Стара Загора. По-малко от 24 часа след като е станала национална шампионка на България в провелото се в Добрич състезание по спортно ходене атлетката е взела участие и в друго състезание. Радосвета е завоювала златен медал в най-късата дистанция. „Бягането като начин на живот“ е мотото на най-важните състезания тази година при маратона.", "date": "2018.04.03", "title": "Преглед на основните теми в добруджанския печат"}
{"url": "http://www.focus-news.net/news/2018/04/03/2507069/sergey-kislyak-vazmozhna-sreshta-mezhdu-vladimir-putin-i-donald-tramp-bi-se-otrazila-pozitivno.html", "text": "Бившият посланик на Руската Федерация в САЩ Сергей Кисляк заявява, че среща между Владимир Путин И Доналд Тръмп би се отразила позитивно на отношенията между двете страни при всички обстоятелства, предава TACC.\r\n„Срещите между лидерите винаги са важни, най-малкото за да донесат яснота в отношенията. Затова считам, че ако срещата се състои , това би било позитивно при всякакви обстоятелства“, заявява Кисляк в интервю прeд  руския вестник „Коммерсант“, цитиран от ТАСС.\r\nСпоред него обаче дори срещата да се състои , тя едва ли ще доведе до сериозен прогрес заради отсъствието на съответна настройка в САЩ.\r\nОтговаряйки на въпрос за евентуален въоръжен конфликт между Русия и САЩ, Кисляк изразява надежда, че американската администрация няма да се реши на пряк конфликт, тъй като война между ядрени държави „може да унищожи всички“. „Ние имаме достатъчен потенциал, за да осигурим сдържане на такова ниво, но може да има много на брой напрегнати ситуации“, добавя той. Юлиян Марков", "date": "2018.04.03", "title": "Сергей Кисляк: Възможна среща между Владимир Путин и Доналд Тръмп би се отразила позитивно"}
{"url": "http://www.focus-news.net/news/2018/04/03/2507107/denyat-3-april-v-svetovnata-istoriya.html", "text": "2016 г.\r\nИзтичане на 11,5 милиона документи от адвокатска фирма в Панама разкрива как богатите и влиятелни хора, включително руският президент Владимир Путин, укриват парите си. Една от най-потайните офшорни юридически фирми в продължение на десетилетия, е помагала при пълна безнаказаност на клиентите си да перат пари и да не плащат данъци. Изтеклите данни, наречени „Панамски документи“, свързват сегашни и бивши лидери, включително многогодишния управник на Египет Хосни Мубарак и сирийския президент Башар Асад, с незаконни финансови транзакции.2015 г.\r\nНа китайския политик и министър на обществената безопасност на КНР Чжоу Юнкан е повдигнато обвинение за взимане на подкуп, разгласяване на държавна тайна и злоупотреба с обществено положение.2014 г.\r\nНАСА спира сътрудничеството си с Русия по повод Кримската криза с изключение на програмата за Международната космическа станция.ю2014 г.\r\nЖоомарт Оторбаев става министър-председател на Киргизия.2013 г.\r\nИзраелските отбранителни сили нанасят удари по две цели в северната част на Ивицата Газа.2012 г.\r\nЛондонският Международен институт за стратегически проучвания (IISS) заключава, че за пръв път разходите за отбрана в Азия превишават тези в Европа.2012 г.\r\nВносът на по-евтини китайски слънчеви панели докарва до фалит една от най-големите соларни компании в Европа Q-Cells.2012 г.\r\nВ частен университет в Оукланд, Калифорния въоръжен мъж разстрелва 10 човека, от които 7 умират.2012 г.\r\nАбдул Мбайе става премиер-министър на Сенегал.2011 г.\r\nЛибийската опозиция започва експортиране на петрол за Катар по 4 млн. барела месечно на стойност 400 млн. долара. Парите ще се използват за доставяне до Бенгази на храни, лекарства, горива и въоръжение за опозицията.2000 г.\r\nВследствие на рязък спад на акциите собственикът на “Майкрософт” Бил Гейтс губи 14 милиарда долара.1997 г.\r\nАмериканецът Берни Мелер записва световен рекорд за количество на татуировки по човешкото тяло. Той притежава 14 006 броя от тях.1984 г.\r\nВ Космоса излита първият индийски космонавт Ракеш Шарма. Полетът е осъществен от съветски екипаж.1968 г.\r\nСъстои се премиерата на филма на Стенли Кубрик “2001: Космическа одисея”. Филмът е избран за най-добрия в историята на световното кино в жанра кинофантастика. Кубрик е американски сценарист, режисьор и продуцент. Работи като фотожурналист в сп. “Лук”. През 1950-1952 г. той два документални филма - “Денят на боя” и “Летящото падане”. Дебюта си в игралното кино прави с антивоенния филм, сниман на собствени разноски, “Страх и желание” (1953 г.). Кубрик режисира и трилъри - “Целувка на убиец” (1955 г.) и “Убийството” (1956 г.). Става световноизвестен с антивоенната си сага “Пътеки на славата” (1957 г.). Филмите му са екранизации на известни литературни произведения. Основната тема е насилието на обществото върху отделния индивид. Творбите му се отличават с черен хумор, зрелищност, майсторско използване на музиката и камерата. Кубрик работи с един от най-големите професионалисти - операторът Джон Олкът. От 1962 г. твори във Великобритания и след блестящата суперпродукция “Спартак” (1960 г.) и психодрамата “Лолита” (1962 г.) снима “Д-р Стрейнджлъв, или Как се научих да не се безпокоя и обикнах атомната бомба” (1963 г.), “Механичен портокал” (1971 г.), “Бари Линдън” (1975 г.), “Сияние” (1980 г.), “Металната куртка” (1987 г,), “Al” (1994 г.), “Широко затворени очи” (1999 г.).1966 г.\r\nКосмическият апарат “Луна-10” става първият изкуствен спътник на Луната. Изведен е в геоцентрична орбита на 31 март 1966 г., а след това - в орбита на полет към Луната.\r\nПървият космически апарат, достигнал до лунната повърхност, е съветската сонда Луна 2, която се разбива на лунната повърхност на 14 септември 1959 г. Обратната страна на Луната пък е наблюдавана за първи път от Луна 3. Луна 9 е първата сонда осъществила меко кацане и предала снимки от повърхността на 3 февруари 1966 г.\r\nНа 20 юли 1969 г. Нийл Армстронг стъпва на лунната повърхност. Той е командир на американската мисия Аполо 11. Последният (засега) човек на Луната е Юджийн Сернан, участващ в Аполо 17 през декември 1972 г. Образци от лунни скали са донесени на Земята от три мисии на автоматичните сонди Луна 16, 20 и 24, както и от шест пилотирани мисии на Аполо 11, 12, 14, 15, 16 и 17. На 27 септември 2003 г е изстрелян апаратът на Европейската космическа агенция Smart 1. Той влиза в лунна орбита на 15 ноември 2004 г.1948 г.\r\nАмериканският президент Хари Труман подписва “плана Маршал”. Това е помощта на САЩ за 16 западноевропейски страни, предложена от ген. Дж. Маршал, американски държавен секретар, която възлиза на 16,4 млрд. долара под формата на икономическа и военна помощ и на заеми, предоставени за периода 1948-1952 г.1942 г.\r\nВ хода на Втората световна война японските сили започват масирана атака срещу американските войски. След японското нападение на американската база Пърл Харбър от 7 декември 1941 г. във войната се намесват САЩ. Създава се военен съюз на държавите, борещи се против фашизма, оформен на 1 януари 1942 г. чрез Декларацията на 26 държави. След като разгромява главните сили на американския Тихоокеански флот, Япония окупира Тайланд, Хонг-Конг, Бирма, Малая, Сингапур, Филипините и по-голямата част от Индонезия. Японският флот завладява част от Нова Гвинея и голяма част от тихоокеанските острови. На 2 февруари 1943 г. завършва Сталинградската битка, която изменя хода на войната на Източния фронт. В края на юни 1942 г. при Ел Аламейн е разбита обединената италиано-германска армия, командвана от фелдмаршал Ервин Ромел. Тези две загуби на германците изменят коренно хода на Втората световна война. След 1943 г. силите на Оста започват да отстъпват. На 8 ноември 1942 г. в Северна Африка е стоварен десант на англо-американските войски. В края на март британските войски завладяват цяла Северна Африка. През юли 1943 г. съюзниците правят десант на остров Сицилия и от септември започват освобождаването на Италия. След Курската битка от юли – август 1943 г. Червената армия започва постепенно да изтласква германската армия от територията на СССР и през лятото са възстановени съветските граници. През август 1944 г. Червената армия окупира Румъния и спира на българо-румънската граница. На 6 септември 1944 г. съюзниците извършват десант в Северна Франция и откриват Втория фронт срещу Германия. През втората половина на 1944 г. и началото на 1945 г. съюзниците на Германия са извадени от войната и капитулират, както следва: Румъния на 23 август 1944 г., България на 9 септември 1944 г., Финландия през септември 1944 г. и Унгария през декември 1944 г. След капитулацията на Германия на 6 и 8 август американската авиация извършва атомни бомбардировки на японските градове Хирошима и Нагасаки. През август 1945 г. Червената армия разгромява японските войски в Манджурия, Корея и на остров Сахалин. На 2 септември 1945 г. Япония безусловно капитулира. От 17 юни до 2 август 1945 г. се провежда Потсдамската конференция на ръководителите на САЩ - Хари Труман, на СССР - Й. В. Сталин, и на Великобритания - Уинстън Чърчил. Конференцията приема решения за пълно разоръжаване на Германия, ликвидиране на нацизма и за следвоенното устройство на света.1939 г.\r\nАдолф Хитлер издава директива за разработване на план за нападение над Полша. Този план е известен в световната история под името “операция Вайс”. Хитлер нарежда да се разработи план за присъединяване “с военни средства” на Гданск и “Полския коридор” към територията на Райха. План на върховното командване е известен като план “Вайс” (“Fall Weiss”). По този начин се цели да се осъществи връзката с отделената тогава провинция Източна Прусия. Тези идеи срещат сериозен отпор на дипломатическата сцена от страна на Полша, Англия и Франция, което води до преработка и разширяване на целите на плана - навлизане на германските войски и окупирането на цяла Полша. Предвижда се нахлуването да е от няколко посоки:\r\n- Силезия, Моравия и Словакия - главният удар ще е през западната полска граница, от части на Група армии “Юг”, под командването генерал-полковник на Герд фон Рундщедт. 8-ма армия на генерал Йоханец Бласковиц напредва към Лодз, в средата действа 10-та армия под командването на генерал Валтер фон Райхенау, а от Моравия и през Полско-словашката границата, 14-та армия на генерал Вилхелм Лист съвместно със словашката Група армии “Бернолак”, трябва да напреднат към Краков и да овладеят южна Полша.\r\n- Източна Прусия и Западна Померания - 3-та и 4-та армия, които са с състава на Група армии “Север” с главнокомандващ генерал-полковник Федор фон Бок действат на северната полска граница. 4-та армия на генерал Гюнтер фон Клуге навлиза през Западна Промения и затваря Полския коридор, а 3-та армия под командването на генерал Георг фон Кюхлер действа на юг от Източна Прусия.\r\nЗа начална дата е определен 1 септември 1939 г., като навлизането на германските войски на територията на Полша, е предшествано от серия диверсионни акции (превземането на сградата на радиото в Глайвиц (Gleiwitz), палежа на сгради в Гданск (Danzig) и др.) на тайните служби в пограничните райни, имащи за цел да положат формални условия за започване на военни действия.1933 г.\r\nЗа първи път в световната история самолети прелитат над Еверест.1932 г.\r\nРуският хирург Ю. Вороной извършва първата в света трансплантация на бъбрек.1922 г.\r\nЙосиф Сталин е избран за генерален секретар на ЦК на руската комунистическа партия. Йосиф Висарионович Джугашвили Сталин е руски политик, държавник; генерален секретар на ЦК на ВКП(б) от 1922 г., председател на съветското правителство от 6 май 1941 г.; генералисимус (1945 г.). На 25 октомври 1917 г. е назначен за народен комисар на националностите в болшевишкото правителство на Вл. И. Ленин. По време на Гражданската война (1918-1920 г.) е комисар на няколко от фронтовете, където по негово нареждане са ликвидирани хиляди хора, обявени за “врагове на революцията”. Избран е за генерален секретар на ЦК на ВКП (б) през 1922 г. След 1 октомври 1928 г. под ръководството на Сталин е въведено централизираното планиране в икономиката. След 1929 г. е наложена колективизацията в селското стопанство, която унищожава земеделието в Русия - най-развитото и продуктивно в Европа. През 30-те години той въвежда режим на терор в Русия - убити са милиони души (броят на жертвите не е известен и до днес). През 1939 г. Сталин подписва с Хитлер германо-съветски пакт за ненападение, известен като \"Рибентроп - Молотов\". Страните се задължават да се въздържат от агресивни действия една срещу друга, да не участват във военни групировки, насочени срещу една от тях и да разрешават споровете си по мирен път. Заедно с това двете държави подписват таен протокол за подялба на Полша, за неутралитет на СССР при война на Германия срещу Полша, за разпределение на сферите на влияние. Поставено е начало на Втората световна война (1939-1945 г.). През 1940 г. Сталин напада Финландия. Войната доказва лошата подготовка на Червената армия и военното безсилие на Съветска Русия. Хитлер нарушава споразумението и на 22 юни 1941 г. напада СССР. За няколко месеца той успява да завладее голяма част от европейската територия на Русия. В отговор Сталин въвежда “железен” ред в държавата и успява с цената на много жертви да спре настъплението на германците, като постепенно променя хода на войната с помощта на своите съюзници - САЩ и Англия. По време на Втората световна война СССР дава повече от 20 000 000 жертви. На срещите в Техеран (1943 г.), Ялта (февруари 1945 г.) и Потсдам (юли 1945 г.) трите Велики сили си поделят света и предоставят на Сталин Източна Европа. След войната съюзът на СССР със САЩ, Англия и Франция се разпада. Издигната е “желязна завеса” между западните демокрации и тоталитарните режими в Източна Европа, започва епохата на “студената война”.1910 г.\r\nЗа първи път е изкачен най-високият североамерикански връх – Маккинли. Той е разположен в най-северните части на планината Кордилери, на територията на 49-я американски щат Аляска. Върхът е висок 6194 метра.1882 г.\r\nВ Румъния е обнародван Закон за регулиране на земята в Северна Добруджа. Въвежда се системата \"мирие\"- земята се обявява за държавна собственост с право на населението да откупи 2/3 от земята, която владее. Създава се огромен държавен поземлен фонд, върху който се оземляват румънски колонисти и се изменя етническата картина в областта.1860 г.\r\nВ САЩ на официална церемония са връчени първите военноморски медали.1787 г.\r\nС решение на британския парламент от 1773 г. утвърждава пост на Генерал-губернатор на Индия, който първи заема Уорън Хастингс. Практически е установено срастване между Компанията и монархическата институция.1326 г.\r\nСултан Орхан завзема Бруса и вероятно установява своята столица там. През 1327 г. завладява и крепостта Улубат. През 1328 г. император Андроник III предприема безрезултатен поход срещу османския владетел и е принуден да се оттегли. След многогодишна обсада на 1 март 1331 г. Орхан превзема и Никея и започва обсада на Никомидия. Тези действия карат Андроник да сключи мир с Орхан и съгласно договора се задължава да изплати на османците “12 000 перпери за крепостите между Никомидия и Константинопол”. През 1337 г. Орхан превзема Никомидия и налага властта си над цялата област Витиния. Вероятно към 1348/1349 г. Орхан покорява и бейлика Кареси. През 1341 г. във Византия започва гражданска война, след като великият доместик Йоан Кантакузин се обявява за василевс и през 1345 г. при Орхан пристигат пратеници на двете враждуващи групировки, търсещи съюз с османския владетел. През 1346 г. Орхан се жени за Теодора, дъщерята на Йоан Кантакузин. През 1352 г. извиканата от Кантакузин в подкрепа на сина му Матей османска войска, командвана от Орхановия син Сюлейман, завзема крепостта Цимпе. На 2 март 1354 г. земетресение разрушава стените на крепостта Галиполи и Сюлейман я завладява, а скоро след това я превръща в основна база за османската експанзия на Балканския полуостров. Последната крепост, завладяна от Орхан, е ключовата за византийска Тракия крепост Дидимотихон.На тази дата са родени:1961 г.\r\nРоден е Еди Мърфи - американски актьор, режисьор и продуцент. Наричан е от специалистите “Черният Чаплин”. Притежава гъвкава мимика, пъргави реакции и неподражаема импровизационна енергия. Популярен е и като водещ на тв спектакли - “Тържествена вечер, посветена на Сами Дейвис - Джуниър” (1983 г.). За зрителите по света Мърфи си остава Аксел Фоли - “Полицаят от Бевърли Хилс” (1984 г., 1987 г., 1994 г.). Филмографията му включва: “Животът в събота вечер” (тв, 1980 г.), “48 часа” (1982 г.), “Смяна на местата” (1983 г.), “Най-добрата отбрана” (1985 г.), “Златното дете” (1986 г.), “Пристигане в Америка” (1988 г.), “Още 48 часа” (1990 г.), “Бумеранг” (1992 г.), “Изтъкнатият джентълмен” (1993 г.), “Смахнатият професор” (1996 г.), “Д-р Дулитъл” (1997 г.), “Божи човек” (1998 г.), “Смахнатият професор” (2001 г.), “Д-р Дулитъл” 2 (2001 г.), “Show Time” (2001 г.), “Приключенията на Плуто Неш” (2002 г.), “I Spy” (2002 г.), “Dady Day Care” (2003 г.).1958 г.\r\nРоден е Алек Болдуин – американски актьор. Той роден е в Масачузец, Ню Йорк. Започва кариерата си като актьор през 1979 г. по време на следването си в Драматичната школа на Нюйоркския университет, обучавайки се в театралния институт на Ли Страсбърг. Професионалният му дебют е в сериала на \"Ен Би Си\" \"Докторите\". След това участва в няколко телевизионни програми, от които са сериалът на \"Си Би Ес\" \"Приземяването на Нот\" и \"Ен Би Си\" \"Облечен в сиво\". Дебютирайки на театралната сцена през 1986 г. в черната комедия на Джо Ортън \"Плячка\", Алек Болдуин получава наградата \"Тиътър Уърлд\". След това участва в редица постановки: \"Живот, посветен на театъра\" на Дейвид Мамет в театъра \"Хартман\" в Стамфорд и на театралния фестивал в Уилямстаун. На Бродуей е участвал в \"Големи пари\" на Карли Чърчил и получава награда \"Оби\" през 1991 г. за изпълнението си в \"Прелюдия към една целувка\". Той участва в телевизионната постановка на \"Трамвай Желание\", с участието и на Джесика Ландж, Джон Гудман, и Даян Лейн, излъчена по \"Си Би Ес\". Алек Болдуин е един от спонсорите на театралния фестивал на Бей Стрийт в Кар Харбър и театър \"Съркъл Реп\" в Ню Йорк. През 1993 г. той отново постъпва в нюйоркския университет, за да завърши следването си, получавайки степен \"Бакалавър по изящни изкуства\", специалност \"Драма\". Алек Болдуин е член на борда на директорите на \"Криейтив Коалишън\" (информационна групировка със седалище Ню Йорк), движението \"Радетели за американския начин на живот\", Градският център на Ню Йорк и Драматичната лига на Ню Йорк. Болдуин е поддръжник на Движението за опазване на река Хъдсън от град Гарисън, щат Ню Йорк и Организацията за защита на животните.\r\nФилмография: “Работещо момиче”, “Great Balls of Fire!”, “На лов за Червения Октомври”, “Вечният жених, Прелюдия към целувка”, “Код \"Меркурий\" , “Нотинг Хил”, “Пърл Харбър”, “Котката с шапка”, “Убиецът на шанса”, “Завръщането на Поли”, “Авиаторът”, “Последният кадър”, “Елизабеттаун”, “Купон с Дик и Джейн”.1949 г.\r\nРодена е Фани Ардан - френска актриса. Тя завършва католическо училище и политически науки в Сорбоната. Завършва и театрални курсове на Жан Перимон. Първият £ успех е в тв сериал \"Жените от крайбрежието\" (1981 г.), а в игралното кино - във филма на Ален Жесуа \"Кучета\" (1979 г.). Филмографията й включва : \"Едните и другите\" (1981 г.), \"Глава на семейство\" (тв, 1981 г.), \"Съседката\" (1981 г.), \"Животът е един роман\" (1983 г.), \"Веднъж да дойде неделя\" (1983 г.), \"Бенвенута\" (1983 г.), \"Една любов на Суан\" (1984 г.), \"Желание\" (1984 г.), \"Любов до смърт\" (1984 г.), \"Семеен заговор\" (1986 г.), \"Фамилията\" (1986 г.), \"Големият пирует\" (тв, 1987 г.), \"Страх и любов\" (1988 г.), \"Три сестри\" (1989 г.), \"Приключенията на Катрин К.\" (1990 г.), \"Африканката\" (1991 г.), \"Амок\" (1993 г.), \"Полковник Шобер\" (1994 г.), \"Отвъд облаците\" (1995 г.), \"Дезире\" (1996 г.), \"Смешно\" (1996 г.), \"Почти обратен\" (1996 г.), \"Елизабет\" (1998 г.), \"La debandade” (1999 г.), \"Балзак\" (1999 г.), \"Френският син\" (2000 г.), \"Либертинът\" (2001 г.), \"Няма новини от Господ\" (2001 г.), \"Промени живота ми\" (2001 г.), \"Калас завинаги\" (2002 г.), \"Осем жени\" (2002 г.).1924 г.\r\nРоден е Марлон Брандо - американски актьор. Известен е с претворяването на драматични образи: \"Трамвай желание\" (1951 г.), \"Вива Сапата\" (1952 г.), \"На кея\" (1954 г.), \"Младите лъвове\" (1958 г.), \"Бегълците\" (1960 г.), \"Преследването\" (1966 г.), \"Кеймада\" (1969 г.), \"Кръстникът\" (1972 г.), \"Последно танго в Париж\" (1973 г.), \"По Мисури\" (1976 г.), \"Апокалипсис сега\" (1979 г.), \"Формулата\" (1980 г.), \"Новакът\" (1990 г.), \"Христофор Колумб\" (1992 г.), \"Дон Хуан Де Марко\" (1995 г.), \"Островът на д-р Моро\" (1996 г.).1920 г.\r\nРоден е Юрий Маркович Нагибин - руски писател, сценарист, литературен и кинокритик. През 1942 г. той завършва Сценарния факултет на ВГИК . Първият му сборник с разкази - \"Човекът от фронта\", излиза през 1943 г. Нагибин е автор на повече от 20 книги, сред които са \"Голямото сърце\" (1944 г.), \"Настрана от железопътната линия\" (1948 г.), \"Изстрадано щастие\" (1958 г.), \"Последният щурм\" (1959 г.), \"Страници от живота на Трубников\" (1962 г.), \"Далеч от войната\" (1964 г.), \"Бистри езера\" (1964 г.), \"Женско царство\" (1967 г.), \"Гонитба. Мешчерски случки\" (1967 г.), \"Далечно и близко\" (1970 г.), \"Уличките на моето детство\" (1974 г.), \"Училищен албум\" (1981 г.), \"Царскоселско утро\" (1981 г.), \"Последна любов\" (1985 г.), \"Най-важната среща\" (1986 г.) и др. Автор е също на статии за литературата и киното и на киносценарии по собствени произведения.1841 г.\r\nРоден е Херман Каръл Фогел - германски астроном, който разработва нов метод за определяне на осовото въртене на Слънцето по доплеровото смесване на линиите в спектъра (1871 г.) и спектралната класификация на звездите (1874 г.). Той наблюдава спектъра на 4 051 звезди. Използва фотографирането на звездните спектри, като определя лъчевите скорости на звездите и съставя каталог на скоростите на 52 звезди. Открива, че звездите Алгол и Спик са спектрално-двойни. От 1882 г. Фогел е директор на Потсдамската астрофизическа обсерватория. Десет години по-късно става член на Берлинската академия на науките.1798 г.\r\nРоден е Чарлс Уилкс - американски изследовател на Океания и Антарктида. Той ръководи комплексна експедиция, която изследва и описва около 260 острова на Полинезия (1838-1842 г.). При търсенето на южния магнитен полюс през 1840 г. открива земя и изказва предположение, че това са бреговете на континента Антарктида.На тази дата умират:1991 г.\r\nУмира Гриъм Грийн - английски писател. Автор е на \"Създаде ме Англия\", 1935 г. \"Власти и слава\", 1940 г. и \"Същност на работата\", 1948 г. В романите \"Тихият американец\" (1955 г.) и \"Нашият човек в Хавана\" (1958 г.) представя американската външна политика в годините на Студената война. Гриъм Грийн осъжда тоталитарния режим в Хаити и разобличава жестокостта на диктаторите в романа \"Комедиантите\" (1966 г.).1950 г.\r\nУмира Курт Вайл - американски композитор и диригент от немски произход. Той печели световна известност с \"Опера за три гроша\" - модернизирана версия на \"Опера на бедните\" от Дж. Гей и Дж. Пепуша по стихове на Б. Брехт. С \"Опера за три гроша\" започва сътрудничеството на Вайл с Брехт. По-късно създава и опери върху неговите либрета - \"Щастливият край\", 1929 г., \"Човекът, който винаги казваше “да\", \"Възход и падение на град Махагони\", 1930 г., мюзикъла \"Седемте смъртни гряха\", 1933 г., и др. През 1933 г. Вайл емигрира в Париж, а през 1935 г. заминава за САЩ, където работи за театрите на Бродуей. В мюзикълите си от 40-те години той внася социалнокритично съдържание (\"Улична сцена\", 1947 г., \"Изгубен сред звездите\", 1949 г. и др. Вайл създава жанра на остросатиричната, злободневна музикална драма. Освен театрална музика той композира оркестрови, камерни, хорови песни, музика за балета, киното и радиото. Творчеството му оказва влияние върху П. Хиндемит, Б. Бритън, Дж. Гершуин и др.1897 г.\r\nУмира Йоханес Брамс – немски композитор, пианист и диригент. На 20-годишна възраст прави концертна обиколка на Европа, по време на която се запознава с Ф. Лист и Шуман. От 1862 г. Брамс живее във Виена, където изнася концерти като пианист и работи като диригент на певческата капела. Творчеството му обхваща много жанрове с изключение на операта. Има 4 симфонии, прочутите Унгарски танци, много песни, инструментални произведения и др.1868 г.\r\nУмира Франц Адолф Бервалд - шведски композитор, цигулар и диригент. Той е първият шведски симфонист. От 1864 г. е член на Кралската музикална академия в Стокхолм, а от 1867 г. е професор по композиция в Стокхолмската консерватория. Автор е на опери (\"Естрела де Сориа\", 1862 г.), кантати, симфонии, концерти, камерно-инструментални творби и др.1827 г.\r\nУмира Ернст Флоранс Фридрих Хладни - германски учен в областта на експерименталната акустика и метеоритика. Учи право във Витенберг и Лайпциг. Пръв той започва експериментални изследвания на различни акустични явления, много от които получават теоретично обяснение значително по-късно. Хладни открива съществуването на надлъжните трептения на струните и прътовете. Изучава формата на трептенията на металните пръчки, камертоните, камбаните и пластините. Той достатъчно точно определя скоростта на разпространение на звука в различни газове, открива отношенията на скоростта на звука в различни материали към скоростта на звука във въздуха. Обяснява явлението “ехо” и определя горната граница на чуваемост. Хладни описва фигурите, появяващи се върху посипана с пясък повърхност (1787 г.) на пъргава трептяща пластина, наречени в негова чест хладниеви фигури. Освен това изобретява оригинални музикални инструменти, наречени от него клавицилиндър и еуфон.1078 г.\r\nУмира Михайл II Дука - византийски император от 24 октомври 1071 г. Той е наричан още Парапинак - крадец, защото нарежда да се продава жито с по-малка мярка от законната. По време на управлението му империята е подложена на нападения от норманите в Италия и на селджукските турци в Мала Азия. През 1072 г. срещу него в западните български земи избухва бунт начело със скопския болярин Георги Войтех. Поддържа добри отношения с папа Григорий VII, но не успява да се съюзи със Запада за борба срещу селджукските турци. Свален е от престола след бунт на армията и назначен за ефески митрополит. Умира в манастир.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.04.03", "title": "Денят 3 април в световната история"}
{"url": "http://www.focus-news.net/news/2018/04/03/2507108/varna-obshtinskite-savetnitsi-ot-pp-gerb-varna-organizirat-priemni-za-grazhdani-do-5-april.html", "text": "Общинските съветници от ПП ГЕРБ – Варна Иво Иванов, Калин Калевски и Бонка Банкова ще се срещнат с граждани в дните до 5 април. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на Иво Иванов е днес, на Калин Калевски – на 4 април (сряда), на Бонка Банкова – на 5 април (четвъртък).", "date": "2018.04.03", "title": "Варна: Общинските съветници от ПП ГЕРБ-Варна организират приемни за граждани до 5 април"}
{"url": "http://www.focus-news.net/news/2018/04/03/2507109/patishtata-v-plovdivska-oblast-sa-suhi-i-normalno-prohodimi.html", "text": "Пътищата в Пловдивска област са сухи и нормално проходими. Това каза за Радио „Фокус“ – Пловдив дежурният от Областно пътно управление. През последното денонощие не са постъпвали сигнали за по-сериозни пътни инциденти. Ограничено е движението за камиони по-високи от 4 метра през тунелите по пътя Асеновград – Нареченски бани. Обходният маршрут за водачите е по третокласния път Кричим-Девин. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград, поради ремонтни дейности. Срокът за изпълнението им е до 14 май. Ограничено е движението за камиони над 5 тона по пътя Плодовитово-Първомай-Асеновград, в района на моста над река Марица. Причината е намален габарит на пътното платно. Обходният маршрут за водачите по пътя път Стара Загора – Поповица и път І-8 София-Пловдив-Свиленград. Проходът Троян-Кърнаре е отворен за движение на всички моторни превозни средства.\r\nНатоварен е трафикът на територията на град Пловдив. Колони от автомобили се образуват по централните булеварди „Васил Априлов“, „Шести септември“, „Христо Ботев“, „Руски“ и „Цар Борис III Обединител“. Задръствания има и по булевард „Пещерско шосе“ и по входно-изходните артерии на града.\r\nВесела КРЪСТЕВА", "date": "2018.04.03", "title": "Пътищата в Пловдивска област са сухи и нормално проходими"}
{"url": "http://www.focus-news.net/news/2018/04/03/2507111/haskovo-obshtinata-organizira-preskonferentsiya-vav-vrazka-s-praznichen-kontsert-po-povod-velikden.html", "text": "Общината организира пресконференция във връзка с празничен концерт по повод Великден. Това съобщиха от пресцентъра на Общината. Пресконференцията ще се проведе от 13.00 часа в голямата зала на Младежки център.", "date": "2018.04.03", "title": "Хасково: Общината организира пресконференция във връзка с празничен концерт по повод Великден"}
{"url": "http://www.focus-news.net/news/2018/04/03/2507106/ramush-haradinay-otgovori-na-turskiya-prezident-nikoy-ne-mozhe-da-se-mesi-v-nashite-raboti.html", "text": "Министър-председателят на Косово Рамуш Харадинай подчерта в отговор на изявление на турския президент Реджеп Тайип Ердоган, че никой не може да се намесва във вътрешните работи на страната му – така, както и Прищина не се меси в чуждите, предава македонската информационна агенция „Макфакс“.\r\nТова е първа реакция косовския премиер, след като Ердоган отправи остра критика срещу него по повод освобождаването от длъжност на вътрешния министър и директора на разузнаването заради арестуването и екстрадирането на шестима турски граждани, заподозрени във връзки с мрежата на Фетхуллах Гюлен. В тази връзка турският президент разкритикува Харадинай, като му обеща, че ще „плати“ за действията си.\r\n„Косово и аз не сме се намесвали във вътрешните работи на Турция нито в миналото, нито в настоящето, нито в бъдеще. Но, също така, и нашите работи не може да ги върши някой друг от наше име. Нека всеки бъде наясно с това“, бе отговорът на Харадинай. Тереза Герова", "date": "2018.04.03", "title": "Рамуш Харадинай отговори на турския президент: Никой не може да се меси в нашите работи"}
{"url": "http://www.focus-news.net/news/2018/04/03/2507113/dobrich-zapochna-poetapno-zatvaryane-na-uchastatsi-ot-ul-nikola-petkov-zaradi-izkopni-i-stroitelno-montazhni-deynosti.html", "text": "Започна поетапно затваряне от вчера на участъци от ул. „Никола Петков“ заради изкопни и строително-монтажни дейности по проекта на Община град Добрич „Интегриран проект за подобряване на водния сектор в град Добрич“. Това съобщи Галя Миткова, експерт „Връзки с обществеността“ в рамките на проекта и началник отдел „Канцелария и административно обслужване“ Общината, предаде кореспондентът на Радио „Фокус” – Варна. Дейностите по ул. „Никола Петков“ започнаха в участъка от кръстовището на Спортно училище и ще обхванат участъка до кръстовище на бившето СОУ „Дора Габе“. Приета е временна организация на движението. Автобусите се движат по обходен маршрут от Спортно училище „Г. Ст. Раковски”, Детскa яслa „Пролет”, ул.„Ст. Стамболов” до бившето СОУ ”Дора Габе”. Поради въведената временна организация на движението и невъзможността  да се обслужват спирки РУМ и „Дружба“ 2,  пътниците могат да използват временна такава до бл. 18, за периода на затваряне на ул.„Никола Петков”. На сайта на Община град Добрич всеки ден се публикува информация за дейностите по проекта и седмичните графици на фирмите-изпълнители. По ЛОТ3 се извършват строителни работи по улиците „Калина“,„Теменуга“, „Никола Петков“, „Иван Георгиев“, „Бойчо Огнянов“, „Димитър Ковачев“, „Кокиче“, „Арда“, „Ивайло“, „Спартак“. По ЛОТ2 временно са затворени части от улиците „Брегалница“, „Иван Хадживълков“, „Стефан Караджа“, „Богдан“, „Хаджи Димитър“, „Крайовски договор“, „Силистра“. Пътните настилки в града са сухи, условията за пътуване са добри в цялата област. По пътя Кранево-Варна е ограничено движение на МПС над 10 т. Като обходен маршрут се използва отсечката Кичево-Оброчище. Ограничението важи до 28 февруари следващата година. В Добрич времето е ясно и слънчево, тихо е, температурата е около 3 градуса.  \r\nЖулиета НИКОЛОВА", "date": "2018.04.03", "title": "Добрич: Започна поетапно затваряне на участъци от ул. „Никола Петков“ заради изкопни и строително-монтажни дейности"}
{"url": "http://www.focus-news.net/news/2018/04/03/2507098/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Пловдив организират приемни за граждани. Това съобщиха от пресцентъра на ПП ГЕРБ.\r\nОбщинският съветник от  ГЕРБ в Общински съвет – Пловдив Иван Вичков ще приема граждани днес от 16:00 до 18:00 часа в офиса на ГЕРБ в район „Тракия” в блок 91. Иван Вичков е член на Постоянната комисия  „Здравеопазване и социални дейности”.\r\nНа 4 април 2018 г. приемни с граждани ще проведат следните общински от  ГЕРБ в Общински съвет - Пловдив:\r\nРадослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А; \r\nГеорги Василев - от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А;\r\nД-р Аргир Аргиров - от 17:30 до 18:30 часа в офиса на ГЕРБ в район „Южен” на ул. ”Академик Петър Динеков” №1А;\r\nАни Лафчиева - от 17:00 до 18:30 часа в офиса на ГЕРБ в район „Източен” на ул. ”Коста Паница” №5. \r\nЕмил Русинов - от 17:30 до 19:00 часа в офиса на ГЕРБ в район „Източен” на ул. ”Коста Паница” №5. \r\nНа 5 април 2018 г. общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17:30  до 19:00 часа в офиса на ГЕРБ в район „Западен” на ул. ”Царевец” №9;\r\nЯсен Михайлов - от 17:30 до 19:00 часа в офиса на ГЕРБ в район „Западен” на ул. ”Царевец” №9;\r\nГошо Къчков - от 17:30  до 19:00 часа в офиса на ГЕРБ в район „Северен” на бул. ”Марица” №91;\r\nПенчо Малинов - от 17:00  до 18:30 часа в офиса на ГЕРБ в район „Източен” на ул. ”Коста Паница” №5;\r\nВеселин Маневски - от 16:00 до 18:00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.04.03", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/04/03/2507114/sport-boksyori-ot-chetiri-kontinenta-shte-uchastvat-v-tretoto-izdanie-na-turnira-emil-zheche-v-sofiya.html", "text": "180 боксьори от 18 страни от четири континента ще участват в третото издание на международния турнир „Емил Жече“ за юноши и младежи. Той ще се проведе в София от 3 до 6 април.\r\nВчера се състоя Техническата конференция за турнира, а днес предстои да бъде изтеглен жребият.\r\nБългария ще участва с осем национали при младежите, водени от старши треньора Александър Александров. От юношите ще се състезават 10 национали, водени от Борислав Георгиев и Роман Цветков, както и 15 представите на различни клубове у нас.", "date": "2018.04.03", "title": "Спорт: Боксьори от четири континента ще участват в третото издание на турнира „Емил Жече“ в София"}
{"url": "http://www.focus-news.net/news/2018/04/03/2507112/zapochva-deloto-sreshtu-bivshiya-direktor-na-fonda-za-lechenie-na-detsa-pavel-aleksandrov.html", "text": "Близо 2 години след арестите във Фонда за лечение на деца в Специализирания наказателен съд започва делото срещу бившия директор на Фонда Павел Александров, предаде БНР. Той е обвинен, че лично е мотивирал останалите три подсъдими - Катерина Котева, Татяна Радева и Станислава Горанова, да участват в ръководеното от него престъпното сдружение.\r\nНа 20 април 2016 г. разследващите обявиха, че са разбили корупционна схема за източване на Фонда. Тогава премиерът Бойко Борисов определи акцията като „избродирана“. Междувременно разследваните от осем станаха четирима.\r\nНа 500 страници обвинителният акт уличава Павел Александров и останалите подсъдими служители на Фонда в престъпен сговор за незаконно присвояване и неправомерно разходване на средства, за прехвърляне на задължения на фонда към НЗОК и за длъжностни престъпления. \r\nМиналият август спецсъдът върна на поправителен прокуратурата заради противоречивост на обвинителния акт. Определението беше потвърдено и от второинстанционния апелативен спецсъд, тъй като - става ясно от мотивите на съдиите Емилия Петкова, Венелин Иванов и Красимира Костова, те не са разбрали тезата на прокуратурата. Нещо повече - тримата магистрати обръщат внимание на специализираната прокуратура, че ако реши да коригира обвинителния акт, трябва да обърне внимание не само на неговата юридическа, но и на лексикалната и граматическата му издържаност и „да го изчистят от ненужно обременяващи повторения“.", "date": "2018.04.03", "title": "Започва делото срещу бившия директор на Фонда за лечение на деца Павел Александров"}
{"url": "http://www.focus-news.net/news/2018/04/03/2507115/sofiya-v-doma-na-kinoto-shte-se-provede-premiera-dokumentalnata-trilogiya-kesteni.html", "text": "В  Дома на киното ще се проведе премиера документалната трилогия  \"Кестени\". Това съобщиха от пресцентъра на Столична община.  От 18:30 ч. в Дома на киното феновете на три музикални жанра – фламенко, джаз и класика, пречупени през етно интерпретацията, ще имат възможност да се докоснат до непознатото ежедневието на трима творци, покорили световни сцени. „Кестени“ събира в три късометражни филма три различни софийски лица - Айша (Анита Кристи) – момиче, израснало в Дом за деца, превърнало се в жената-глас, кралица на фламенкото,  Венцислав Такев, човекът-цигулка и Нено Илиев, джазменът-интерпретатор.  Тримата – израснали в културната самобитност на София, запечатали я в себе си - задъхана, урбанизирана, с неканени махали, различни общности и нетърсени традиции. Като кестени, паднали на земята в очакване да бъдат подритнати. Като кестени, които примамват любопитството на сетивата и покоряват на една сцена – Музиката. Къде е отпечатъкът на  София и как София интерпретира днес тези трима герои, покорили европейски и световни публики? \r\nОт цветовете на кестена-символ на София събрах и свих един букет – споделя Кремена Будинова, сценарист на трилогията – преплетох живота на тримата – родени в гета, израснали в крайна бедност, със страх да повярват в себе си, но без да спират да мечтаят, докато големият и непознат за тях град не занемява пред таланта им. Защото музиката е най-чистия и спонтанен начин за свързване на хората, за приемане на другостта.\r\nТворческият подход на авторката събира трима български режисьори – Агнес Филипова, Светослав Драганов и Нина Десподска - за да кръстосат различните творчески реалии с пулса и символите на София, залагайки в цялостната концепция на трилогията едно конкретно внушение – достигането, разбирането и прегръщането на другите култури е възможно, без да се обезличава националната култура или идентичността. \r\nНа премиерата, в  търсене на различно въздействие върху сетивата и размислите на зрителите, творческият екип ще провокира, отваряйки неформална дискусия за мястото на „другостта“ в културата ни и (не)познатото ромско изкуство. Модератор на дискусията ще бъде Владислав Карамфилов - Влади Въргала. \r\nТрилогията „Кестени“ е съфинансирана по Столична програма „Култура” на Столична община.", "date": "2018.04.03", "title": "София: В  Дома на киното ще се проведе премиера документалната трилогия  \"Кестени\""}
{"url": "http://www.focus-news.net/news/2018/04/03/2507117/burgas-dvizhenieto-po-patya-varovnik-valchanovo-hanche-ot-km-20000-do-39200-e-ogranicheno-za-mps-nad-10-t-poradi-stesnyavane-na-patnoto-platno.html", "text": "С нормална интензивност е трафикът по бургаските пътища. Пътните настилки са сухи, каза за  Радио „Фокус“ - Бургас дежурният в Областно пътно управление. Натоварени е движението по улиците “Христо Ботев”, “Цар Петър”,  и “Индустриална”. Натоварен е трафикът на кръговото кръстовище на “Трапезица”, по ул. “Янко Комитов”, както и по участък от бул. “Струга”.\r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31.12.2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31.12.2018 г.\r\nВеселина НИКОЛОВА", "date": "2018.04.03", "title": "Бургас: Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно"}
{"url": "http://www.focus-news.net/news/2018/04/03/2507119/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grad-gabrovo-zaradi-stroitelni-deynosti.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място е поставена необходимата сигнализация, а обходният маршрут за квартал Чехлевци е по път III-5004 – път II-44 – път III-4404. Това съобщиха за Радио „Фокус” – Велико Търново от Областно пътно управление - Габрово. Условията за пътуване в областта са нормални. Настилките са сухи, трафикът – интензивен. Времето навсякъде е слънчево, без облаци и намалена видимост. Пропаднал участък от асфалтовата настилка затруднява движението в участък от пътя между Габрово и село Стоманеците. Нека водачите карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 30-ти юни. Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е в сила за участъка при  км 10+080, а причината е  стеснен участък при мост над река Крапец. Районът  е сигнализиран с пътен знак В15. \r\nЛуиза ТРАНЧЕВА", "date": "2018.04.03", "title": "Габрово: Ограничено е движението в участък от път Велико Търново – Стара Загора в района на град Габрово заради строителни дейности"}
{"url": "http://www.focus-news.net/news/2018/04/03/2507118/mvr-17-dushi-sa-raneni-v-17-katastrofi-v-stranata-prez-izminaloto-denonoshtie.html", "text": "17 души са ранени в 17 катастрофи в страната през изминалото денонощие. Това съобщиха от пресцентъра на МВР.  В столицата са станали 151 леки пътнотранспортни произшествия, като в тях няма загинали и ранени.", "date": "2018.04.03", "title": "МВР: 17 души са ранени в 17 катастрофи в страната през изминалото денонощие"}
{"url": "http://www.focus-news.net/news/2018/04/03/2507116/vladimir-vladimirov-holding-bdzh-sluzhbite-za-bezopasnost-na-bdzh-osashtestvyavat-proverka-na-pozhara-vav-vlaka-sofiya-burgas-raboti-se-po-vsichki-vazmozhni-hipotezi.html", "text": "Службите за безопасност на БДЖ осъществяват проверка на пожара във влака София-Бургас, работи се по всички възможни хипотези. Това каза Владимир Владимир, изпълнителен директор на „Холдинг Български държавни железници” ЕАД, в предаването „Денят започва“ по БНТ във връзка с избухналия в петък (30 март) вечерта пожар във влака София - Бургас, в района на гара Коньово. Той уточни, че проверка се осъществява и от Министерство на транспорта. „Ние също имаме назначена проверка, осъществяват се две проверки. Работи се по всички възможни хипотези“, каза Владимиров. Той уточни, че изгорелите вагони са ремонтирани преди 3 години. „Те са минали голям заводски ремонт. Освен това на 6 месеца минават техническа експертиза за електрическата инсталация, а малък преглед се прави всеки ден“, допълни Владимиров. Той подчерта, че вагоните имат застраховка и застрахователят ще покрие тяхната стойност. Изпълнителният директор на „Холдинг – БДЖ“ отчете, че много отдавна не са купувани нови влакове. „Мотрисни влакове 2005-2008 г. са доставяни в БДЖ. Те са крайно недостатъчни, за да може да се обслужва един съвременен график на БДЖ и да бъдат удовлетворени клиентите“, допълни той.", "date": "2018.04.03", "title": "Владимир Владимиров, „Холдинг – БДЖ: Службите за безопасност на БДЖ осъществяват проверка на пожара във влака София-Бургас, работи се по всички възможни хипотези"}
{"url": "http://www.focus-news.net/news/2018/04/03/2507122/pazardzhik-trafikat-po-patya-ot-selo-radilovo-do-grad-peshtera-se-osashtestvyava-v-edna-lenta-poradi-remontni-deynosti-na-asfaltovata-nastilka.html", "text": "Интензивно е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление – Пазарджик. Трафикът по пътя от село Радилово до град Пещера се осъществява в една лента поради частични ремонтни дейности на асфалтовата настилка. Движението е сигнализирано с пътни знаци. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.04.03", "title": "Пазарджик: Трафикът по пътя от село Радилово до град Пещера се осъществява в една лента поради ремонтни дейности на асфалтовата настилка"}
{"url": "http://www.focus-news.net/news/2018/04/03/2507124/veliko-tarnovo-katastrofa-zatrudnyava-dvizhenieto-v-rayona-na-sportnata-zala-v-grada-nyama-postradali.html", "text": "Лек пътен инцидент между две коли затруднява движението в района на Двореца на културата и спорта „Васил Левски“ в града. Катастрофата е станала около 08.00 часа, предаде репортер на Радио „Фокус“ – Велико Търново. Автомобилите са се сблъскали на пиацата на такситата, която се намира пред Спортната зала. От Областна дирекция на МВР уточниха, че пострадали няма, но има нанесени материални щети. Нека водачите карат с повишено внимание, полицейски служители следят за правилното протичане на движението в региона.\r\nЛуиза ТРАНЧЕВА", "date": "2018.04.03", "title": "Велико Търново: Катастрофа затруднява движението в района на Спортната зала в града, няма пострадали"}
{"url": "http://www.focus-news.net/news/2018/04/03/2507123/plovdiv-v-grada-zapochva-masova-proletna-obrabotka-sreshtu-karlezhi.html", "text": "В града започва масова пролетна обработка срещу кърлежи. Това каза за Радио „Фокус“ – Пловдив Деспина Гърова, директор на Общинско предприятие „Дезинфекционна станция“. „На 3 и 4 април ще се обработват площите на училищата в града“, каза Деспина Гърова. По думите ѝ ще се извършват и дневни, и нощни обработки в различните райони на Пловдив. Техниката, която ще се използва е моторни пръскачки и генератори за по-големите площи. „Детските градини и ясли ще се обработват на 14 и 21 април“, каза Деспина Гърова. Тя добави, че ще се обработват и детските площадки на открито, междублокови пространства, градини и паркове и площадките за разхождане на домашни любимци. „Обработките ще се извършват при благоприятни метеорологични условия, по предварително изготвен график и с разрешени за използване препарати“, каза Деспина Гърова. По думите ѝ третираните терени ще се обозначават от изпълнителите предварително с табели с информация за вида на обработка, използвания препарат, часът, в който е била обработката и карантинен период, който е в срок от 24 часа. На 4, 5 и 10 април ще се извърши пръскане срещу кърлежи в район „Централен“ в Пловдив, на 10 и 11 април – в район „Източен“, на 11 и 12 април – в район „Северен“, на 13, 17 и 18 април – в район „Южен“, на 18, 19 и 20 април – в район „Тракия“, а от 24 до 27 април – в район „Западен“.\r\nВесела КРЪСТЕВА", "date": "2018.04.03", "title": "Пловдив: В града започва масова пролетна обработка срещу кърлежи"}
{"url": "http://www.focus-news.net/news/2018/04/03/2507120/dobrich-prodalzhava-kampaniyata-badi-zdrav.html", "text": "Общината организира за трета поредна година кампанията „Бъди здрав“. Това съобщиха от пресцентъра на Община Добрич. Подготвена е богата програма за различни възрасти, която цели да допринесе за здравословен начин на живот и да възпита у децата здрав дух и здраво тяло. Кампанията ще се проведе в периода до 5 април 2018 г. От 10.30 часа днес ще се проведе крос и колоездене за здраве, съвместно с ученици и учители от Спортно училище „Г. С. Раковски” в Градски парк „Свети Георги”. Сборният пункт е пред скулптурна фигура на св. Георги в Градски парк\r\nФинал Площадка пред СК „Изида”. Организатори са Община град Добрич, СУ „Г.С.Раковски”.\r\nВ рамките на кампанията ще се проведат презентация „Хармонията на здраво тяло в гръцкото изкуство” в Художествената галерия, както и витрини с библиотечни документи по повод 7 април - Международен ден на здравето в Регионална библиотека „Дора Габе”. Предвижда се и провеждане на Празник на Витамините в Детските ясли от 10.00 часа всеки ден между 2 и 5 април.  В рамките на събитията от кампанията ще се проведат и дни на отворените врати в ДКЦ. Дерматовенерологът д-р Жанета Стефанова ще прави безплатни прегледи за профилактика на псориазис във времето от 9.00 до 10.00 часа днес и от 14.00 до 15.00 часа на 4 и 5 април. Телефонът за предварително записване е 058/601 474. Прегледите ще се извършват в ДКЦ І, кабинет №320. От 15.00 до 16.00 часа на 2 април и от 8.00 до 9.00 часа на 4 април д-р Силвена Цветанова, гастроентеролог, ще извършва безплатни прегледи за профилактика на язвената болест и НР инфекции в ДКЦ І, кабинет №417. Телефон за предварително записване: 058/601 474. \r\nНа 3 април от 10.00 часа в Детска градина № 9 „Пчеличка“ ще се проведат детски тържества „Здравословно аз ще ям, за да стана най – голям”. \r\nОт 13.30 до 15. 30 часа на 3 и 4 април в ДКЦ ІІ в кабинет 311 д-р Валери Веселинов (хирург) ще проведе безплатни ехографски прегледи на млечна жлеза. Телефон за предварително записване: 058/ 604 574.\r\nОт 11.00 часа до 12.00 часа на 3 и 5 април в ЦПЗ „Д-р П.Станчев” ще се провеждат безплатни прегледи при специалисти психиатри. \r\nНа 3 април от 14.00 часа ще се състои беседа на тема „Здравословно хранене” за членове на пенсионерските клубове в Пенсионерски клуб „Европейски гласове”. От 14.30 часа ще се проведе демонстрация на СК по художествена гимнастика и борба към СУ „Г. С. Раковски” на площадката пред СК „Изида”. Събитията продължават със спортни игри между потребители на Дневен център за пълнолетни лица с увреждания и Защитени жилища за лица с умствена изостаналост, които ще се проведат на 4 април от 10.00 часа в ДЦПЛУ, ул. „Суха река“ № 37. От 13.30 часа същия ден ще се състои библиотерапия с потребители на ЦПЗ „Д-р Петър Станчев” в Регионална библиотека „Дора Габе”. От 15.00 до 17.00 часа ще се състои здравен пункт за измерване на кръвно налягане, кръвна захар, индекс телесна маса и диагностика на здравето с биоскенер. Предоставяне на информационни брошури на Алеята на здравето пред Скейт парк в Градски парк. В 15.00 часа ще започне демонстрация по канадска борба на същото място.\r\nНа 5 април от 10.30 часа ще започнат спортни игри с участие на потребители и възпитатели на Центрове за настаняване от семеен тип за деца без увреждания и Център за обществена подкрепа в ЦНСТ 1,2,3 и ЦОП. В 13.30 часа в Бизнес залата на Община град Добрич ще се проведе обучение за медицински специалисти на тема „Превенция на агресия и рисково поведение в ранното образование”.", "date": "2018.04.03", "title": "Добрич: Продължава кампанията „Бъди здрав“"}
{"url": "http://www.focus-news.net/news/2018/04/03/2507125/shumen-v-sila-e-zabranata-za-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "Няма нови промени в организацията на движение в областта, предаде репортер на Радио „Фокус“ - Шумен. Пътищата са сухи. Времето е ясно, видимостта е нормална. Температурата на въздуха е около 5 градуса. Интензивен е трафикът по автомагистрала „Хемус“ в посока Варна, както и по бургаския път. С нормална интензивност е трафикът в посока Силистра. Върбишки проход остава затворен за всички видове пътни превозни средства. Ришки проход е отворен без ограничения. Ограничено е движението на автомобили над 3,5 тона по пътя Секулово – Тодор Икономово от км 9 до км 16, поради компрометирано състояние на мостово съоръжение. В сила е забраната за автомобили над 10 тона по пътя Радко Димитриево – Друмево поради свлачища. Обходът е Шумен - Овчарово- Друмево. Опасност от падащи камъни има по пътя Шумен - Карнобат.\r\nИвелина ИВАНОВА", "date": "2018.04.03", "title": "Шумен: В сила е забраната за автомобили над 10 тона по пътя Радко Димитриево – Друмево поради свлачища"}
{"url": "http://www.focus-news.net/news/2018/04/03/2507121/blagoevgrad-patnite-nastilki-v-oblastta-sa-suhi-i-normalno-prohodimi-bez-zatrudneniya-se-izvarshva-dvizhenieto-po-avtomagistrala-struma-i-glaven-pat-e-79.html", "text": "Без затруднения се извършва движението по автомагистрала „Струма“ и главен път Е-79. Това съобщиха за Радио „Фокус“ – Пирин от Областно пътно направление – Благоевград. Нормално натоварено е движението по второкласен път-19 Симитли – Гоце Делчев. Пътните настилки в областта са сухи и нормално проходими, само по усойните и планински райони са частично мокри. През изминалата нощ няма регистрирани тежки пътни инциденти. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. В област Благоевград няма въведени ограничения за движението на леки и товарни автомобили.\r\nЛивия НИНОВА", "date": "2018.04.03", "title": "Благоевград: Пътните настилки в областта са сухи и нормално проходими, без затруднения се извършва движението по автомагистрала „Струма“ и главен път Е-79"}
{"url": "http://www.focus-news.net/news/2018/04/03/2507127/shumen-proektat-za-istoricheski-park-pri-selo-neofit-rilski-shte-bade-predstaven-v-grada.html", "text": "Проектът за Исторически парк при село Неофит Рилски ще бъде представен в Шумен. Събитието ще се състои от 18.00 часа в Регионална библиотека „Стилиян Чилингиров”, съобщиха от библиотеката. Историческият парк за над 50 милиона евро се изгражда в момента на площ от 130 декара при село Неофит Рилски, община Ветрино, като идеята е да пресъздава историята на българските земи и да е най-големият атракционен парк в Европа на историческа тематика. Привлекателна за шуменци е идеята Историческият парк в село Неофит Рилски да бъде включен в общ туристически продукт с автентичните исторически обекти на територията на област Шумен и това да привлече допълнително инвестиции и туристи в областта. Проектът пред шуменската общественост ще представят изпълнителният директор на парка Ивелин Михайлов и консултантът на проекта Ангел Тодоров.", "date": "2018.04.03", "title": "Шумен: Проектът за Исторически парк при село Неофит Рилски ще бъде представен в града"}
{"url": "http://www.focus-news.net/news/2018/04/03/2507132/el-pais-eta-tarsi-mezhdunarodna-podkrepa-predi-obyavyavaneto-na-okonchatelnoto-si-razpuskane.html", "text": "Баската организация ETA търси международна подкрепа преди обявяването на окончателното си разпускане в края на май или началото на юни, разкриват източници от радикалната левица в северния испански регион, съобщава националният ежедневник El Pais.\r\nГрупировката, която водеше десетилетна кампания за независимост от Испания, която костваше живота на 829 души, е делегирала тази задача на т.нар. международна контактна група (GIC), координирана от адвоката от Южна Африка Браян Курин, и в която участват бившият генерален секретар на Интерпол Реймънд Кендъл и израелският професор Алберто Спекторовски.\r\nСъщата група участва и в подготовката на декларацията, изготвена преди окончателното прекратяване на съществуването ЕТА през октомври 2011 г.\r\nСпоред изданието правителството и баските партии са уверени, че формалното прекратяване на ЕТА би могло да улесни напредъка по ключовото искане за прехвърляне на затворници от ЕТА в затвори, които са по-близко разположени до Страната на баските. Политиката на Мадрид е различна – централното правителство се стреми да ги разпредели в затвори из цялата територия на страната.\r\nПо отношение на лицата, задържани от ETA, 92% от 230-те затворени в Испания - има още 57 във Франция - нямат право на каквито и да било пенсионни обезщетения. Само 8% попадат в т.нар. втори клас, който им дава право да напускат затвора за срок от 18 дни в годината. Приблизително половината затворници от т.нар. първи клас поискаха през последните месеци да бъдат преместени в категория втори клас, но властите отхвърлиха искането им с аргумента, че ЕТА все още не е напълно разпусната.Тереза Герова", "date": "2018.04.03", "title": "El Pais: ЕТА търси международна подкрепа преди обявяването на окончателното си разпускане"}
{"url": "http://www.focus-news.net/news/2018/04/03/2507110/ivitsa-dachich-za-aresta-na-marko-dzhurich-v-kosovo-tova-e-avtogol-na-prishtina.html", "text": "Министърът на външните работи на Сърбия Ивица Дачич определи ареста на ръководителя на Службата за Косово и Метохия Марко Джурич в Косово като „автогол на Прищина“, отбелязва скопското електронно издание МКД.\r\nСпоред първия дипломат на Белград събитието е показало на международната общност, че „не всичко е така, както Прищина обещава и говори\".\r\n„Те нямат политика и не знам за какво още може да излъжат. Арестът очевидно е бил подготвен, а доколкото аз съм запознат с документацията, никъде не е посочено, че Марко Джурич би получил разрешение за влизане, ако ставаше дума за някой друг ден\", поясни Дачич в отговор на репортерски въпрос защо посещението на Джурич в Косово не е било отложено с един ден, защото според медиите забраната за влизането му в страната е била в сила за срок от 72 часа.\r\nДачич подчерта, че Джурич е спазил процедурата и допълни, че той и политиците в Прищина преговарят на всеки две седмици, но с този инцидент преговорите са отложени.\r\n„В Сърбия идват различни политици и не забраняваме на никого да дойде в нашата страна. Джурич не отиде в Косово, за да вдигне въстание, а за да води диалог“, увери сръбският външен министър. \r\n„Това, че Испания, Румъния и Република Кипър са близо до решение да не присъстват на основната дискусия на срещата на върха ЕС-Западни Балкани на 17 май в София, за нас е голяма подкрепа, показва, че ЕС не може да установи единна позиция и че не може да изиска от нас да признаем Косово\", допълни още Дачич.\r\n„И когато някой говори за правно обвързващ договор - той може да съдържа всичко, но не и изрично искане за признаване независимост на Косово, ако Сърбия не го иска, а Сърбия не иска и никога няма да го иска\", категоричен бе първият дипломат на Белград.Тереза Герова", "date": "2018.04.03", "title": "Ивица Дачич за ареста на Марко Джурич в Косово: Това е автогол на Прищина"}
{"url": "http://www.focus-news.net/news/2018/04/03/2507134/sliven-intenzivno-e-dvizhenieto-po-patishtata-v-oblastta.html", "text": "Интензивно е движението по пътищата в областта, съобщиха от Областно пътно управление. Няма нововъведени ограничения за пътуващите. Пътните настилки са сухи и нормално проходими. Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.04.03", "title": "Сливен: Интензивно е движението по пътищата в областта"}
{"url": "http://www.focus-news.net/news/2018/04/03/2507128/georgi-dimov-bivsh-generalen-konsul-na-balgariya-v-odrin-temite-za-fethullah-gyulen-i-skripal-shte-okazhat-efekt-na-sblizhavaneto-mezhdu-turtsiya-i-rusiya.html", "text": "Темите за Фетхуллах Гюлен и Скрипал ще окажат ефект на сближаването сближаване между Турция и Русия. Това каза в сутрешния блок „Добро утро, България“ на Радио „Фокус“ бившият генерален консул на България в Одрин Георги Димов по повод днешната визита на руския президент Владимир Путин в Анкара. По думите му евентуално затопляне на отношенията би било в полза на югоизточната ни съседка заради международната изолация, в която се намира, но и на Москва, заради натиска от Запада. „Днес и утре е възможно в Анкара да се правят опити, нещо като знак за равенство между Фетхуллах Гюлен и Сергей Скрипал. Единият мюсюлмански проповедник и опонент на Ердоган, а другият нещо като шпионски дисидент на Путин. И може би ще се търси нещо по тази линия като опит за идеална автентична индулгенция и солидарност между двете страни, понеже и двете страни по един или друг повод са притиснати до ъгъла в международен план“, коментира Георги Димов. Относно тристранната среща за Сирия между Турция - Русия и Иран Георги Димов посочи, че ще се направи опит отдавнашните проблеми и различия между тях да бъдат изчистени, поне привидно, поради липсата на друг полезен ход. Не е изключено безпринципно обединение във формат „ние срещу всички“, каза още Димов.", "date": "2018.04.03", "title": "Георги Димов, бивш генерален консул на България в Одрин: Темите за Фетхуллах Гюлен и Скрипал ще окажат ефект на сближаването между Турция и Русия"}
{"url": "http://www.focus-news.net/news/2018/04/03/2507135/pregled-na-osnovnite-temi-vav-velikotarnovskiya-pechat.html", "text": "„Козунаци от Търновско масово са без яйца и мляко“ е заглавие от първа страница на областния всекидневник „Янтра Днес”. Козунаците за Великден са пълни с Е-та, макар да не са открити синтетични багрила, сочи изследване на сдружение „Активни потребители“. Парадоксът е , че не секват рекламите за т.нар. „бабини рецепти“, които нямат нищо общо . „300-годишен мост в Дебелец 4 години чака пари за ремонт“ е друго заглавие от днешното издание. Вече четири години старият мост в Дебелец, който е паметник на културата, чака пари от държавата, за да бъде спасен и запазен за поколенията. „Част от бившите казарми във В. Търново стават модерни складове“, пише още вестникът. Модерна складова база прави русенска фирма в част от бившето поделение на Строителни войски във Велико Търново. В момент тече усилен ремонт на една от сградите. „Събират подписи за забрана на добива на ценни кожи в България“ е друга новина от днешното издание. Там ще откриете и статия, разказваща за часовникар от Горна Оряховица, който „пътешества на мотор с котката си“. \r\n„25-годишна с черен колан по карате бори бандити като уличен патрул“ е заглавие от другия областен ежедневник „Борба“. От година Полицейското управление във Велико Търново си има жена патрулен полицай с черен колан първи дан по карате киокошинкай. Освен това от 6 месеца 25-годишната Петя Колева тренира четвъртокласници от СУ „Вела Благоева“. „Предлагат за почетен гражданин на Горна Оряховица летописеца на града Михаил Михайлов“ е друга тема от вестника. Представители на сдружението „С вяра в доброто“ и други активни горнооряховци се обединиха около идеята да предложат една от емблематичните личности на града, посветила живота си на историята, културата и спорта, Михаил Михайлов, за почетен гражданин на града. „Утвърдиха 84 паралелки за новата учебна година в областта“ е друга тема от всекидневника. Всички 84 паралелки с прием след основно образование, които училищата в област Велико Търново поискаха, вече са утвърдени от Министерство на образованието и науката. 51 от паралелките са професионални, останалите са профилирани. На първа страница на областния ежедневник е поместен и материал, разказващ за възстановки на старинни забраждания, които бяха показани от етнографа Светослав Петров от Елена.", "date": "2018.04.03", "title": "Преглед на основните теми във великотърновския печат"}
{"url": "http://www.focus-news.net/news/2018/04/03/2507130/georgi-ikonomov-kmet-na-bansko-12-marshruta-za-vineno-kulturni-destinatsii-shte-ochakvat-turistite-prez-noviya-sezon-v-ramkite-na-spodeli-balgariya.html", "text": "12 маршрута за винено-културни дестинации ще очакват туристите през новия сезон в рамките на инициативата „Сподели България“. Това каза в сутрешния блок „Добро утро, България“ на Радио „Фокус“ кметът на Банско Георги Икономов. По думите му проектът ще обедини кметове, местни производители на вина и храни с цел създаването на туристически пакети, които да се рекламират и предлагат по подходящ начин на посетителите. „Необходимо е доразвиване на идеята, но е реалистично да се очаква, че първите маршрути ще бъдат готови за новия туристически сезон\", добави Икономов. „България е разделена на 12 винени маршрута, като два от тях са в Благоевградска област по поречието на река Струма и река Места. По тези винени маршрути трябва да се създадат туристически продукти, които да обогатят програмата извън активния сезон. Кметовете на общините по линията на тези маршрути трябва да се събере, туристическите организации, местни производители на вина и храни, които са традиционни. Трябва да се измислят няколко туристически пакети, които да бъдат предлагани и рекламирани. Идеята е, когато човек дойде в Банско, да знае, че може да отиде за ден до Мелник, до Сандански, Петрич или пък до Гоце Делчев или Добърско“, обясни Икономов. Той добави, че наред с проекта „Сподели България“ Община Банско продължава да инвестира в разширение на фестивалната си програма. От месец юли започват познатите и утвърдени такива като джаз фестивал, българо-македонски фестивал за модерна музика, а от тази година ще стартира и фестивал на народното творчество.", "date": "2018.04.03", "title": "Георги Икономов, кмет на Банско: 12 маршрута за винено-културни дестинации ще очакват туристите през новия сезон в рамките на „Сподели България“"}
{"url": "http://www.focus-news.net/news/2018/04/03/2507133/pregled-na-osnovnite-temi-v-burgaskiya-pechat.html", "text": "„32-ма бургазлии с положителна проба. Жълтата гостенка дебне“ е водещото заглавие на всекидневника „Черноморски фар“. „Изследват ги допълнително, поразява хора в активна възраст“, се пише в подзаглавието на материала. Само за седмица лекарите от Белодробната болница “хванаха“ 32-ма бургазлии с положително манту. Отделно бяха направени 321 анкети на рискови пациенти, пише още вестникът. „Следят под лупа овцефермите около Карнобат преди Великден“ е друго заглавие от първа страница. 202 проверки са извършили до момента инспекторите на регионалната служба на Агенцията по безопасност на храните. До момента няма открити нарушения. Друга водеща тема във всекидневника е „140 бона от над 20 телефонни измами “заработил“ бургазлия“. 62-годишен бургазлия е рекордьорът за 2017-та сред телефонните измамници в Бургаско. Мъжът „заработил“ около 140 000 лева от над 20 телефонни измами на територията на ОДМВР - Бургас – средно по 7 000 лв. на удар. „От БСП са притеснени за руските туристи и собственици на имоти  след случая „Скрипал“ и  „Чевръсти родители счупиха рекорда при кандидатстване за детските градини“ са други теми от страниците на „Черноморски фар“.\r\nИнтервютата в днешния брой са две –  със съдия Георги Чолаков – председател на Върховен административен съд и и.ф. председател на Административен съд – Бургас съдия Панайот Генков.", "date": "2018.04.03", "title": "Преглед на основните теми в бургаския печат"}
{"url": "http://www.focus-news.net/news/2018/04/03/2507136/kyustendil-vremenna-organizatsiya-na-dvizhenieto-e-vavedena-v-uchastatsi-ot-avtomagistrala-struma-zaradi-remontni-deynosti.html", "text": "Временна организация на движението е въведена в отделни участъци от автомагистрала „Струма”. Това съобщи за Радио „Фокус” – Кюстендил дежурният в Областно пътно управление – Кюстендил. Заради ремонтни дейности в аварийната лента е въведена временна организация на движението по автомагистрала „Струма” преди тунел „Блатино”. Движението се пропуска последователно в активна лента и в изпреварваща лента. Скоростта на движение е ограничена до 70 км/час в участък от 200 м. Шофьорите да се движат с повишено внимание, спазвайки пътната сигнализация. След тунел „Блатино” в посока Благоевград, се извършват ремонтни дейности в аварийната лента. Движението се пропуска последователно в активната лента за движение и в изпреварващата лента за движение. Скоростта на движение е ограничена до 70 км/ч. Поради почистване на земни маси върху аварийната лента шофьорите да се движат с повишено внимание, спазвайки пътната сигнализация, в участъка Джерман – Дупница в посока София. Временната организация за движение е със срок до 4 април. До 5 април се извършва профилиране на банкети по пътя Кюстендил – ГКПП „Гюешево”. Нормален е трафикът по Автомагистрала „Струма” и път Е-79. Слабо натоварено е движението в посока ГКПП „Гюешево”. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 30 юни.\r\nВенцеслав ИЛЧЕВ", "date": "2018.04.03", "title": "Кюстендил: Временна организация на движението е въведена в участъци от автомагистрала „Струма” заради ремонтни дейности"}
{"url": "http://www.focus-news.net/news/2018/04/03/2507139/veliko-tarnov-s-narusheno-vodopodavane-e-chast-ot-grad-debelets-zaradi-avarien-remont-na-vodoprovodnata-mrezha.html", "text": "Без вода до обяд остава южната част на град Дебелец. Това съобщиха за Радио „Фокус“ – Велико Търново от водоснабдителното дружество във Велико Търново. Причината е нужда от извършване на авариен ремонт на водопроводната мрежа. От дружеството се извиняват за възникналите неудобства и уверяват, че при възможност водоподаването ще бъде възстановено по-рано.\r\nНадежда КРЪСТЕВА", "date": "2018.04.03", "title": "Велико Търнов: С нарушено водоподаване е част от град Дебелец заради авариен ремонт на водопроводната мрежа"}
{"url": "http://www.focus-news.net/news/2018/04/03/2507140/burgas-tri-katastrofi-sa-stanali-prez-posledniya-chas-na-teritoriyata-na-oblastta-postradali-sa-chetirima-dushi.html", "text": "Три катастрофи са станали през последния час на територията на областта. Това съобщиха за Радио „Фокус“ – Бургас от ОДМВР – Бургас. Едната от катастрофите е по пътя Бургас - Айтос, другите две са в селата Съдиево и Маринка. Загинали няма. Общо четирима души са пострадали и са откарани в медицински заведения за получаване на здравна помощ. Здравословното им състояние е в процес на уточняване. Към момента екипите на сектор пътна полиция обслужват трите местопроизшествия  като установяват причините за възникването на пътните инциденти.\r\nВеселина НИКОЛОВА", "date": "2018.04.03", "title": "Бургас: Три катастрофи са станали през последния час на територията на областта, пострадали са четирима души"}
{"url": "http://www.focus-news.net/news/2018/04/03/2507137/pazardzhik-komediynata-postanovkata-zhenska-logika-shte-bade-predstavena-na-stsenata-na-dramatichno-kuklen-teatar-konstantin-velichkov.html", "text": "Комедийната постановката „Женска логика“ ще бъде представена на сцената на Драматично-куклен театър „Константин Величков“ от 19.00 часа днес, съобщиха за Радио „Фокус“ – Пазарджик от театъра в областния град. Пиесата е по текст на украинския драматург Анатолий Крим, режисирана е от Владимир Петков, а сценографията и костюмите са дело на Петър Митев. Сюжетът разказва за една самотна, все още млада жена е изправена пред избор, тъй като богат и влиятелен мъж и предлага женитба. Прелюдия към нея е разходка до Париж. Появите му са в стила на едновремешните аристократи, макар и в условията на днешна Русия: Луксозен автомобил „Бентли“ вместо каляска и неизменните каси с шампанско. Съперникът му няма какво да предложи освен любовта си. Изборът, който прави младата жена, като че ли противоречи на логиката. А може би не. В ролите са актьорите Людмила Даскалова, Георги Керменски, Кристина Топалова, Диана Досева и Тодор Танчев. Началото на постановката е в 19.00 часа на камерна сцена на театъра.\r\nАлбена ЖИЛЕКОВА", "date": "2018.04.03", "title": "Пазарджик: Комедийната постановката „Женска логика“ ще бъде представена на сцената на Драматично-куклен театър „Константин Величков“"}
{"url": "http://www.focus-news.net/news/2018/04/03/2507129/evgeni-krusev-zam-kmet-na-sofiya-gotovi-sa-avtobusite-za-noshtniya-transport.html", "text": "Готови са автобусите - на практика всички автобуси, които ще изпълняват разписанията на нощния градски транспорт са оборудвани със съответното видеонаблюдение, така че да се гарантира максимална сигурност, както за водачите и кондукторите, които ще се возят в автобусите, така и за самите пътници. Това обясни в предаването \"Денят започва\" по БНТ заместник-кметът по транспорта в София Евгени Крусев. \"Там, където спирките на нощния градски транспорт не се засичат със спирки от редовните линии, които се изпълняват през деня, ще бъдат сложени допълнителни указателни табели, така че хората да знаят къде спират нощните автобуси.\r\nТам, където спирките се засичат с дневния градски транспорт, ще бъдат поставени допълнителни табели, че ще има транспорт и през нощните часове\", обясни още той.\r\nБилетите за нощния градски транспорт в момента са в печат, допълни Крусев - очаква се до дни да бъдат готови.\r\n40 минути е интервалът, на който ще се движат всички основни линии на нощния градски транспорт, обясни Крусев.", "date": "2018.04.03", "title": "Евгени Крусев, зам.-кмет на София: Готови са автобусите за нощния транспорт"}
{"url": "http://www.focus-news.net/news/2018/04/03/2507138/rtv-sarbiya-aleksandar-vulin-e-na-ofitsialno-poseshtenie-v-moskva-po-pokana-na-ruskiya-si-kolega.html", "text": "Министърът на отбраната на Сърбия Александър Вулин ще направи официално посещение в Москва в периода 3-5 април по покана на руския си колега Сергей Шойгу, предава Radio-televizija Vojvodine (RTV).\r\nВ руската столица военният министър на Белград ще участва в седмото издание на Конференцията по международна сигурност. Срещата между Вулин и Шойгу ще се състои в първия ден от визитата на сръбския министър, поясниха от Белград. .Тереза Герова", "date": "2018.04.03", "title": "RTV (Сърбия): Александър Вулин е на официално посещение в Москва по покана на руския си колега"}
{"url": "http://www.focus-news.net/news/2018/04/03/2507131/silistra-s-1-sm-se-e-ponizhilo-nivoto-na-reka-dunav-v-rayona-na-grada-prez-izminaloto-denonoshtie.html", "text": "С 1 см се е понижило нивото на река Дунав в района на града през изминалото денонощие. Това сочат данните на сайта на ИАППД - Русе. Водният стоеж е 727 см. Понижение с 4 см е отчетено при Русе и там нивото е 712 см. При Тутракан водният стоеж е 693 см. Прогнозата за 5 април сочи спад на река Дунав при Силистра с 9 см, а при Русе с 10 см.", "date": "2018.04.03", "title": "Силистра: С 1 см се е понижило нивото на река Дунав в района на града през изминалото денонощие"}
{"url": "http://www.focus-news.net/news/2018/04/03/2507145/vratsa-gazov-pistolet-i-patroni-ot-razlichen-kalibar-sa-izzeti-pri-proverka-na-kashta-v-selo-sofronievo.html", "text": "Газов пистолет и патрони от различен калибър са иззети при проверка на къща в село Софрониево. Това съобщиха от ОДМВР - Враца. На 2 април 2018 г. след оперативно-следствени действия е извършено претърсване в къща в село Софрониево, обитавана от лице с инициали С.Б. (на 71 г.). Намерени и иззети са газов пистолет и патрони от различен калибър. Образувано е досъдебно производство.", "date": "2018.04.03", "title": "Враца: Газов пистолет и патрони от различен калибър са иззети при проверка на къща в село Софрониево"}
{"url": "http://www.focus-news.net/news/2018/04/03/2507143/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Предимно сухи са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно. Заради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е пътят Смолян – Смилян – Рудозем, а за леките Смолян – Фатово – Рудозем. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира с повишено внимание и съобразена скорост. През нощта не са получавани сигнали за инциденти по пътищата в областта. По направлението Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти.\r\nВ Смолян пътните настилки по улиците в града са сухи. Автомобилният трафик е с обичайната си натовареност за делничен ден. По-интензивно е движението по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.04.03", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/04/03/2507147/vidin-natovaren-e-trafikat-po-pat-i-1-montana-vidin.html", "text": "Натоварен  е трафикът по път I-1 Монтана – Видин и в двете посоки. Това каза за Радио „Фокус“ – Видин дежурният служител в Областно пътно управление – Видин. Той посочи, че предимно тежкотоварни автомобили се движат в посока за граничен пункт „Дунав мост 2“. Сухи са пътните настилки в цялата област, времето е ясно и тихо. Натоварено е движението в участъка Видин – Дунавци. Във Видин трафикът е интензивен на входно изходните артерии на града,  по бул. „Панония“ и в централната градска част.\r\nАнна ЛОЗАНОВА", "date": "2018.04.03", "title": "Видин: Натоварен е трафикът по път I-1 Монтана – Видин"}
{"url": "http://www.focus-news.net/news/2018/04/03/2507141/pregled-na-osnovnite-temi-v-shumenskiya-pechat.html", "text": "„Зеленият и червеният асфалт пак ще се боядисват“ е водещото заглавие във вестник „Шуменска заря“. И тази пролет цветният асфалт ще се пребоядисва. С топенето на снега си отиде и част от цветното покритие на бул. „Славянски“ след площад Кристал. Основният и сив асфалт на места изпъкна като кръпка. На други места пък зеленото се обезцвети до степен, че трудно се различава цвят. Засега с устойчив цвят са само жълтите павета. „Мая Манолова пристига в Шумен за кампанията „Великден за всеки“ е друго заглавие от първа страница. Днес в Шумен пристига националният омбудсман Мая Манолова и лично ще раздава пакети с хранителни продукти, които шуменци дариха за възрастните хора. В 13 ч. тя ще бъде пред църквата „Три светители“. Тридесет минути по-късно омбудсманът ще раздава пакети пред Томбул джамия. „Класираха номинациите за образователните награди“, съобщава ежедневникът.  Вчера заседава специализираната комисия за класиране на номинираните за Наградата на Шумен в системата на образованието и науката за 2017 г. По статут във всяка категория, след тайно гласуване, се класират до три номинации. От тях на бъдещо заседание на Постоянната комисия по просвета, образование и наука, към шуменския общински съвет, ще трябва да определи по един победител. „Великден в арменския храм“ е тема от стр.3 в броя.  Задйг- така се казва Великден на арменски език, е вторият от най-големите - дахавари, религиозни празници. Тази година той се падна на 1 април, според Григорианския календар. Цялата предходна седмица е, както при всички християни, бе „Страстна“. И при нас се спазват всички ритуали, присъщи на Възкресение Христово. В петък късно след обед в шуменския арменски храм „Сурп Аствадзадзин“ или „Св.Богородица“ архидякон Вартан Ананян отслужи литургия, четейки библията в частта за Тайната вечеря. Дванадесет свещи, символи на Апостолите, бяха изгасени една по една.", "date": "2018.04.03", "title": "Преглед на основните теми в шуменския печат"}
{"url": "http://www.focus-news.net/news/2018/04/03/2507142/gabrovo-domashni-zhivotni-sa-izgoreli-pri-pozhar-v-selskostopanska-postroyka-v-selo-tranito.html", "text": "Шест домашни животни са изгорели при пожар в селскостопанска постройка в село Трънито. Сигналът за инцидента е подаден около 06.15 часа 2 април, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Огънят е тръгнал от късо съединение в електрическа инсталация. Данни за пострадали граждани няма, но са загинали шест домашни животни, унищожена е пристройката, от където е започнал пожара. Произшествието е ликвидирано от осем пожарникари от Районната служба в Габрово.\r\nВъв връзка с жълтия код за силен вятър в Габровска област, от вчера, огнеборците са се отзовали и на сигнал за отстраняване на паднало дърво на пътя за село Боженци. И при този инцидент няма пострадали, не са нанесени и материални щети. На обаждането отново са се отзовали пожарникари от Габрово.\r\nЛуиза ТРАНЧЕВА", "date": "2018.04.03", "title": "Габрово: Домашни животни са изгорели при пожар в селскостопанска постройка в село Трънито"}
{"url": "http://www.focus-news.net/news/2018/04/03/2507146/georgi-ikonomov-kmet-na-bansko-15-rast-na-turistite-belezhi-dinamichniyat-zimen-sezon-v-grada-kato-nay-golyamo-uvelichenie-ima-pri-turistite-ot-sarbiya-i-cherna-gora.html", "text": "15% ръст на туристите бележи динамичният зимен сезон в Банско, като най-голямо увеличение има при туристите от Сърбия и Черна гора. Това съобщи за сутрешния блок „Добро утро, България“ на Радио „Фокус“ кметът на Банско Георги Икономов. Той добави, че с 45%  се е увеличил броят на руските туристи, а със 32% на румънските. „Наблюдава се обаче спад на турските посетители, фактор за което безспорно е липсата на втори кабинков лифт\", каза още той. \r\n„Не знам на какво може да се отдаде при положение, че предните години имахме огромен ръст, участваме на всички борси, но бележим там един спад, който е от 12%, което е притеснително. Преди около месец имах среща с една делегация от Бурса, туроператори оттам, които всяка година посещават Банско и водят групи. Най-големият проблем, който те казаха, е липсата на втора кабинка и многото чакане на опашките. Пак да се върнем, може би вече ставаме банални с това нещо, но аз предрекох още преди 4 - 5 години, че този проблем ще даде в един момент отражение\", коментира Георги Икономов. Той каза още, че реализираните отчетени нощувки за четирите месеца – ноември, декември, януари и февруари са 623 хиляди и около 500 хиляди са реализираните нощувки с цел ски.", "date": "2018.04.03", "title": "Георги Икономов, кмет на Банско: 15% ръст на туристите бележи динамичният зимен сезон в града, като най-голямо увеличение има при туристите от Сърбия и Черна гора"}
{"url": "http://www.focus-news.net/news/2018/04/03/2507148/srbija-danas-sarbiya-srabskata-armiya-e-v-sastoyanie-da-se-spravi-barzo-s-albanskite-sili-tvardyat-eksperti.html", "text": "Ако спецчастите и Косовските сили за сигурност се опитат да установят пълен контрол над северната част на страната, сръбската армия ще бъде в състояние без никакви проблеми да отговори на нападението и да постави провинцията (бившата Косово и Метохия) под пълен контрол. Това твърдят експерти по отбраната и сигурността, цитирани от белградското електронно издание Srbija Danas.\r\nСпоред тях албанските войски в Косово, около 6000 – няма да окажат съществена подкрепа на косоварите, тъй като самата албанска армия е технически по-слаба и по-зле обучена от тази на Сърбия.  Съответните данни са публикувани на итнернет сайта globalfirepower.com, който сравнява военните способности на отделните страни. По отношение на Сърбия и Албания се отчита, че военните на Белград разполагат с повече войници, повече самолети, повече танкове и повече хеликоптери. \r\nЕдинственият проблем за Сърбия, добавят военни експерти, би било присъединяването на НАТО към евентуален въоръжен конфликт, тъй като Албания е член на Алианса. \r\nСпоред бившия подполковник от някогашното югославско контраразузнаване (КОС) Любан Каран в случай на въоръжено нападение на косовските сили в северната част на страната ще бъде предизвикан ограничен отговор на сръбската армия.\r\n„Дори такава реакция може напълно да неутрализира атаката и да изхвърли противниците от тази област, независимо от факта, че те със сигурност ще бъдат подпомагани от Албания. Нашата армия има достатъчно огнева мощ и маневреност, за да го направи. Само ако НАТО, член на което е Албания, се включи пряко в конфликта, ще трябва да се използва цялата сръбска армия“, коментира Каран. \r\nЕкспертът по сигурността Милан Петрич смята, че косовските спецчасти са полицейска институция с малък опит.\r\n„Както видяхме от последните събития в Косово, те са аматьори“, изрази увереност Петрич, като допълни, че членовете на спецчастите на най-младата държава на Балканите са се придвижвали с „цивилен“ автомобил, който не е бил достатъчно обезпечен. „От друга страна, имате сръбска полиция и военни служби, които за съжаление имат твърде много опит“, заключи експертът..Тереза Герова", "date": "2018.04.03", "title": "Srbija Danas (Сърбия): Сръбската армия е в състояние да се справи бързо с албанските сили, твърдят експерти"}
{"url": "http://www.focus-news.net/news/2018/04/03/2507150/ministrite-nikolay-nankov-i-ivaylo-moskovski-shte-inspektirat-vazstanovitelnite-raboti-po-yaz-rogozen-1.html", "text": "Министрите на регионалното развитие и благоустройството Николай Нанков и на транспорта, информационните технологии и съобщенията Ивайло Московски ще посетят днес община Хайредин.  Това съобщиха от пресцентъра на Министерство на регионалното развитие и благоустройството. Те ще инспектират възстановителните работи по яз. „Рогозен 1“ в 12.00 часа днес.", "date": "2018.04.03", "title": "Министрите Николай Нанков и Ивайло Московски ще инспектират възстановителните работи по яз. „Рогозен 1“"}
{"url": "http://www.focus-news.net/news/2018/04/03/2507144/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха от Планинска спасителна служба (ПСС) към БЧК за Агенция „Фокус“. Температурите варират между -2 и 5 градуса, слънчево и ясно е. Лифтовите съоръжения в курортите работят. Няма инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.04.03", "title": "ПСС: Добри са условията за туризъм в планините"}
{"url": "http://www.focus-news.net/news/2018/04/03/2507149/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Община Свищов и тази година е подготвила богата програма, включваща разнообразни събития, с които жителите на града отбелязват настъпването на пролетта. Интересните инициативи стартираха още в края на март, а през настоящата празнична седмица всички гости и граждани ги очакват много изненади. Повече за предстоящите събития ще ни разкаже в предаването „Добре дошли в Свищов“ на Радио „Фокус“ – Велико Търново директорът на Дирекция „Култура и културно наследство“ в Общината Росен Маринов. В минутите на днешното издание ще обърнем малко повече внимание и на едно конкретно събитие от празничната програма, а именно Маратонът на четенето, който започва от утре. С подробностите около него ще ни запознае Веселина Спасова, библиотекар при ПБНЧ „Еленка и Кирил Д. Аврамови“. Във втората част на днешното предаване ще Ви срещнем с директорката на едно от реновираните училища в Свищовска община. Средствата за ремонта на ОУ “Св. св. Кирил и Методий” в село Овча могила бяха осигурени по Интегрирания общински план за развитие, а повече за самите дейности ще научим от Десислава Александрова, директор.  Водещ на предаването днес е Луиза Транчева. Телефонът за връзка със студиото е 0885 303 375.", "date": "2018.04.03", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/04/03/2507151/kyustendil-v-grada-zapochva-razdavaneto-na-hranitelni-pomoshti-na-sotsialno-slabi-litsa.html", "text": "В града започва раздаването на хранителни помощи на социално слаби лица. Това съобщи за Радио „Фокус” – Кюстендил Радмила Иванова, специалист към Български червен кръст – Кюстендил. По думите ѝ раздаването на хранителните пакети ще продължи до 4 май. „Всеки правоимащ по програмата ще получи хранителен пакет, който съдържа общо 16.320 кг от седем вида хранителни продукти. Това са леща, рибни консерви, грах, лютеница, доматено пюре, бисквити и мед”, каза Радмила Иванова. По думите ѝ временният пункт на червенокръстката организация в Кюстендил се намира в района на бившия обувен завод.\r\nВенцеслав ИЛЧЕВ", "date": "2018.04.03", "title": "Кюстендил: В града започва раздаването на хранителни помощи на социално слаби лица"}
{"url": "http://www.focus-news.net/news/2018/04/03/2507154/pazardzhik-dvama-mazhe-sa-postradali-pri-opit-za-gasene-na-pozhar-v-garazh-v-grad-batak.html", "text": "Двама мъже са пострадали при опит за гасене на пожар на лек автомобил в гараж в град Батак. Това съобщиха от ГД „Пожарна безопасност и защита на населението“. На 02 април 2018 г. в 10.05 часа в областния център при РД „Пожарна безопасност и защита на населението“ – Пазарджик е получено съобщение за пожар на лек автомобил в гараж, намиращ се в град Батак. При опит за гасне са пострадали двама мъже с изгаряния по лицето от I-ва степен. И двамата пострадали са транспортирани от екип на ЦСМП в МБАЛ - Батак. Пожарът е ликвидиран от 1 противопожарен автомобил с личен състав от 3 служители на РС „Пожарна безопасност и защита на населението“ - Батак. Унищожен е лек автомобил, 10 прозорци и 2 врати, спасени са 3 сгради.", "date": "2018.04.03", "title": "Пазарджик: Двама мъже са пострадали при опит за гасене на пожар в гараж в град Батак"}
{"url": "http://www.focus-news.net/news/2018/04/03/2507153/kyustendil-s-obrazovatelni-besedi-i-sadene-na-fidanki-v-detskite-gradini-v-grada-prodalzhavat-initsiativite-ot-sedmitsata-na-gorata.html", "text": "С образователни беседи и садене на фиданки в детските градини продължават инициативите Седмицата на гората в Кюстендил. Това съобщи за Радио „Фокус” – Кюстендил Милена Иванова, експерт към Регионална дирекция по горите – Кюстендил. Лесовъди ще посетят детски градини в областта, ще се срещнат с децата, представяйки кратко въведение за лесовъдската професия. Предвиждат се и други инициативи – провеждане на образователни игри „Опазването на горите“ и засаждане на фиданки в двора на детските градини.\r\nВенцеслав ИЛЧЕВ", "date": "2018.04.03", "title": "Кюстендил: С образователни беседи и садене на фиданки в детските градини в града продължават инициативите от Седмицата на гората"}
{"url": "http://www.focus-news.net/news/2018/04/03/2507156/reneta-nazarova-darzhavno-gorsko-stopanstvo-dobrich-opazvaneto-na-gorskite-teritorii-e-grizha-na-tsyaloto-obshtestvo.html", "text": "Опазването на горските територии, богатство, създадено от държавата и с труда на много добруджанци в полза на земята и микроклимата на района, е грижа и на цялото общество. Това заяви в интервю за Радио „Фокус” – Варна Ренета Назърова, зам.-директор на Държавно горско стопанство - Добрич. „Държавен горски разсадник„ Дъбовете“ произвежда годишно около 300 хил. броя фиданки от цер, акация, гледичия, червен дъб и други дървесни видове подходящи за залесяване. По отношение на залесяване през 2017 г. са изпълнени 45 дка в полезащитни горски пояси в землищатa на селата Паскалево, Орлова Могила и град Добрич. За тази година е предвидено мероприятието да се извърши в периода октомври - ноември на площ от 71 дка в землището на с. Божурово чрез садене на фиданки от цер. Отглеждани са горски култури през 2017 г. – 481 дка землищата на селата Овчарово, Котленци, Врачанци, Малка Смолница, Дряновец, Поручик Гешаново и град Добрич. Предвидено е тази година дейността да се извърши в периода април - ноември на площ от 615 дка в широколистни култури в землищата на селата Паскалево, Овчарово, Котленци, Врачанци, Малка Смолница, Орлова Могила, Дряновец, Поручик Гешаново и град Добрич. Ограждане на култури е предвидено да се извърши в новосъздадена широколистна култура в землището на с. Паскалево през периода април- май“, каза Ренета Назърова. Тя допълни, че ще бъде подпомагано естественото възобновяване на горски насаждения. Ще се извърши в периода август- декември на площ от 438 дка в землищата на селата Пчелник, Долина, Опанец и Стожер в церови насаждения с цел осигуряване растежен простор на съществуващия подраст. През 2017 г. са изпълнени 2440 дка отгледни сечи на територията на Община град Добрич и Община Добричка в териториален обхват на ТП ДГС Добрич. Тази година е предвидено да се извърши в периода август- декември на площ от 2470 дка на територията на Община град Добрич и Община Добричка в териториален обхват на ТП ДГС Добрич в широколистни култури с цел регулиране на състава и произхода на същите. По отношение на защита на горските територии от пожари стопанството извършва дейности по направа и поддържане на минерализовани ивици - 30500 л. м в периода месец май- месец август в землищата на град Добрич и селата Самуилово, Долина, Одринци, Опанец и Дончево. Продължава работата по поддържане на лесокултурни прегради- 16870 л. м ще бъдат създадени в землището на село Житница в периода май- август. ДГС поддържа три броя противопожарни депа и един специализиран автомобил, снабден с цистерна и противопожарна помпа. В рамките на инициативата Седмица на гората ДГС – Добрич организира днес от 12.00 часа залесяване със служители на Областна администрация- Добрич  и граждани в  Горски парк „Дъбовете” пред ресторант „Колибите”. На 5 април от 10,00 часа ще се проведе среща с ветерани лесовъди в сградата на ДГС – Добрич. На 13 април от 10.00 часа е предвидена инициативата „Лесовъд за един ден” – игри с деца от училище „Св. Климент Охридски” в Градския парк „Свети Георги”. \r\nЖулиета НИКОЛОВА", "date": "2018.04.03", "title": "Ренета Назърова, Държавно горско стопанство - Добрич: Опазването на горските територии е грижа на цялото общество"}
{"url": "http://www.focus-news.net/news/2018/04/03/2507157/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-4-april.html", "text": "„Софийска вода” временно ще прекъсне водоснабдяването в някои части на столицата на 4 април. Това съобщиха от пресцентъра на дружеството.\r\nВъв връзка с реконструкция на уличен водопровод и монтаж на спирателни кранове в жк. „Белите брези“, се налага спиране на водоподаването от 10:00 до 22:00 часа на клиентите на „Софийска вода”, живеещи в района между: ул. „Кюстендил“, бул. „Гоце Делчев“ и  ул. „Дойран“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Гоце Делчев“ на кръстовището с ул. „Дойран“ пред бл. 76.\r\nВъв връзка с ремонтни дейности на ул. „Флора“ в кв. „Манастирски ливади“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Флора“ от бул. „България“ до бл. 65. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Флора“ пред бл. 66.\r\nВъв връзка с реконструкция на уличен водопровод на ул. „Овчаренски водопад“ в жк. „Дървеница“ се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Перперикон“  №7, №8 и №9. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Перперикон“ №8.\r\nВъв връзка с реконструкция  на уличен водопровод в жк. „Стрелбище“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Костина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Костина“.\r\nВъв връзка с монтаж на спирателен кран в жк. „Красно село“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Владайска“ от ул. „Йоаким Кърчовски“ до ул. „Георги Данчов Зографина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владайска“ на ъгъла с ул. „Кирил Пейчинович“.\r\nВъв връзка с подмяна на сградно водопроводно отклонение в с. Панчарево се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Юрий Гагарин“, ул. „Стефан Петров“ от № 4 до №8 включително; ул. „Урвич“ от № 1 до № 11; ул. „Сини Вир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Юрий Гагарин“ ъгъла с ул. „Стефан Петров“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.04.03", "title": "„Софийска вода” временно ще прекъсне водоснабдяването в някои части на столицата на 4 април"}
{"url": "http://www.focus-news.net/news/2018/04/03/2507158/plovdiv-episkopskata-bazilika-i-rimskoto-mozaechno-nasledstvo-na-filipopol-sa-vklyucheni-v-indikativniya-spisak-na-yunesko.html", "text": "Кандидатурата на Епископската базилика и римското мозаечно наследство на Филипопол беше включена в Индикативния списък на ЮНЕСКО за значими културни и природни обекти, обявиха от Центъра за световното наследство на ЮНЕСКО в писмо до министъра на културата Боил Банов. Това съобщиха за Радио „Фокус“ - Пловдив от Общината. „Епископската базилика в Пловдив, със запазените в нея мозайки, е уникален паметник, с който България се гордее. Включването ѝ в индикативната листа на ЮНЕСКО е още един щрих към приноса на страната ни и конкретно на Пловдив, един от най-старите градове на континента, в опазването на културното наследство“, каза министърът на културата Боил Банов. По думите му базиликата е сред най-впечатляващите паметниците по българските земи от Римската епоха. По тази причина министерството подкрепи инициативата на Община Пловдив и Фондация „Америка за България“ за включването ѝ в Списъка на световното културно и природно наследство на ЮНЕСКО.\r\n„Благодарим за съдействието и подкрепата в изпълнението на Конвенцията за опазване на световното културно и природно наследство“, пише директорът на Центъра за световното наследство Мехтилд Рослер.\r\n„За Фондация „Америка за България“ е привилегия да подкрепи връщането към живот на  Епископската базилика и мозаечните шедьоври на Филипопол, защото вярваме, че са важна част, не само от българското, но и от световното културно наследство“, каза президентът на Фондацията Нанси Шилър.\r\nКметът на Пловдив Иван Тотев подчерта, че новината е важна не само за Пловдив, но и за България.\r\n„Включването на Базиликата става факт по време на първото председателство на България на Съвета на Европейския съюз и Европейската година на културното наследство и така доказва, че обединяващи за Европа са културата, образованието и общите ни ценности“, каза българският посланик във Франция, Ангел Чолаков.", "date": "2018.04.03", "title": "Пловдив: Епископската базилика и римското мозаечно наследство на Филипопол са включени в Индикативния списък на ЮНЕСКО"}
{"url": "http://www.focus-news.net/news/2018/04/03/2507152/adelina-stefanova-hram-vavedenie-bogorodichno-blagoevgrad-strastni-vtornik-e-den-v-koyto-tryabva-da-prodalzhim-pochistvaneto-na-doma-no-i-spazvaneto-na-strog-fizicheski-i-duhoven-post.html", "text": "В дните от понеделник до сряда на Страстната седмица трябва да почистим дома си, но и да спазваме строг физически и духовен пост. Това каза за Радио „Фокус” – Пирин Аделина Стефанова, уредник в благоевградския храм „Въведение Богородично“. По думите ѝ в този период е изключително важно да се ограничим не само в храната, която ядем, но и в това, какво мислим и говорим, къде ходим и какво правим. „На Велики четвъртък пък се извършва „Велики маслосвет”. На този ден ритуалът се прави на всички семейства, които са пожелали. Великия маслосвет през останалата част от годината се прави само на крайно нуждаещи се и тежко болни хора. „Приканвам всички на Велики четвъртък да уважат този маслосвет”, добави Стефанова. Тя добави, че на Разпети петък се изважда Плащеницата, като през целия ден се извиват опашки от хора пред храмовете, за да минат под нея, като се надяват, че така ще излекуват физически или душевен недъг, защото плащеницата има лечебна сила и се изкарва един единствен път през годината. „От сутринта под монотонния звън на камбаните хората донасят цветя, минават под плащеницата, след което си взимат по едно цвете от нея”, добави Стефанова. Църковният уредник заяви, че в събота започва подготовката за Възкресение Христово, като в полунощ се извършва литийно шествие, а всички вярващи се поздравяват с думите „Христос Воскресе – Войстина Воскресе”.\r\nЛивия НИНОВА", "date": "2018.04.03", "title": "Аделина Стефанова, храм „Въведение Богородично“ – Благоевград: Страстни вторник е ден, в който трябва да продължим почистването на дома, но и спазването на строг физически и духовен пост"}
{"url": "http://www.focus-news.net/news/2018/04/03/2507155/sport-mariya-sharapova-ima-nov-trenyor.html", "text": "Мария Шарапова ще работи с нов треньор – шведския специалист Томас Хогстед, става ясно от съобщение в официалния профил в „Туитър“ на Руската федерация по тенис. \r\nБившата номер едно в световната ранглиста работи с Хогстед в периода 2011-2013 година и под негово ръководство рускинята спечели за първи път турнира „Ролан Гарос“. \r\nДоскоро Шарапова работеше с холандеца Свен Грьоневелд.", "date": "2018.04.03", "title": "Спорт: Мария Шарапова има нов треньор"}
{"url": "http://www.focus-news.net/news/2018/04/03/2507161/kyustendil-zapochna-podavaneto-na-zayavleniya-za-zapisvane-v-parvi-klas-v-uchilishtata-na-teritoriyata-na-obshtinata.html", "text": "Започна подаването на заявления за записване в първи клас в училищата на територията на общината. Това съобщиха за Радио „Фокус” – Кюстендил от Дирекция „Култура, образование, младежки дейности и спорт” към Община Кюстендил. Подаването на заявления е съгласно утвърдения график на дейностите по приемане на ученици в първи клас за новата учебна 2018/2019 година. Подаването на заявления за записване с приложените документи продължава до 31 май, включително. На 4 юни ще бъдат обявени списъците с класираните ученици. Записването на учениците ще бъде между 5 и 7 юни, а на 8 юни в учебните заведения ще бъдат обявени останалите свободни места. Графикът включва и попълване на свободните места за прием в първи клас. Класирането на учениците ще се извърши съгласно новоприета общинска наредба, с която са въведени единни критерии.\r\nВенцеслав ИЛЧЕВ", "date": "2018.04.03", "title": "Кюстендил: Започна подаването на заявления за записване в първи клас в училищата на територията на общината"}
{"url": "http://www.focus-news.net/news/2018/04/03/2507126/faz-karles-puchdemon-obzhalva-pred-varhovniya-sad-na-ispaniya-obvineniyata-v-organiziraneto-na-bunt.html", "text": "Задържаният в Германия бивш председател на Женералитета на Каталуния Карлес Пучдемон предяви възражение пред Върховния съд на Испания срещу обвиненията в организиране в бунт, пише националният ежедневник Die Frankfurter Allgemeine Zeitung.\r\nВ деня на едностранното обявяване на независимост на Каталуния не се е стигнало до насилие – условие, което трябва да бъде налице, за да имат основание твърденията за организиране на бунт.\r\nКаталунският съд настоя също така да бъдат отхвърлени обвиненията срещу него за присвояване на публични средства. \r\nTази седмица ще стане известно решението на съда в провинция Шлезвиг-Холщайн за възможното екстрадиране от Германия на бившия лидер на Каталуния. Пучдемон прекара Великденските празници в затвора. Още след арестуването му главният прокурор в Ноймюнстер заяви, че няма да разгледа молбата за екстрадицията му преди Великден, така че решение по случая ще се очаква след празника, който западните християни отбелязаха тази година на 1 април. \r\nПучдемон бе арестуван в неделя, 25 март, на магистрала в Германия. Бившият каталунски лидер пътуваше от Финландия към Белгия, но бе задържан от германската полиция на основание международна заповед за арест, издадена от Испания.Тереза Герова", "date": "2018.04.03", "title": "FAZ: Карлес Пучдемон обжалва пред Върховния съд на Испания обвиненията в организирането на бунт"}
{"url": "http://www.focus-news.net/news/2018/04/03/2507160/plovdiv-na-11-april-shte-bade-izvarshen-avarien-remont-na-prelez-v-rayona-na-gara-botev-i-shoseen-pat--641-mezhdu-selishtata-grad-kalofer-i-grad-banya.html", "text": "На 11 април ще бъде извършен авариен ремонт на прелез в района на гара Ботев и шосеен път № ІІІ-641 между селищата град Калофер и град Баня. Това съобщиха от пресцентъра на Община Карлово. От 08.00 часа до 17.00 часа на 11 април 2018 година ще бъде извършен авариен ремонт на еластичната прелезна настилка тип STRAIL и железния път в обсега на железопътен прелез на жп км 155+394 в района на гара Ботев, и шосеен път № ІІІ-641 между селищата град Калофер и град Баня.\r\nРемонтните работи на железния път и прелезната настилка ще се извършат при пълно прекъсване на автомобилното движение, по път ІІІ-641 /Васил Левски – Марино поле/. Движението на Пътни превозни средства ще се осъществява по обходен маршрут:\r\n- в посока Калофер – Пловдив по път І-6 – гр. Калофер – с. Васил Левски – гр. Карлово – включва се в път ІІ-64 за гр. Баня и гр. Пловдив.\r\n- в осока Пловдив – Калофер по път ІІ-64 от гр. Пловдив и гр. Баня – гр. Карлово – включва се в І-6 с. Васил Левски – Калофер.\r\nМястото ще бъде сигнализирано съгласно Наредба №3 от 16 август 2010 г. за временна организация и безопасността на движението при извършване на строителни и монтажни работи по пътищата и улиците по одобрен Проект за Временна организация и безопасността на движението.", "date": "2018.04.03", "title": "Пловдив: На 11 април ще бъде извършен авариен ремонт на прелез в района на гара Ботев и шосеен път ІІІ-641 между селищата град Калофер и град Баня"}
{"url": "http://www.focus-news.net/news/2018/04/03/2507159/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.04.03", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/04/03/2507162/ekathimerini-gratskata-armiya-shte-poluchi-edin-miliard-evro-za-nadgrazhdane-na-otbranitelnite-sposobnosti.html", "text": "Гръцката армия ще получи един милиард евро по програма за надграждане на отбранителните способности. Решението е взето в рамките на заседание на парламентарната комисия и в отговор на непосредствените нужди на сухопътните, военноморските и военновъздушните сили на страната, съобщава електронното издание Ekathimerini.  \r\nВ дискусиите, проведени в понеделник, са участвали министърът на отбраната Панос Каменос, началникът на Генералния щаб на Гръцките въоръжени сили адмирал Евангелос Апостолакис и ръководителите на Генералното военно командване, на Генералния щаб на ВВС и на ВМС. \r\nСред важните приоритети на ВВС на Гърция е модернизацията в САЩ на 85 от изтребителите F-16. Правителството се опитва да финализира сделката до 30 април, така че разходите да не надвишават тавана от 1,1 милиарда евро, определен от правителството. Друг основен приоритет на ВВС е поддържането на флота от френските „Мираж“.\r\nПриоритетите на ВМС включват, наред с другото, незабавното обновяване на флотата от фрегати.\r\nУсилията за надграждане на отбранителните способности на армията се предприемат на фона на засиленото напрежение с Турция през последните седмици. Влошаването на гръцко-турските отношения и втвърдяването на позицията на Атина се очаква да доминират на заседанието на кабинета във вторник, председателствано от премиера Алексис Ципрас.\r\nВ неделя от пресслужбата на управляващите в Атина описаха турския президент Реджеп Тайип Ердоган като „султан\", който „прави обещания от името на съдебната система на страната\", за разлика от Гърция, която има премиер, който зачита върховенството на закона.\r\nВ изявленията си по-рано от неделя Ердоган свърза съдбата на двамата гръцки войници, задържани в Турция с осмината  военнослужещи на Анкара, избягали в Гърция през 2016 г. след опита за преврат. Той също така разкритикува Ципрас заради неспазеното му обещание да екстрадира турските военнослужещите.\r\nГоворителят на правителството Димитрис Цанакопулос заяви в понеделник, че Турция използва двамата гръцки войници за политически цели. Фактът, че те са държани в Одрин повече от месец „започва да надхвърля границите\"..Тереза Герова", "date": "2018.04.03", "title": "Ekathimerini: Гръцката армия ще получи един милиард евро за надграждане на отбранителните способности"}
{"url": "http://www.focus-news.net/news/2018/04/03/2507165/burgas-obshtinata-otnovo-predlaga-na-abiturientite-optsiyata-na-bal-s-avtobus.html", "text": "Общината отново предлага на абитуриентите опцията „На бал с автобус“. Това съобщиха от пресцентъра на Община Бургас. Наближава времето на абитуриентските балове. Бургаските младежи, на които им предстои да прекрачат прага на зрелостта, вече избират кавалер, дама, облекло, прическа и превоз за специалната вечер. Да, престижно е да те отведат до хотела или ресторанта с луксозен автомобил. Но по-весело е да пътуваш със своите приятели. Нека всички абитуриенти, които осъзнават, че след тази нощ нищо няма да е вече съвсем като преди и искат да изживеят всички моменти в нея ЗАЕДНО, да знаят, че и тази година Община Бургас предлага опцията \"На бал с автобус\".\r\n\"Ако сте задружен клас и искате да ви осигурим такъв безплатен превоз до к. к. Слънчев бряг, където се провеждат най-много балове, обадете се на Николай Станков - старши експерт в Дирекция \"Образование и демографски въпроси\", тел. 0885 98 55 96. На този номер можете да заявите предварително датата, мястото и броя желаещи ученици\", уточняват от Общината.\r\nПредлагането на тази услуга е част от ежегодната кампания на Община Бургас за безопасност по време на абитуриентските балове. Другите превантивни мерки, които ще се предприемат, са провеждането на серия от срещи през втората половина на април за координиране действията на всички отговорни институции. На заседанията ще се уточнят датите, сборните пунктове, маршрутите и начина на придвижване.", "date": "2018.04.03", "title": "Бургас: Общината отново предлага на абитуриентите опцията „На бал с автобус“"}
{"url": "http://www.focus-news.net/news/2018/04/03/2507164/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Задържаният в Германия бивш председател на Женералитета на Каталуния Карлес Пучдемон предяви възражение пред Върховния съд на Испания срещу обвиненията в организиране в бунт, пише националният ежедневник Die Frankfurter Allgemeine Zeitung.\r\nВ деня на едностранното обявяване на независимост на Каталуния не се е стигнало до насилие – условие, което трябва да бъде налице, за да имат основание твърденията за организиране на бунт.\r\nКаталунският съд настоя също така да бъдат отхвърлени обвиненията срещу него за присвояване на публични средства. \r\nTази седмица ще стане известно решението на съда в провинция Шлезвиг-Холщайн за възможното екстрадиране от Германия на бившия лидер на Каталуния. Пучдемон прекара Великденските празници в затвора. Още след арестуването му главният прокурор в Ноймюнстер заяви, че няма да разгледа молбата за екстрадицията му преди Великден, така че решение по случая ще се очаква след празника, който западните християни отбелязаха тази година на 1 април. \r\nПучдемон бе арестуван в неделя, 25 март, на магистрала в Германия. Бившият каталунски лидер пътуваше от Финландия към Белгия, но бе задържан от германската полиция на основание международна заповед за арест, издадена от Испания.\r\n*** Баската организация ETA търси международна подкрепа преди обявяването на окончателното си разпускане в края на май или началото на юни, разкриват източници от радикалната левица в северния испански регион, съобщава националният ежедневник El Pais.\r\nГрупировката, която водеше десетилетна кампания за независимост от Испания, която костваше живота на 829 души, е делегирала тази задача на т.нар. международна контактна група (GIC), координирана от адвоката от Южна Африка Браян Курин, и в която участват бившият генерален секретар на Интерпол Реймънд Кендъл и израелският професор Алберто Спекторовски.\r\nСъщата група участва и в подготовката на декларацията, изготвена преди окончателното прекратяване на съществуването ЕТА през октомври 2011 г.\r\nСпоред изданието правителството и баските партии са уверени, че формалното прекратяване на ЕТА би могло да улесни напредъка по ключовото искане за прехвърляне на затворници от ЕТА в затвори, които са по-близко разположени до Страната на баските. Политиката на Мадрид е различна – централното правителство се стреми да ги разпредели в затвори из цялата територия на страната.\r\nПо отношение на лицата, задържани от ETA, 92% от 230-те затворени в Испания - има още 57 във Франция - нямат право на каквито и да било пенсионни обезщетения. Само 8% попадат в т.нар. втори клас, който им дава право да напускат затвора за срок от 18 дни в годината. Приблизително половината затворници от т.нар. първи клас поискаха през последните месеци да бъдат преместени в категория втори клас, но властите отхвърлиха искането им с аргумента, че ЕТА все още не е напълно разпусната.\r\n***На 81-годишна възраст почина Уини Мандела, бившата  съпруга на Нелсън Мандела, в дома си в Совето,  Йоханесбург след продължително боледуване пише британският вестник The independent  във водеща статия.\r\nГоворителят на семейството заявява, че тя е починала заобиколена от семейството и хората, които обича,\r\n„Нейният активизъм и съпротивата  срещу апартейда я изпращаха в затвора многократно и интернирането и в малкия град Брандфорд“, заявява той. „Тя запази спомена за съпруга си, докато той беше в затвора на остров Робен и стана едно от най-разпознаваемите лица на борбата за справедливост. Тя посвети по-голямата част от живота си на каузата на хората и за това беше известна като Майката на нацията“, продължава той.\r\nПреди брака си с Нелсън Мандела е имала друг съпруг, от който има четири деца.\r\nПет години след като се омъжва за Нелсън Мандела, той бива осъден на доживотен затвор.\r\nТя бива интернирана в Брандфорд, откъдето и е разрешено да ходи само до затвора да посещава съпруга си. След като Нелсън Мандела е освободен двамата се снимат хванати под ръка – една от най-известните снимки на миналия век. \r\nСамо година след това обаче Уини Мандела  е обвинена за отвличане и нападение на тийнейджъра Стомпи Сейпей. През 1996 тя се развежда със съпруга си. През 1998  бива обвинена за нарушаване на човешките права. През 2003 година следва ново обвинение в кражби и измама.\r\n*** Гръцката армия ще получи един милиард евро по програма за надграждане на отбранителните способности. Решението е взето в рамките на заседание на парламентарната комисия и в отговор на непосредствените нужди на сухопътните, военноморските и военновъздушните сили на страната, съобщава електронното издание Ekathimerini.  \r\nВ дискусиите, проведени в понеделник, са участвали министърът на отбраната Панос Каменос, началникът на Генералния щаб на Гръцките въоръжени сили адмирал Евангелос Апостолакис и ръководителите на Генералното военно командване, на Генералния щаб на ВВС и на ВМС. \r\nСред важните приоритети на ВВС на Гърция е модернизацията в САЩ на 85 от изтребителите F-16. Правителството се опитва да финализира сделката до 30 април, така че разходите да не надвишават тавана от 1,1 милиарда евро, определен от правителството. Друг основен приоритет на ВВС е поддържането на флота от френските „Мираж“.\r\nПриоритетите на ВМС включват, наред с другото, незабавното обновяване на флотата от фрегати.\r\nУсилията за надграждане на отбранителните способности на армията се предприемат на фона на засиленото напрежение с Турция през последните седмици. Влошаването на гръцко-турските отношения и втвърдяването на позицията на Атина се очаква да доминират на заседанието на кабинета във вторник, председателствано от премиера Алексис Ципрас.\r\nВ неделя от пресслужбата на управляващите в Атина описаха турския президент Реджеп Тайип Ердоган като „султан\", който „прави обещания от името на съдебната система на страната\", за разлика от Гърция, която има премиер, който зачита върховенството на закона.\r\nВ изявленията си по-рано от неделя Ердоган свърза съдбата на двамата гръцки войници, задържани в Турция с осмината  военнослужещи на Анкара, избягали в Гърция през 2016 г. след опита за преврат. Той също така разкритикува Ципрас заради неспазеното му обещание да екстрадира турските военнослужещите.\r\nГоворителят на правителството Димитрис Цанакопулос заяви в понеделник, че Турция използва двамата гръцки войници за политически цели. Фактът, че те са държани в Одрин повече от месец „започва да надхвърля границите\".\r\n***", "date": "2018.04.03", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/04/03/2507163/veliko-tarnovo-v-grada-shte-se-provede-regionalen-seminar-za-obuchenie-na-zemedelski-stopani.html", "text": "Регионален семинар за обучение на земеделски стопани започва в града. Темите на събитието ще са „Представяне на условията за кандидатстване по подмярка 6.1 от ПРСР 2014 – 2020 г. за приема на проектни предложения през 2018 г.“ и „Възможности за подпомагане на младите фермери от НССЗ чрез подмярка 2.1. „Консултантски услуги за земеделски и горски стопани“ от ПРСР 2014 – 2020 г.“ Това съобщиха от пресцентъра на Областния информационен център във Велико Търново. Срещата ще започне в 10.30 часа и ще продължи до 13.00 часа. Тя ще се проведе в залата на Областна дирекция на Държавен фонд “Земеделие“ – Разплащателна агенция (бул. „Никола Габровски“ № 71).", "date": "2018.04.03", "title": "Велико Търново: В града ще се проведе регионален семинар за обучение на земеделски стопани"}
{"url": "http://www.focus-news.net/news/2018/04/03/2507166/pazardzhik-v-belovo-shte-se-provede-velikdensko-atelie-za-boyadisvane-na-yaytsa-po-velingradska-vosachna-tehnika.html", "text": "Великденско ателие по велинградска восъчна техника организират Музейна сбирка „Атанас Хрисчев“ в Белово и НЧ „Св. св. Кирил и Методий“ в града. Това съобщи за Радио „Фокус“ – Пазарджик Севдалина Попова, старши експерт „Музейно дело“ в Община Белово. Тя обясни, че от 10.30 часа в Ритуалната зала на читалището се открива великденското ателие за боядисване на яйца с великденска восъчна техника. За нея се използва специална писалка. Върху яйцето се рисува нещо с восък и след това то се потапя в боя. Там където е имало восък яйцето остава бяло, а останалата част е оцветена. Майсторството при изписването на яйца по този начин е в оформянето на сложни плетеници от красиви растителни и други орнаменти, които правят яйцето своеобразно произведение на изкуството.\r\nВаня НИКОЛОВА", "date": "2018.04.03", "title": "Пазарджик: В Белово ще се проведе великденско ателие за боядисване на яйца по велинградска восъчна техника"}
{"url": "http://www.focus-news.net/news/2018/04/03/2507167/plovdiv-zhitelite-na-shest-sela-ot-oblastta-sa-bez-voda-zaradi-avarii.html", "text": "Жителите на шест села в Пловдивска област са без вода. Това съобщиха от водосабдителното дружество, обслужващо областта. Без вода заради аварии в рамките на деня са домакинствата в селата Боянци и Червен, в района на Асеновград, както и Слатина и Отец Паисиево. Нарушено е водоподаването в село Първенец заради подмяна на водопроводни отклонения. Липса на електрозахранване е причината да няма вода и в село Граф Игнатиево. Водоподаването ще бъде възстановено в 16.30 часа. Авария затруднява водоподаването и на 4-та Секция в град Съединение. С нарушено водоподаване са и живущите на улица „Стою Шишков“ в Асеновград.\r\nЕкипите на водоснабдителното дружество работят и по отстраняването на аварии на територията на град Пловдив. Без вода са домакинствата на улиците „Иларион Макариополски“ №15 и „Петьофи“ №15.\r\nВесела КРЪСТЕВА", "date": "2018.04.03", "title": "Пловдив: Жителите на шест села от областта са без вода заради аварии"}
{"url": "http://www.focus-news.net/news/2018/04/03/2507168/milena-brankova-okrazhen-sad-montana-bivshiyat-kmet-na-vidin-rumen-vidov-poluchi-6-godishna-prisada-za-dlazhnostno-prisvoyavane-v-osobeno-golemi-razmeri.html", "text": "Окръжен съд - Монтана се произнесе по делото срещу бившия кмет на Видин Румен Видов след отвод на Видинския окръжен съд. Това каза за Радио „Фокус“ - Видин Милена Бранкова, председател на Окръжен съд – Монтана. Тя посочи, че обвинението е за длъжностно присвояване в особено големи размери, представляващо тежък случай, улеснен от престъпление по служба.   „Обвинението е сложно като правна конструкция. Румен Видов е обвинен в това, че по времето, когато е бил кмет, не е изпълнил задълженията си по тогава действащия Закон за общинските бюджети и Закона за финансов контрол като не е извършил годишна инвентаризация на задълженията на Община Видин, за да установи какво има да взема и какво има да плаща. Обвинява се и за това, че не е организирал изпълнението на  бюджета, както са му задълженията по Закона за местната администрация и местното самоуправление“, каза Милена Бранкова. Тя посочи, че бившият видински кмет е сключил договори с три охранителни фирми, собственик на които е едно лице, което почива в хода на делото. „По силата на тези спогодби фирмите на това лице са се сдобили с изпълнителен лист по облекчената процедура без да са установени точно вземанията им. Тези фирми са охранявали обекти във Видин, но за голяма част от договорите не е имало екземпляр в Общината. Имало е случаи, в които е плащано без да има охрана“, каза председателят на Окръжен съд - Монтана. Тя посочи, че в резултат са преведени над 4.8 млн. лв.  към тези фирми. Сумата е огромна и по силата на нашето законодателство представлява длъжностно присвояване в особено големи размери. „За това престъпление законът предвижда от 10 до 20 години, но поради давност присъдата е намалена на шест години. Това е изискване на ЕС, когато се забави дело и то не по вина на самия извършител“, обясни Милена Бранкова. Присъдата е на първа инстанция, може да бъде обжалвана пред Софийския Апелативен съд, а впоследствие и пред Върховния съд. Присъдата е произнеса в петък, на 30 март.\r\nАнна ЛОЗАНОВА", "date": "2018.04.03", "title": "Милена Бранкова, Окръжен съд – Монтана: Бившият кмет на Видин Румен Видов получи 6-годишна присъда за длъжностно присвояване в особено големи размери"}
{"url": "http://www.focus-news.net/news/2018/04/03/2507171/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Ако спецчастите и Косовските сили за сигурност се опитат да установят пълен контрол над северната част на страната, сръбската армия ще бъде в състояние без никакви проблеми да отговори на нападението и да постави провинцията (бившата Косово и Метохия) под пълен контрол. Това твърдят експерти по отбраната и сигурността, цитирани от белградското електронно издание Srbija Danas.\r\nСпоред тях албанските войски в Косово, около 6000 – няма да окажат съществена подкрепа на косоварите, тъй като самата албанска армия е технически по-слаба и по-зле обучена от тази на Сърбия.  Съответните данни са публикувани на итнернет сайта globalfirepower.com, който сравнява военните способности на отделните страни. По отношение на Сърбия и Албания се отчита, че военните на Белград разполагат с повече войници, повече самолети, повече танкове и повече хеликоптери. \r\nЕдинственият проблем за Сърбия, добавят военни експерти, би било присъединяването на НАТО към евентуален въоръжен конфликт, тъй като Албания е член на Алианса. \r\nСпоред бившия подполковник от някогашното югославско контраразузнаване (КОС) Любан Каран в случай на въоръжено нападение на косовските сили в северната част на страната ще бъде предизвикан ограничен отговор на сръбската армия.\r\n„Дори такава реакция може напълно да неутрализира атаката и да изхвърли противниците от тази област, независимо от факта, че те със сигурност ще бъдат подпомагани от Албания. Нашата армия има достатъчно огнева мощ и маневреност, за да го направи. Само ако НАТО, член на което е Албания, се включи пряко в конфликта, ще трябва да се използва цялата сръбска армия“, коментира Каран. \r\nЕкспертът по сигурността Милан Петрич смята, че косовските спецчасти са полицейска институция с малък опит.\r\n„Както видяхме от последните събития в Косово, те са аматьори“, изрази увереност Петрич, като допълни, че членовете на спецчастите на най-младата държава на Балканите са се придвижвали с „цивилен“ автомобил, който не е бил достатъчно обезпечен. „От друга страна, имате сръбска полиция и военни служби, които за съжаление имат твърде много опит“, заключи експертът.\r\n*** Гръцката армия ще получи един милиард евро по програма за надграждане на отбранителните способности. Решението е взето в рамките на заседание на парламентарната комисия и в отговор на непосредствените нужди на сухопътните, военноморските и военновъздушните сили на страната, съобщава електронното издание Ekathimerini.  \r\nВ дискусиите, проведени в понеделник, са участвали министърът на отбраната Панос Каменос, началникът на Генералния щаб на Гръцките въоръжени сили адмирал Евангелос Апостолакис и ръководителите на Генералното военно командване, на Генералния щаб на ВВС и на ВМС. \r\nСред важните приоритети на ВВС на Гърция е модернизацията в САЩ на 85 от изтребителите F-16. Правителството се опитва да финализира сделката до 30 април, така че разходите да не надвишават тавана от 1,1 милиарда евро, определен от правителството. Друг основен приоритет на ВВС е поддържането на флота от френските „Мираж“.\r\nПриоритетите на ВМС включват, наред с другото, незабавното обновяване на флотата от фрегати.\r\nУсилията за надграждане на отбранителните способности на армията се предприемат на фона на засиленото напрежение с Турция през последните седмици. Влошаването на гръцко-турските отношения и втвърдяването на позицията на Атина се очаква да доминират на заседанието на кабинета във вторник, председателствано от премиера Алексис Ципрас.\r\nВ неделя от пресслужбата на управляващите в Атина описаха турския президент Реджеп Тайип Ердоган като „султан\", който „прави обещания от името на съдебната система на страната\", за разлика от Гърция, която има премиер, който зачита върховенството на закона.\r\nВ изявленията си по-рано от неделя Ердоган свърза съдбата на двамата гръцки войници, задържани в Турция с осмината  военнослужещи на Анкара, избягали в Гърция през 2016 г. след опита за преврат. Той също така разкритикува Ципрас заради неспазеното му обещание да екстрадира турските военнослужещите.\r\nГоворителят на правителството Димитрис Цанакопулос заяви в понеделник, че Турция използва двамата гръцки войници за политически цели. Фактът, че те са държани в Одрин повече от месец „започва да надхвърля границите\".\r\n*** Министърът на външните работи на Сърбия Ивица Дачич определи ареста на ръководителя на Службата за Косово и Метохия Марко Джурич в Косово като „автогол на Прищина“, отбелязва скопското електронно издание МКД.\r\nСпоред първия дипломат на Белград събитието е показало на международната общност, че „не всичко е така, както Прищина обещава и говори\".\r\n„Те нямат политика и не знам за какво още може да излъжат. Арестът очевидно е бил подготвен, а доколкото аз съм запознат с документацията, никъде не е посочено, че Марко Джурич би получил разрешение за влизане, ако ставаше дума за някой друг ден\", поясни Дачич в отговор на репортерски въпрос защо посещението на Джурич в Косово не е било отложено с един ден, защото според медиите забраната за влизането му в страната е била в сила за срок от 72 часа.\r\nДачич подчерта, че Джурич е спазил процедурата и допълни, че той и политиците в Прищина преговарят на всеки две седмици, но с този инцидент преговорите са отложени.\r\n„В Сърбия идват различни политици и не забраняваме на никого да дойде в нашата страна. Джурич не отиде в Косово, за да вдигне въстание, а за да води диалог“, увери сръбският външен министър. \r\n„Това, че Испания, Румъния и Република Кипър са близо до решение да не присъстват на основната дискусия на срещата на върха ЕС-Западни Балкани на 17 май в София, за нас е голяма подкрепа, показва, че ЕС не може да установи единна позиция и че не може да изиска от нас да признаем Косово\", допълни още Дачич.\r\n„И когато някой говори за правно обвързващ договор - той може да съдържа всичко, но не и изрично искане за признаване независимост на Косово, ако Сърбия не го иска, а Сърбия не иска и никога няма да го иска\", категоричен бе първият дипломат на Белград.\r\n***Предстои среща между президента на Турция Реджеп Тайип Ердоган и президента на Русия Владимир Путин За програмата на срещата говори съветникът на президента на Русия Владимир Путин Юрий Ушаков в понеделник, цитиран от турския ежедневник Daily Sabah.\r\nИзграждането на газопровода \"Турски поток\" върви по план. Той ще се състои от две тръби, като едната ще доставя газ за Турция, а другата е планирано да транзитира синьо гориво за Европа.\r\nДвете тръби трябва да бъдат завършени и пуснати в употреба до 30 декември 2019\r\nНа днешната среща между турския президент Реджеп Тайип Ердоган и руския президент Владимир Путин  ще се дискутират  газопровода и строежа на турската АЕЦ „Аккую“ и ще се подпишат споразумения за руски инвестиции в Турция.\r\nСпециално ще се обсъди сътрудничеството във военната сфера при доставката и изграждането на руските зенитно-ракетни комплекси С-400, като Ушаков посочва, че ще се търси решение те да бъдат доставени възможно най-бързо.\r\n***", "date": "2018.04.03", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/04/03/2507176/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за обновената сграда на пожарната и полицията в Пещера, която беше официално открита в присъствието на министъра на вътрешните работи Валентин Радев и зам.-министъра на регионалното развитие и благоустройството Деница Николова. В началото на пролетта започна и обновяването на зелените площи в община Пещера. Какви растителни и дървесни видове ще бъдат засадени през тази година и на кои места ще коментираме с Иван Спиров, управител на ОП „Чистота и поддържане на пътната инфраструктура“ в Общината. Четири детски градини в Пещера проведоха кулинарно състезание, в което обогатиха културата си на хранене и познанията за полезните храни. Повече за инициативата ще ни разкаже Верка Климентова, директор на детска градина „Иглика“ в Пещера. Телефоните за връзка със студиото са 0885 606692 и 034 420020.", "date": "2018.04.03", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/04/03/2507175/kyustendil-zhena-darzhala-devet-dozi-heroin-e-predadena-na-sad.html", "text": "Районна прокуратура - Кюстендил е внесла обвинителен акт по водено бързо производство срещу Е. Керанова за държане на девет дози хероин. Това съобщиха от пресцентъра на Апелативна прокуратура- София. В ОДМВР-Кюстендил е получен сигнал, че Е. Керанова незаконно държи наркотични вещества. На 15 март жената е спряна за проверка на ул. „Ропотамо“, в кв. „Изток“. По време на извършен личен обиск, у нея били намерени девет прозрачни целофанови пликчета с кафеникаво прахообразно вещество. В хода на разследването по делото е била извършена физикохимична експертиза, която установила, че по морфологични белези и химичен състав то представлява хероин, с различно съдържание на активен наркотично действащ компонент диацетилморфин. Предстои да започне съдебен процес срещу обвиняемата.", "date": "2018.04.03", "title": "Кюстендил: Жена, държала девет дози хероин, е предадена на съд"}
{"url": "http://www.focus-news.net/news/2018/04/03/2507173/mezhdunarodnata-boksova-federatsiya-nasrochi-mach-mezhdu-kubrat-pulev-i-dilian-uayt.html", "text": "Международната боксова федерация (IBF) изненадващо насрочи мач между Кубрат Пулев и британеца Дилиън Уайт. \r\nДо този момент бе известно, че Кубрат Пулев трябва да се бие с американеца Доминик Бризийл в мач, който да определи задължителния претендент за пояса на IBF на Антъни Джошуа. Кубрат Пулев вече бе официален претендент за поясите на Джошуа преди половин година, но получи контузия и срещата между двамата в Кардиф пропадна.", "date": "2018.04.03", "title": "Международната боксова федерация насрочи мач между Кубрат Пулев и Дилиън Уайт"}
{"url": "http://www.focus-news.net/news/2018/04/03/2507170/kyustendil-okrazhnata-prokuratura-vnese-iskane-za-zadarzhane-pod-strazha-na-obvinyaemiya-za-ubiystvoto-v-selo-kosovo.html", "text": "Под наблюдението на Окръжна прокуратура – Кюстендил е започнало досъдебно производство за умишлено убийство, извършено на 31 март 2018 г. в село Косово, община Трекляно. Това съобщиха от пресцентъра на Апелативна прокуратура - София. В качеството на обвиняем е бил привлечен Н. Найденов (на 63 години). Убитата е съпруга на обвиняемия, като двамата са били във влошени отношения от дълги години. Към настоящия момент по делото са събрани многобройни убедителни доказателства за авторството на престъпното деяние, извършено с особена жестокост. Сред тях са протоколи за обиск, претърсване и изземване, експертни справки, показания на свидетели, обяснения на обвиняемия. \r\nЗа това престъпление законът предвижда наказание „лишаване от свобода” за срок от петнадесет до двадесет години, доживотен затвор или доживотен затвор без замяна. \r\nС постановление на прокурор в Окръжна прокуратура – Кюстендил Найденов е бил задържан за срок до 72 часа. Днес предстои съдът да разгледа искането на държавното обвинение за вземане на мярка за неотклонение „задържане под стража“ спрямо обвиняемия.", "date": "2018.04.03", "title": "Кюстендил: Окръжната прокуратура внесе искане за „задържане под стража“ на обвиняемия за убийството в село Косово"}
{"url": "http://www.focus-news.net/news/2018/04/03/2507177/vidin-49-godishna-zhena-e-s-opasnost-za-zhivota-sled-kato-e-blasnata-ot-lek-avtomobil-na-peshehodna-pateka.html", "text": "49- годишна жена е с опасност за живота след като е блъсната от лек автомобил на пешеходна пътека. Това съобщиха от ОДМВР- Видин. Сигналът за инцидента е получен на 2 април в 7.20 часа. Пътнотранспортното произшествие е станало на кръстовището между улиците „Христо Ботев” и „Широка”. Лекият автомобил, блъснал пешеходката, е управляван от 34-годишна жена от Видин, която не е пропуснала пострадалата да премине на пешеходна пътека, при маневра „завой на ляво”. Пострадалата е настанена във видинската болница в тежко състояние, с опасност за живота. По–късно е транспортирана за лечение в столицата. Пробата за алкохол на шофьорката е отрицателна. Работата по случая продължава, образувано е досъдебно производство.\r\nВиктория КРЪСТЕВА", "date": "2018.04.03", "title": "Видин: 49- годишна жена е с опасност за живота след като е блъсната от лек автомобил на пешеходна пътека"}
{"url": "http://www.focus-news.net/news/2018/04/03/2507178/tsvetan-tsvetanov-gerb-komisiyata-po-dosietata-mozhe-da-prerasne-v-institut-za-natsionalna-pamet.html", "text": "Благодарение на дебата, който ще проведем днес, ще да очертаем бъдещето на Комисията по досиетата и може би трябва да обявим някакъв срок и време, в което Комисията да прерасне в Институт за национална памет. Това заяви Цветан Цветанов – председател на ПГ на ГЕРБ и председател на парламентарната Комисия по вътрешна сигурност и обществен ред, който откри кръгла маса на тема „Комисия по досиетата – настояще и бъдеще”, предаде репортер на Агенция „Фокус”. „За голямо съжаление, след всички тези години, ниe днес отново говорим за досиета. Отново говорим за миналото. Когато започнахме демократичните промени в България, ние просто искахме да се доближим до стандартите и до модела, който реализираха нашите приятели от Германия. За голямо съжаление, през всички тези години, много бяха посланията, но малко бяха действията за реалното предаване на досиетата, което определено води до въпроса – дали не бяха прочистени някои от тях? Дали това, което впоследствие беше предадено на Комисията по досиетата е всичко това, което е имало към 1989-90 година”, посочи Цветан Цветанов. Той припомни, че през годините е имало различни законодателни инициативи по темата. „Аз ще се спра на последната – 2006 година беше приет законът, който трябваше да бъде приведен в изпълнение, но за съжаление 3 години имаше пълно отсъствие на физическото предаване на тези досиета в Комисията”, коментира още Цветан Цветанов. „Срещали сме се с представители на демократичната общност и по-специално репресираните, които винаги са казвали, че истината трябва да излезе наяве с предаването на тези информационни масиви”, допълни още той.\r\nИван ЛАЗАРОВ", "date": "2018.04.03", "title": "Цветан Цветанов, ГЕРБ: Комисията по досиетата може да прерасне в Институт за национална памет"}
{"url": "http://www.focus-news.net/news/2018/04/03/2507172/blagoevgrad-novi-4-dka-kesteni-shte-badat-zaleseni-v-rayona-na-selo-brezhani-po-povod-sedmitsata-na-gorata.html", "text": "Нови 4 дка кестени ще бъдат залесени в района на село Брежани по повод Седмицата на гората. Това съобщиха за Радио „Фокус“ – Пирин от сдружение „Хора и традиции“ – Брежани. Събитието ще се проведе на 4 април в 10.30 със сборен пункт площада в село Брежани. Организатори са Югозападно държавно предприятие, Държавно горско стопанство – Симитли, сдружение „Хора и традиции“ и кметство Брежани. На събитието ще участва и кметът на Община Симитли Апостол Апостолов, кметът на Брежани Благой Стефанов, лесничеи, жители и гости на Симитли.\r\nЛивия НИНОВА", "date": "2018.04.03", "title": "Благоевград: Нови 4 дка кестени ще бъдат залесени в района на село Брежани по повод Седмицата на гората"}
{"url": "http://www.focus-news.net/news/2018/04/03/2507180/plovdiv-uchenitsi-ot-selskostopanskata-gimnaziya-v-grad-sadovo-shte-uchastvat-v-natsionalniya-etap-na-sastezanieto-mlad-fermer.html", "text": "Ученици от селскостопанската гимназия в град Садово ще участват в националния етап на състезанието „Млад фермер“, който ще се проведе в края на април в Свиленград. Това каза за Радио „Фокус“ – Пловдив Димитър Йорданов, директор на гимназията. Националният етап на състезанието „Млад фермер“ ще се проведе от 26 до 28 април. „Регионалният етап за Южна България на състезанието се проведе от 22 март до 24 март, на който отборът на Професионална селскостопанска гимназия се класира на първо място“, каза Димитър Йорданов. Той коментира, че учениците са участвали в три състезателни дисциплини, които са растениевъдство, животновъдство и механизация на селското стопанство. Според Йорданов в растениевъдството са били включени разпознаване на семена от 30 различни вида култури. В животновъдството са включени хигиена на млекодобива. 20 ученика са се включили в доенето на крави, а по механизация на селското стопанство са решавали тест за категория за транспортен трактор. „Вторият етап на състезанието се проведе на 23 март. Той беше по животновъдство, разпознаване на фуражи в сградата на селскостопанската гимназия“, каза Димитър Йорданов. Той каза още, че най-атрактивната състезателна дейност е била майсторско управление на трактор соло и с прикачено ремарке в механизация на селското стопанство. „Най-интересната за участниците състезателна дейност беше майсторско управление на трактор соло и с прикачено ремарке в механизация на селскотостопанство“, каза Димитър Йорданов. Той коментира, че състезателите са имали възможността да посетят Аграрния университет, където са се запознали с различните специалности, които се предлагат там.\r\nВесела КРЪСТЕВА", "date": "2018.04.03", "title": "Пловдив: Ученици от селскостопанската гимназия в град Садово ще участват в националния етап на състезанието „Млад фермер“"}
{"url": "http://www.focus-news.net/news/2018/04/03/2507181/pazardzhik-planirano-e-zalesyavane-s-hrastovidna-rastitelnost-i-zasazhdane-na-novi-tsvetni-vidove-v-zelenite-ploshti-na-obshtina-peshtera.html", "text": "Всички зелени площи на територията на община Пещера се поддържат и са в много добро състояние в началото на пролетта. Това каза за Радио „Фокус“ – Пазарджик Иван Спиров, управител на ОП „Чистота и поддържане на пътната инфраструктура“ в Общината. По думите му към момента тече проверка на поливната система в градския парк, като се очаква тя да влезе в експлоатация в началото на месец май. „Планирано е и залесяването с дръвчета и храстовидна растителност, както и подмяната на засадените теменужки и парички, турти и други пролетни цветя. В района на крепостта „Перистера“ също започва косене на избуялата растителност и освежаване на цветните градинки“, уточни Спиров. Той добави, че още през есента са оформени и короните на японските вишни по ул. „Михаил Такев“ в града. По инициатива на една от големите фармацевтични фирми в Пещера е засадена и ела в центъра на града.\r\nАлбена ЖИЛЕКОВА", "date": "2018.04.03", "title": "Пазарджик: Планирано е залесяване с храстовидна растителност и засаждане на нови цветни видове в зелените площи на община Пещера"}
{"url": "http://www.focus-news.net/news/2018/04/03/2507174/montana-nivoto-na-reka-dunav-kray-lom-se-e-ponizhilo-s-13-sm-prez-izminaloto-denonoshtie.html", "text": "Нивото на река Дунав край Лом се е понижило с 13 см през изминалото денонощие и водният стоеж е 750 см. Това съобщиха от Хидрометеорологичната станция край Ново село. Нивото на Дунав в началото на българския участък на реката при Ново село се е понижило с 10 см и водният стоеж е 674 см. Нивото на реката край Видин е 723 см, регистрираното е понижение от 11 см.  Нивото на реката край Оряхово е 627 см., там е регистрирано понижение за последното денонощие от 8 см. Температурата на водата край Ново село е 8.3 градуса,  край Оряхово е 8.8 градуса.", "date": "2018.04.03", "title": "Монтана: Нивото на река Дунав край Лом се е понижило с 13 см през изминалото денонощие"}
{"url": "http://www.focus-news.net/news/2018/04/03/2507179/sofiya-rayonniyat-sad-nalozhi-2-g-zatvor-s-izpitatelen-srok-ot-5-g-na-zhena-uchastvala-v-telefonna-izmama-za-nad-25-000-lv.html", "text": "Районният съд наложи 2 г. затвор с изпитателен срок от 5 г. на жена, участвала в телефонна измама за над 25 000 лв. Това съобщиха от пресцентъра на Прокуратура на Република България. С присъда на СРС по внесен от СРП обвинителен акт, Теменужка Попова е осъдена за това, че: за времето от 11.50 часа на 20 юли 2017 г., до 10.28 часа на 21 юли 2017 г., в гр. София,  при условията на продължавано престъпление, в съучастие като помагач, с неустановено по делото лице (извършител), с цел да набави за себе си и за другиго (за неустановения извършител на деянието), имотна облага, умишлено улеснила извършването на престъпление от неустановеното по делото лице; последното от своя страна възбудило у Г. А. заблуждение, представяйки се за инспектор Лазаров от 07 РУ – СДВР, че същата съдейства на полицейските органи за залавянето на телефонни измамници чрез предаването на парични суми. Попова от своя страна взела паричните суми, предмет на престъплението, и съдействала те да достигнат до извършителя на деянието. С действията на двамата на Г. А. била причинена имотна вреда в общ размер на 25 479.15 лева.\r\nНа Попова е наложено наказание „лишаване от свобода“ за срок от две години, изпълнението на което е отложено за срок от пет години.", "date": "2018.04.03", "title": "София: Районният съд наложи 2 г. затвор с изпитателен срок от 5 г. на жена, участвала в телефонна измама за над 25 000 лв."}
{"url": "http://www.focus-news.net/news/2018/04/03/2507184/plovdiv-v-rayon-severen-zapochva-initsiativata-pomogni-na-lili-da-ima-tsvetno-detstvo.html", "text": "В район „Северен“ подемат инициативата „Помогни на Лили да има цветно детство”. Това съобщиха за Радио “Фокус” - Пловдив от районното кметство. С нарастваща масовост в района се осъществяват кампании за събиране на пластмасови капачки, средствата от преработването на които се влагат в общественозначими каузи. Тази година в района бе подобрен рекорда по предадено еднократно количество пластмасови капачки. След като миналата година месец март бяха предадени 420 кг капачки, то сега за 3 месеца благодарение на инициативността на гражданите, бяха събрани рекордните 480 кг. Отзивчивостта на хората в края на миналата година зарадва обитателите от Център за настаняване от семеен тип за деца с увреждания към КСУ “Олга Скобелева”.\r\nТази година кметът Ралев и Кирил Гаров – от неправителствената организация “Here2Help”, решиха да насочат дарителския си жест към тригодишната Лилия Козарева, за която в момента тече кампания под надслов “Доброто Продължава”, организирана от ДГ “Дъга” към Район “Северен”. Лилия, която е едва на 3 години, страда от „ретинопатия на недоносеното” и след прекарани няколко оперативни интервенции продължава да се нуждае от специализирано лечение на зрението.\r\n“Нека помогнем на Лили да възстанови зрението си! Събраните средства от пластмасовите капачки  едва ли ще бъдат достатъчни, но с общи усилия, можем да помогнем на това детеда има по-добро бъдеще!”, призовава инж. Ралев. \r\n„Помогни на Лили да има цветно детство” – IBAN: BG58 UNCR 7000 1523 1718 87.", "date": "2018.04.03", "title": "Пловдив: В район „Северен“ започва инициативата „Помогни на Лили да има цветно детство“"}
{"url": "http://www.focus-news.net/news/2018/04/03/2507185/vidin-povdignato-e-obvinenie-na-dvamata-zadarzhani-za-ubiystvoto-na-52-godishen-mazh-ot-s-gradets.html", "text": "Повдигнато е обвинение на двамата задържани за убийството на 52-годишен мъж от с. Градец. Това съобщиха от  ОДМВР – Видин.  57- годишният с инициали И.М и 49- годишният М.Ф от Градец са привлечени в качеството на обвиняеми по образуваното по описа на РУ- Видин досъдебно производство за убийство. На 28 март в жилищна постройка в селото, в съучастие, като съизвършители, двамата умишлено умъртвили 52- годишен мъж. Сигналът за тежкото криминално престъпление бил получен на тел. 112 в неделя сутринта. За броени часове полиците разкрили и задържали извършителите. На 02.04. 2018г. с прокурорско постановление, авторите на деянието са задържани за срок до 72 часа. \r\nВиктория Кръстева", "date": "2018.04.03", "title": "Видин: Повдигнато е обвинение на двамата задържани за убийството на 52-годишен мъж от с. Градец"}
{"url": "http://www.focus-news.net/news/2018/04/03/2507186/burgas-v-grada-shte-se-provede-proleten-hakaton-s-fokus-varhu-sazdavaneto-na-softuerni-prilozheniya-za-sport-i-zabavleniya.html", "text": "\"Създаване на софтуерни приложения за спорт и забавления\" е темата на новия пролетен бургаски хакатон. Това съобщиха от пресцентъра на Община Бургас. Амбицията на организаторите е събитието да стимулира прилагането на съвременните технологии в ежедневието на хората и живота в града. Голямата награда на хакатона е професионален ангажимент за създаване на софтуерно приложение за спорт за Професионална гимназия за компютърно програмиране и иновации. Тя е на стойност 2000 лева и ще бъде връчена лично от кмета Димитър Николов.\r\nСъбитието ще е тридневно с начало на 20 април и финал 22 април. Откриването на хакатона ще е на 20 април от 17.00 часа в зала 221 на Органичен корпус, Университет \"Проф. д-р Асен Златаров\" - Бургас. Той ще събере на едно място програмисти, дизайнери, специалисти по здравни грижи и предприемачи, които заедно да предложат концепция за софтуерен продукт и да стартират работа по неговото разработване.\r\nНяма ограничение за използваните технологии, библиотеки, платформи и програмни езици. Необходимо е екипите да предадат прототип на своя продукт, който да има поне една работеща функционалност или ясна концепция за приложение с частично написан изходен код. В последния ден на хакатона - неделя, 22 април - участниците ще направят демонстрация на своите приложения пред жури.\r\nДопустими участници са екипи от най-малко двама души, които могат да се сформират както предварително, така и в началото на самия хакатон. Задължително е поне един човек от екипа да има познания по програмиране, без значение нивото и опита в областта на софтуерни разработки.\r\n За всички участници ще има награди, осигурени от спонсорите на събитието. Първите три проекта, оценени най-високо, ще бъдат допълнително стимулирани с изненади от организаторите. За допълнителна информация .", "date": "2018.04.03", "title": "Бургас: В града ще се проведе пролетен хакатон с фокус върху създаването на софтуерни приложения за спорт и забавления"}
{"url": "http://www.focus-news.net/news/2018/04/03/2507187/sport-sobstvenikat-na-olimpiakos-izprati-futbolistite-ot-otbora-v-prinuditelen-otpusk.html", "text": "Собственикът на гръцкия Олимпиакос Евангелос Маринакис наложи глоба на футболистите на отбора и ги изпрати в принудителен отпуск заради незадоволителното представяне на клуба.\r\nСъгласно разпространената в медиите информация, общата сума на финансовата санкции за играчите е в размер на 400 хиляди евро. Техните места в стартовия състав на Олимпиакос ще бъдат включени футболисти от младежкия отбор. \r\nКлубът постигна три победи в последните осем мача от Гръцката суперлига и заема трето място във временното класиране с актив от 54 точки, с три по-малко от лидера АЕК Атина.", "date": "2018.04.03", "title": "Спорт: Собственикът на Олимпиакос изпрати футболистите от отбора в принудителен отпуск"}
{"url": "http://www.focus-news.net/news/2018/04/03/2507188/sdvr-preduprezhdava-za-novi-shemi-na-telefonni-izmami-s-prevodacheski-i-advokatski-uslugi.html", "text": "СДВР предупреждава за нови схеми на телефонни измами. Това съобщиха от пресцентъра на МВР. Обаждането се осъществява на общодостъпни телефонни номера, независимо от оператора на услугата. Най-често това са телефонни номера на физически или юридически лица, които евентуално предоставят преводачески или адвокатски услуги. При обаждането, телефонният измамник се представя за високопоставен служител или негов познат, който търси съдействие - най-често за превод или адвокатски услуги при разпит на задържан в полицията чужд гражданин. При изразена готовност за съдействие следва повторно обаждане с обяснение, че е необходимо спешно придвижване на съответната документация, поради което жертвата трябва да направи плащане през офиси на фирми за валутни разплащания  и парични преводи. Най-често исканите суми са в евро, с обещанието да  бъдат възстановени след приключване на поетия ангажимент. Потърпевшият разбира, че е измамен едва когато пристигне на посочения адрес и се окаже, че нужда от неговите услуги няма.    \r\n\"Бъдете бдителни и при съмнение проверявайте получената информация,  включително и в  институциите, от чието име ви се обаждат за съдействие\", посочват от МВР.", "date": "2018.04.03", "title": "СДВР предупреждава за нови схеми на телефонни измами - с преводачески и адвокатски услуги"}
{"url": "http://www.focus-news.net/news/2018/04/03/2507189/sliven-zadarzhani-sa-dvama-sapruzi-napadnali-politseyski-sluzhiteli-pri-proverka-v-nova-zagora.html", "text": "Задържани са двама съпрузи, нападнали полицейски служители при проверка в Нова Загора. Това съобщиха от пресцентъра на МВР. Вчера около 15.50 часа на улица „Цар Освободител“ автопатрулен екип спрял лек автомобил \"Мерцедес Е 320\", управляван от 34-годишен с инициали Г.С. от град Раднево. При проверката униформените установили, че свидетелството за управление на МПС на шофьора е отнето и той управлява автомобила в срока на изтърпяване на принудителна административна мярка. Полицаите предприели действия по сваляне на регистрационните номера. Тогава съпругата му - 37-годишна жена с инициали К.Г., излязла от автомобила, започнала да сипе обиди срещу служителите и да ги дърпа, което наложило нейното задържане. В същото време, възползвайки се от ситуацията, Г. С. се качил в колата и я насочил към униформените, застрашавайки както тях, така и останалите участници в движението. Мъжът успял да се укрие в квартал „Шести“, където малко по-късно бил засечен и задържан. По случая е образувано бързо производство, работата по документирането му продължава под наблюдението на прокуратурата.", "date": "2018.04.03", "title": "Сливен: Задържани са двама съпрузи, нападнали полицейски служители при проверка в Нова Загора"}
{"url": "http://www.focus-news.net/news/2018/04/03/2507190/kyustendil-protivopozharni-ekipi-shte-dezhuryat-po-vreme-na-praznichnite-bogosluzheniya-v-golemite-pravoslavni-hramove-v-oblastta.html", "text": "Противопожарни екипи ще дежурят по време на празничните богослужения в големите православни храмове в областта. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите ѝ за да не се помрачава празникът и за да се предотврати възникването на пожари, служители на противопожарната служба са извършили проверки в 41 обекта в Кюстендилска област, в които ще има празнични богослужения. Навсякъде обектите са осигурени с пожаротехнически средства за първоначално гасене на пожари, пътищата за евакуация са проходими и чисти от горими материали и оборудване, крайните евакуационни изходи са в изправно състояние, електрическите  инсталации са в изправно техническо състояние. На църковните служители са дадени указания за ограничаване предпоставките за възникване на пожари в храмовете. „В навечерието сме на големия християнски празник Възкресение Христово. За празника се събират много хора в православните храмове, палят се свещи, а с това се повишава рискът от възникване на пожари. Призоваваме хората да бъдат много внимателни в тези дни”, каза Катя Табачка.\r\nВенцеслав ИЛЧЕВ", "date": "2018.04.03", "title": "Кюстендил: Противопожарни екипи ще дежурят по време на празничните богослужения в големите православни храмове в областта"}
{"url": "http://www.focus-news.net/news/2018/04/03/2507183/debatat-v-sayuza-hdshss-za-rolyata-na-islyama-v-germaniya-i-sega-g-n-zeehofer-da-razrushim-li-vsichki-dzhamiii.html", "text": "Християндемократическият и Християнсоциалният съюз продължават да обсъждат ролята на исляма в Германия и как религията и интеграцията може да бъдат обединени, пише водещото издание Der Spiegel. \r\nСлед като в началото на мандата си новият федерален вътрешен министър Хорст Зеехофер (ХСС) заяви, че ислямът не принадлежи на Германия, колегата му от провинция Северен Рейн-Вестфалия Норберт Рьотген (ХДС) поиска от него да представи нова концепция за интеграция. Тъй като в Германия има „ново качество на имиграцията\", е необходимо „ново качество на интеграционната работа\".\r\n„Да се продължава, както досега - това не е достатъчно\", заяви Рьотген пред парламентарната комисия по външна политика.  Зеехофер трябва да се стреми към „амбициозен, прагматичен подход за интеграция към мюсюлманските деца\", категоричен бе регионалният вътрешен министър, като същевременно припомни, че интеграцията се е превърнала в основен въпрос за социалния мир.\r\nБи трябвало сучениците да се разговаря повече за „нашата идея за религия“, да се демонстрира толерантност между религиите и да изисква подкрепа от  родителите им. За тази цел са необходими „повече възпитатели, социални и младежки работници\", поиска политикът от ХДС.\r\nМинистър-председателят на провинция Шлезвиг-Холщайн Даниел Гюнтер (ХДС) също отправи обща критика на старта на работата на новия кабинет на канцлера Ангела Меркел, но не пропусна и да коментира изявленията на Зеехофер. \r\nСпореед Гюнтер новият министър на вътрешните работи на Германия се е изказал „абстрактно“, без да предложи конкретни подобрения. „И сега, г-н Зеехофер да разрушим всички джамии в страната ли?“, бе въпросът, който християндемократът отправи към лидера на баварския ХСС. \r\nЗеехофер получи подкрепа от редиците на ХСС, от от бившия баварски премиер Гюнтер Бекщайн. Изявлението на Зеехофер може да обясни само „психологически\", защото „в ХСС обикновено никой не говори за исляма\". Атаката на Зеехофер по линията на канцлера Ангела Меркел може да се дължи на отворената атмосфера във Федералното министерство на вътрешните работи. Там всеки „установява, че ислямът принадлежи на Германия. Ако Зеехофер е раздразнен от този факт, мога да го разбера“, коментира Бекщайн.Тереза Герова", "date": "2018.04.03", "title": "Дебатът в Съюза (ХДС/ХСС) за ролята на исляма в Германия: „И сега, г-н Зеехофер, да разрушим ли всички джамии?“"}
{"url": "http://www.focus-news.net/news/2018/04/03/2507192/der-tagesspiegel-stachkata-na-sluzhitelite-na-zheleznitsite-predizvika-transporten-haos-vav-frantsiya.html", "text": "Стачката на железопътните служители срещу планираната реформа в железниците доведе до транспортен хаос във Франция, отбелязва берлинският ежедневник Der Tagesspiegel. \r\nДействията на железничарите са сочени от мнозина анализатори като едно от най-сериозните изпитания за президента Еманюел Макрон. Повече от три четвърти от машинистите се присъединиха към стачката, чийто старт бе даден във вторник, 3 април. От съобщение на държавния железопътен оператор SNCF на територията на цялата страна са отменени редица влакове. \r\nСамо един от всеки пет регионални влака ще се движи по разписание, а движението на железниците на по-далечни разстояния е още по-засегнато – едва 12% от планираните влакове ще тръгнат от гарите. \r\nСиндикатите се противопоставят на плановете на правителството да реформира държавната железопътна компания SNCF. Двудневна стачка на железопътните работници може да се окаже прелюдия към по-голяма, която да продължи седмици или дори месеци. Очаква се до края на юни да бъдат организирани 36 стачки. Тереза Герова", "date": "2018.04.03", "title": "Der Tagesspiegel: Стачката на служителите на железниците предизвика транспортен хаос във Франция"}
{"url": "http://www.focus-news.net/news/2018/04/03/2507191/evgeni-krusev-zam-kmet-na-sofiya-obshto-388-mln-leva-e-byudzhetat-za-zapalvane-na-dupki-po-ulitsite-tazi-godina.html", "text": "Общо 38,8 млн. лева е бюджетът за запълване на дупки тази година. Това каза заместник-кметът на София с направление „Транспорт и транспортни комуникации” Евгени Крусев по време на проверка за извършването на текущ ремонт на бул. „Цветан Лазаров” в столичния квартал „Дружба”, предаде репортер на Агенция „Фокус”. „Имаме ангажимента заедно с районните кметове да се обхванат максимално много вътрешно-квартални улици. Към това ще се пристъпи веднага, след като приключи ремонтът по основни булеварди и пътни артерии в столицата. Всички райони и общини са подали програми - съответно по тези, които се изпълняват с приоритет работим изцяло с максимални темпове, така че в най-близко бъдеще да се осигури нормалната проходимост по всички основни улици и булеварди” каза още Крусев. „Имаме амбицията в тези дни, когато е хубаво времето, да се справим с основните пътни артерии, по които се движи градският транспорт и които са от най-голямо обществено значение. Съобразяваме се изцяло с метеорологичните условия, така че всичката работа, която се свършва да е с максимално добро качество. Именно в тази връзка следим прогнозата ежедневно” допълни още той. „Работи се по класическата технология с топъл асфалт. Дупката се изрязва, обработва се и съответно след това се асфалтира с помощта на асфалтополагач” каза още той.  \r\nЦветелин ДИМИТРОВ", "date": "2018.04.03", "title": "Евгени Крусев, зам-кмет на София: Общо 38,8 млн. лева е бюджетът за запълване на дупки по улиците тази година"}
{"url": "http://www.focus-news.net/news/2018/04/03/2507194/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Задържаният в Германия бивш председател на Женералитета на Каталуния Карлес Пучдемон предяви възражение пред Върховния съд на Испания срещу обвиненията в организиране в бунт, пише националният ежедневник Die Frankfurter Allgemeine Zeitung.\r\nВ деня на едностранното обявяване на независимост на Каталуния не се е стигнало до насилие – условие, което трябва да бъде налице, за да имат основание твърденията за организиране на бунт.\r\nКаталунският съд настоя също така да бъдат отхвърлени обвиненията срещу него за присвояване на публични средства. \r\nTази седмица ще стане известно решението на съда в провинция Шлезвиг-Холщайн за възможното екстрадиране от Германия на бившия лидер на Каталуния. Пучдемон прекара Великденските празници в затвора. Още след арестуването му главният прокурор в Ноймюнстер заяви, че няма да разгледа молбата за екстрадицията му преди Великден, така че решение по случая ще се очаква след празника, който западните християни отбелязаха тази година на 1 април. \r\nПучдемон бе арестуван в неделя, 25 март, на магистрала в Германия. Бившият каталунски лидер пътуваше от Финландия към Белгия, но бе задържан от германската полиция на основание международна заповед за арест, издадена от Испания.\r\n*** Стачката на железопътните служители срещу планираната реформа в железниците доведе до транспортен хаос във Франция, отбелязва берлинският ежедневник Der Tagesspiegel. \r\nДействията на железничарите са сочени от мнозина анализатори като едно от най-сериозните изпитания за президента Еманюел Макрон. Повече от три четвърти от машинистите се присъединиха към стачката, чийто старт бе даден във вторник, 3 април. От съобщение на държавния железопътен оператор SNCF на територията на цялата страна са отменени редица влакове. \r\nСамо един от всеки пет регионални влака ще се движи по разписание, а движението на железниците на по-далечни разстояния е още по-засегнато – едва 12% от планираните влакове ще тръгнат от гарите. \r\nСиндикатите се противопоставят на плановете на правителството да реформира държавната железопътна компания SNCF. Двудневна стачка на железопътните работници може да се окаже прелюдия към по-голяма, която да продължи седмици или дори месеци. Очаква се до края на юни да бъдат организирани 36 стачки.\r\n*** Християндемократическият и Християнсоциалният съюз продължават да обсъждат ролята на исляма в Германия и как религията и интеграцията може да бъдат обединени, пише водещото издание Der Spiegel. \r\nСлед като в началото на мандата си новият федерален вътрешен министър Хорст Зеехофер (ХСС) заяви, че ислямът не принадлежи на Германия, колегата му от провинция Северен Рейн-Вестфалия Норберт Рьотген (ХДС) поиска от него да представи нова концепция за интеграция. Тъй като в Германия има „ново качество на имиграцията\", е необходимо „ново качество на интеграционната работа\".\r\n„Да се продължава, както досега - това не е достатъчно\", заяви Рьотген пред парламентарната комисия по външна политика.  Зеехофер трябва да се стреми към „амбициозен, прагматичен подход за интеграция към мюсюлманските деца\", категоричен бе регионалният вътрешен министър, като същевременно припомни, че интеграцията се е превърнала в основен въпрос за социалния мир.\r\nБи трябвало сучениците да се разговаря повече за „нашата идея за религия“, да се демонстрира толерантност между религиите и да изисква подкрепа от  родителите им. За тази цел са необходими „повече възпитатели, социални и младежки работници\", поиска политикът от ХДС.\r\nМинистър-председателят на провинция Шлезвиг-Холщайн Даниел Гюнтер (ХДС) също отправи обща критика на старта на работата на новия кабинет на канцлера Ангела Меркел, но не пропусна и да коментира изявленията на Зеехофер. \r\nСпореед Гюнтер новият министър на вътрешните работи на Германия се е изказал „абстрактно“, без да предложи конкретни подобрения. „И сега, г-н Зеехофер да разрушим всички джамии в страната ли?“, бе въпросът, който християндемократът отправи към лидера на баварския ХСС. \r\nЗеехофер получи подкрепа от редиците на ХСС, от от бившия баварски премиер Гюнтер Бекщайн. Изявлението на Зеехофер може да обясни само „психологически\", защото „в ХСС обикновено никой не говори за исляма\". Атаката на Зеехофер по линията на канцлера Ангела Меркел може да се дължи на отворената атмосфера във Федералното министерство на вътрешните работи. Там всеки „установява, че ислямът принадлежи на Германия. Ако Зеехофер е раздразнен от този факт, мога да го разбера“, коментира Бекщайн.\r\n***", "date": "2018.04.03", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/04/03/2507182/tsvetan-tsvetanov-gerb-tryabva-da-dadem-poveche-obshtestvena-podkrepa-za-deystviyata-na-komisiyata-po-dosietata.html", "text": "Като демократично общество трябва да дадем повече обществена подкрепа за действията на Комисията по досиетата. Това заяви Цветан Цветанов – председател на ПГ на ГЕРБ и председател на парламентарната Комисия по вътрешна сигурност и обществен ред, който откри кръгла маса на тема „Комисия по досиетата – настояще и бъдеще”, предаде репортер на Агенция „Фокус”. Според Цветанов тази тема предизвиква разделение сред политиците и обществото. „Има представители на различните политически сили в българския парламент, които дори са внесли законопроект за закриване на Комисията”, подчерта председателят на ПГ на ГЕРБ. Той благодари на всички участници в дебата за проявения интерес. „Това е важна тема. Ние дължим отговор на обществото за това, какво се случва. Но преди всичко трябва да кажем какво е настоящето и каква е възможността за бъдещето на Комисията”, допълни Цветан Цветанов.\r\nПо думите му важно е и участието в дискусията на председателя на фондация „Конрад Аденауер” Торстен Гайслер, който ще сподели опита на Германия. „Ние си спомняме, че Германия беше държавата, където комисията беше обществено подкрепена, както и политически подкрепена от всички представители в Бундестага”, аргументира се Цветанов. \r\nСпоред него трябва да бъде подложен на дебат и евентуално разширяване на обхвата на проверяваните лица. „В България останаха табу темите за фалита на банковия сектор през 1996-97 година. Кои бяха представители? Дали бяха свързани с бившата Държавна сигурност? Приватизацията, която беше извършена”, допълни още той и призова всичко това да бъде подложено на дискусия по време на кръглата маса. \r\nИван ЛАЗАРОВ", "date": "2018.04.03", "title": "Цветан Цветанов, ГЕРБ: Трябва да дадем повече обществена подкрепа за действията на Комисията по досиетата"}
{"url": "http://www.focus-news.net/news/2018/04/03/2507196/evropeyska-mladezhka-konferentsiya-shte-se-provede-v-sofiya-ot-17-do-19-april.html", "text": "В рамките на Българското председателство на Съвета на ЕС Министерство на младежта и спорта (ММС) и Европейската комисия (ЕК) организират Европейска младежка конференция в град София. Събитието ще се състои в зала 9 на Националния дворец на културата (НДК) от 17 април 2018 г. до 19 април 2018 г. Това съобщиха от пресцентъра на Министерството на младежта и спорта.\r\nЕвропейската младежка конференция в София е най-значимото събитие от шестия цикъл на Структурирания диалог, а “Бъдещето на младите хора в Европа“ е сред основните приоритети на Българското председателство на Съвета на ЕС. На форума ще присъстват над 250 участници – млади хора, политици, общественици и представители на институции, заети в сферата на младежките въпроси. Като резултат от младежката конференция се очаква да се изготвят т.нар. \"Европейски младежки цели“, които ще послужат като конкретна препоръка към ЕК за следващата Европейска стратегия за младежта.\r\nЧаст от официалните гости на форума са: Европейският комисар по въпросите на младежта, спорта и културата Тибор Наврачич, заместник министър-председателят на Република България Томислав Дончев, министърът на младежта и спорта Красен Кралев, заместник-върховният комисар по човешки права Кейт Гилмор, регионалният директор на UNICEF Афшан Кан,  специалният пратеник на ООН по младежките въпроси Джаятма Викраманаяке, регионалният директор на Фонда на ООН за население и развитие (УНФПА) Алана Армитаж, евродепутатът от ГЕРБ/ЕНП Ева Майдел (Паунова), представители на Национален младежки форум.", "date": "2018.04.03", "title": "Европейска младежка конференция ще се проведе в София от 17 до 19 април"}
{"url": "http://www.focus-news.net/news/2018/04/03/2507195/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „Гражданите на Стрелча: Ватия“ да не мърси гората“. Пет искания поставиха граждани на Стрелча при срещата си с представители на ръководството на минното  предприятие „Ватия Холдинг“. Всички претенции на гражданите могат да се обобщят в едно изречение – производството на компанията да не замърсява града и природата около него и да не поставя на карта здравето на хората. Местният общественик Ангел Шопов беше сред инициаторите на срещата. Той разказа, че предприятието ще бъде задължено да изпълнява стриктно ангажиментите си по концесионния договор. Всички 5 точки после са гледани и на сесия на Общинския съвет, откъдето са получили пълна подкрепа.\r\n„По-строги присъди за имамите иска прокуратурата“, ни информира от втора страница вестника. По-тежки присъди по делото срещу Ахмед Муса и още 12 ислямски проповедници ще иска прокуратурата. В петък миналата седмица оттам наложиха 1 година затвор за Муса за проповядване на антидемократична идеология. За повечето от другите подсъдими бяха намалени размерите на глобите, наложени им от предишен състав на Апелативния съд, до 1500-2500 лева. Юсуф Горелски беше оправдан.\r\n„В Сърница искат европари за спортна площадка“, научаваме от изданието. Градските съветници в Сърница се съгласиха с предложението на кмета Неби Бозов общината да кандидатства по проекти към Програмата за развитие на селските райони за периода 2014-2020 г. Ще се търси финансиране за два проекта, които предвиждат изграждане на спортна площадка и реконструкция на един от площадите в града. На редовното месечно заседание на Общински съвет - Сърница съставът на местния парламент претърпя известни промени. Като първа точка в дневния ред беше заложено полагането на клетва на нов общински съветник. Това се наложи, след като съветникът от групата на ПП ГЕРБ Али Мустафа депозира заявлението си за напускане като общински съветник по собствено желание. Неговото място бе заето от следващия по ред съветник от групата на партията Фатме Осман.", "date": "2018.04.03", "title": "Преглед на основните теми в пазарджишкия печат"}
{"url": "http://www.focus-news.net/news/2018/04/03/2507193/varna-vremenno-e-ogranicheno-dvizhenieto-v-izprevarvashtata-lenta-na-avtomagistrala-hemus-v-rayona-na-grad-devnya-v-posoka-shumen-poradi-patnotransportno-proizshestvie.html", "text": "Временно е ограничено движението в изпреварващата лента на автомагистрала „Хемус“, в района на град Девня в посока Шумен, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се осъществява в активната лента и се регулира от \"Пътна полиция\".", "date": "2018.04.03", "title": "Варна: Временно е ограничено движението в изпреварващата лента на автомагистрала „Хемус“, в района на град Девня в посока Шумен, поради пътнотранспортно произшествие"}
{"url": "http://www.focus-news.net/news/2018/04/03/2507199/targovishte-blizo-70-000-kv-m-suhi-trevi-izgoryaha-pri-pozhar-v-selo-gorsko-ablanovo.html", "text": "Пожар в землището на село Горско Абланово обхвана близо 70 000 кв. м. сухи треви. Това съобщиха от ОДМВР – Търговище На 02 април служители на РСПБЗН- Попово са реагирали на получен в 15:46ч. сигнал за възникнал пожар в землището на с. Горско Абланово, община Опака, в местността ,,Копаците”. При гасенето на пожара огнеборците са били подпомогнати от служители на Горско стопанство „Черни Лом“- Попово. Със съвместни усилия пожарът е бил погасен без преки материални загуби. Действията на огнеборците допълнително са били затруднени от силния и променящ посоката си вятър. Предотвратено е разрастването на огъня към намиращите се в близост 200 декара иглолистна гора и около 100 пчелни кошера.", "date": "2018.04.03", "title": "Търговище: Близо 70 000 кв. м. сухи треви изгоряха при пожар в село Горско Абланово"}
{"url": "http://www.focus-news.net/news/2018/04/03/2507197/evtim-kostadinov-komisiya-po-dosietata-komisiyata-e-proverila-nad-287-780-litsa-za-prinadlezhnost-kam-darzhavna-sigurnostta-i-e-ustanovila-prinadlezhnost-na-15-192-litsa.html", "text": "До края на 2017-та година Комисията е проверила над 287 780 лица за принадлежност към Държавна сигурност и разузнавателните служби на Българската народна армия. Това заяви Евтим Костадинов – председател на Комисията за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия (Комисия по досиетата), който участва в кръгла маса на тема: „Комисия по досиетата – настояще и бъдеще”, предаде репортер на Агенция „Фокус”. По думите на Костадинов най-наситени проверки са били извършвани в годините, когато в страната са били провеждани различни видове избори. Председателят на Комисията подчерта, че задължителна проверка на хора, участващи в управлението на страната, до този момент са преминали 141 985 български граждани. „Какво означава това? Това са хора, които по един или друг начин са участвали в управлението на страната и са преминали тази задължителна проверка”, обясни Евтим Костадинов.\r\nПо думите му до този момент, на базата на наличните архивни документи, Комисията е установила принадлежност общо на 15 192 лица, но публично оповестените са 12 404. „Защо има разлика в тези две цифри? Разликата е съгласно изискванията на закона. Чл. 30 ал.1 т.1, не разрешава на Комисията да оповести, да информира обществеността за принадлежност на лица, които са починали. Това е основната причина за тази разлика”, обясни председателят на Комисията по досиетата.\r\nИван ЛАЗАРОВ", "date": "2018.04.03", "title": "Евтим Костадинов, Комисия по досиетата: Комисията е проверила над 287 780 лица за принадлежност към Държавна сигурността и е установила принадлежност на 15 192 лица"}
{"url": "http://www.focus-news.net/news/2018/04/03/2507205/plovdiv-shte-se-sastoi-sreshta-na-rakovodniya-sastav-na-politsiyata-i-predstavitelite-na-mestnata-vlast-v-oblastta.html", "text": "От 14.00 часа днес в сградата на дирекцията на МВР в Пловдив е организирана среща с представители на местната власт. Това съобщиха за Радио „Фокус“ - Пловдив говорителят на ОДМВР. От страна на полицията ще присъстват директорът старши комисар Атанас Илков, заместникът му комисар Димитър Събчев и началниците на отдели, районни управления и сектори. Очаква се участие да вземат областният управител и кметовете на Пловдив и общините в областта. В дневния ред на срещата е предвидена дискусия, свързана с оперативната обстановка на обслужваната територия, целите на МВР за 2018 година, мерките за противодействие на конвенционалната престъпност в малките и отдалечени населени места, организацията за подобряване на пътно-транспортната обстановка. Ще бъдат разгледани и конкретни възможности за подобряване и повишаване на ефективността от взаимодействието между МВР и областната и общинска администрация в Пловдивска област.\r\nСлед приключване на срещата около 15.30 часа ще бъде даден брифинг за медиите в сградата на ОДМВР – Пловдив на ул. “Княз Богориди” 7.", "date": "2018.04.03", "title": "Пловдив: Ще се състои среща на ръководния състав на полицията и представителите на местната власт в областта"}
{"url": "http://www.focus-news.net/news/2018/04/03/2507204/evgeni-krusev-zam-kmet-na-sofiya-za-parvi-pat-prez-2018-g-byudzhetat-koyto-e-otdelen-za-remont-na-vatreshno-kvartalni-ulitsi-e-raven-na-tozi-za-golemite-bulevardi.html", "text": "За първи път през 2018г. бюджетът, който е отделен за ремонт на вътрешно-квартални улици, е равен на този за големите булеварди. Това каза заместник кметът на София по направление „Транспорт и транспортни комуникации“ Евгени Крусев, предаде репортер на Агенция „Фокус“. „Това е с цел да можем да насочим фокуса и усилията си и към вътрешно-квартални улици, тъй като те са не по-малко важни за хората от големите булеварди. Започваме активно с основните трасета на градския транспорт, след което преминаваме към вътрешно-кварталните улици като целта ни е в максимално кратки срокове да се справим с неравностите, които причини лошото време през зимата“ допълни той. „В момента се изпълняват дейности по запълване на дупките по бул. „Цветан Лазаров“. Ангажиментът на екипите, които са днес тук е до края на деня да приключи работата в отсечката между ул. „Димитър Пешев“ и бул. „Христофор Колумб“, след което да се продължи и по останалите отсечки, разбира се, зависейки от метеорологичните условия. През почивните дни правим организацията екипите, които работят да бъдат увеличени, тъй като тогава трафикът е по-малко и съответно правим максимална мобилизация -ако е хубаво времето, да се работи на пълни обороти. През днешния ден работят 30 екипа в рамките на Столична община, във всички 24 района на столицата. През почивните дни, техният брой може да бъде увеличен в зависимост от времето“ каза още Крусев.\r\nЦветелин ДИМИТРОВ", "date": "2018.04.03", "title": "Евгени Крусев, зам.-кмет на София: За първи път през 2018 г. бюджетът, който е отделен за ремонт на вътрешно-квартални улици, е равен на този за големите булеварди"}
{"url": "http://www.focus-news.net/news/2018/04/03/2507208/afp-oon-proveryava-smushtavashtite-dokladi-za-zhertvi-na-afganistanski-vazdushen-udar.html", "text": "ООН проверява „смущаващи доклади“ за загинали или сериозно пострадали цивилни при афганистански въздушен удар над религиозна школа, при който вероятно са убити или ранени десетки деца, предава AFP.\r\n„Екип за защита на човешките права проверя на място фактите. На всички страни е припомнено задължението да защитават цивилните от въздействието на въоръжения конфликт“, се казва в изявление от Мисията на ООН за оказване на помощ в Афганистан (UNAMA).\r\nПо-рано бе съобщено, че при ракетен удар на афганистанската армия в провинция Кундуз може да са загинали до 50 цивилни, а 65 други са ранени. Сред тях има множество деца.Тереза Герова", "date": "2018.04.03", "title": "AFP: ООН проверява „смущаващите доклади“ за жертви на афганистански въздушен удар"}
{"url": "http://www.focus-news.net/news/2018/04/03/2507206/inzh-emiliya-darakchieva-inspektsiya-po-truda-smolyan-izvarshva-se-proverka-po-sluchaya-sas-zaginaliya-minyor-v-madan.html", "text": "Извършва се проверка на място по случая със загиналия миньор в рудник на “Горубсо Мадан“. Това каза за Радио „Фокус“ – Смолян инж. Емилия Даракчиева, директор на Инспекцията по труда в Смолян. Тя посочи, че през нощта изпълнителният директор на дружеството я е информирал за настъпил инцидент с миньор. „По предварителна информация на миньора му е прилошало и смъртта е настъпила бързо. По информация на колегите и директора, най-вероятно инцидентът не е в резултат от извършваната работа и мъжът е имал здравословен проблем“, посочи инж. Даракчиева. „След извършване на аутопсията днес ще стане ясна и точната причината за смъртта на миньора\", каза още тя.\r\nНели ГЕРГЬОВСКА", "date": "2018.04.03", "title": "Инж. Емилия Даракчиева, Инспекция по труда - Смолян: Извършва се проверка по случая със загиналия миньор в Мадан"}
{"url": "http://www.focus-news.net/news/2018/04/03/2507209/prof-plamen-pavlov-izborat-na-sofiya-za-stolitsa-e-orazhie-za-postigane-na-natsionalno-edinstvo.html", "text": "Най-важното за мен е, че изборът на София е инструмент, оръжие за постигане на националното единство. Това каза в интервю за Агенция „Фокус“ историкът проф. Пламен Павлов по повод навършването на 139 години от обявяването на София за столица. „С Берлинския конгрес националното единство, което в относителна степен е постигнато в Сан Стефано, е драстично нарушено“, посочи той. „София е най-добрата връзка между Княжеството, съвършено категорично като негова столица, Източна Румелия и поробените земи в Македония. А защо не и с Поморавието, което Сърбия е взела току-що и тогава продължава да има български облик, най-вече Пирот, Ниш, Лесковац и другите градове, които Великите сили подариха на Сърбия“, обясни проф. Павлов. „Нека припомним, че на посланическата пресконференция, която можем да съпоставим с днешните форуми на ЕС или на ООН, и е суверенната воля на Великите сили в тогавашна Европа, е решено в България да има две автономни области. Едната със столица София, а другата - със столица Търново“, коментира историкът. „Надделява най-вече това, че София има много добро стратегическо положение и много добра връзка с току що създадената Румелия. Вероятно някаква тежест имат и тези спорове въобще къде трябва да бъде София“, поясни проф. Пламен Павлов. „По време на Берлинския конгрес отначало София и Кюстендил е трябвало да бъдат в Румелия. С намесата и на Бисмарк се решава, че тези две области принадлежат към Северна България, от гледна точка на тогавашните географски представи“, каза още историкът. \r\nБиляна ИВАНОВА", "date": "2018.04.03", "title": "Проф. Пламен Павлов: Изборът на София за столица е оръжие за постигане на национално единство"}
{"url": "http://www.focus-news.net/news/2018/04/03/2507214/veliko-tarnovo-s-remont-za-malko-nad-polovin-milion-leva-podobriha-materialnata-baza-na-uchilishteto-v-selo-ovcha-mogila.html", "text": "С ремонт за малко над половин милион лева подобриха материалната база на училището в свищовското село Овча могила. Средствата бяха осигурени чрез общинския проект „Обновяване на обекти на образованието в община Свищов”, осъществяван с финансовата подкрепа на Оперативна програма „Региони в растеж“ 2014-2020 година. Това каза в предаването „Добре дошли в Свищов“ на Радио „Фокус“ – Велико Търново директорката на школото Десислава Александрова. Тя изказа благодарности на Нели Великова, кмет на село Овча могила, която е оказала морална и материална подкрепа. „Извършени бяха много ремонтни дейности, които включваха подмяна на прозоречната дограма, поставяне на енергоспестяващо осветление, топлоизолация на стени и тавани, поставяне на котел на пелети, ремонт на покрив, стълбища и санитарни помещения, осигуряване на достъп за хора в неравностойно положение, монтирана е пожароизвестителна система. Обновен е и физкултурния салон, който стана много приятно място за реализиране на часовете по спорт. Качественото обучение и сигурността на учениците са изключително важни за нас“, допълни директорката. Тя уточни, че средствата за всичко изброено са осигурени благодарение на Община Свищов, която промени Интегрирания си план за градско развитие, с което позволи на населените места от региона също да получават средства по него.\r\nЛуиза ТРАНЧЕВА", "date": "2018.04.03", "title": "Велико Търново: С ремонт за малко над половин милион лева подобриха материалната база на училището в село Овча могила"}
{"url": "http://www.focus-news.net/news/2018/04/03/2507212/kyustendil-edin-chovek-e-zaginal-a-drugi-dvama-sa-postradali-pri-bitovi-pozhari-ot-nachaloto-na-godinata-v-oblastta.html", "text": "Един човек е загинал, а други двама са пострадали при битови пожари от началото на годината в областта. Това каза пред Радио „Фокус” – Кюстендил Катя Табачка, говорител на Областна дирекция на МВР – Кюстендил. Данните на противопожарната служба сочат, че пожарите с материални загуби са 13. От началото на отоплителния сезон – ноември 2017 година, до началото на 2018 година са гасени осем пожара с материални загуби в жилища. Най-честите причини за възникването на пожари са неправилно боравене с открит огън, късо съединение, неправилно ползване на отоплителни уреди, както и строителни неизправности. За цялата 2017 година при пожари са загинали петима души. Сравнението с петгодишния период от време очертава запазване на тенденцията за сериозен брой пожари в частния сектор по време на зимния отоплителен сезон. Основни предпоставки за тяхното възникване са небрежни човешки действия и нарушени правила за пожарна безопасност при експлоатация на отоплителни и нагревателни уреди. Регионална дирекция “Пожарна безопасност и защита на населението”- Кюстендил обслужва територия 3084 кв. километра, на която са разположени 9 общини със 7 града и 175 села. В структурата на дирекцията се намират четири Районни служби за пожарна безопасност и защита на населението – Кюстендил, Дупница, Бобов дол, Рила. Всички районни служби са с подменен специализиран автомобилен парк.\r\nВенцеслав ИЛЧЕВ", "date": "2018.04.03", "title": "Кюстендил: Един човек е загинал, а други двама са пострадали при битови пожари от началото на годината в областта"}
{"url": "http://www.focus-news.net/news/2018/04/03/2507198/nimh-prez-sledvashtite-nyakolko-dni-rechnite-niva-v-zapadnobelomorskiyat-baseyn-shte-se-ponizhavat.html", "text": "През следващите три дни речните нива в Западнобеломорският басейн ще се понижават, като вследствие на оттичане ще има повишения в долните течения на основните реки – Места и Струма, сочи справка на сайта на Националният институт по метеорология и хидрология към Българската академия на науките (НИМХ към БАН). В следобедните и вечерните часове, в резултат на валежи и снеготопене са възможни краткотрайни повишения на нивата в рилските и пиринските притоци на реките Места и Струма. Водните нива ще се задържат високи и през следващите дни.", "date": "2018.04.03", "title": "НИМХ: През следващите няколко дни речните нива в Западнобеломорският басейн ще се понижават"}
{"url": "http://www.focus-news.net/news/2018/04/03/2507213/ministar-krasimir-valchev-dopalnitelni-sredstva-shte-badat-predostaveni-na-blizo-900-obrazovatelni-institutsii-s-kontsentratsiya-na-detsa-ot-uyazvimi-grupi.html", "text": "Допълнителни средства ще бъдат предоставени на близо 900 образователни институции с концентрация на деца от уязвими групи. Това заяви пред журналисти във Варна министърът на образованието и науката Красимир Вълчев, предаде репортер на Радио „Фокус“ – Варна. Той припомни, че през миналата седмица са приети промени в нормативната уредба, чрез които на училища и детски градини с концентрация на деца от уязвими групи ще бъдат предоставени допълнителни средства. „За първи път от 10 години насам ние направихме не просто модификация в разпределителния механизъм, а промяна в модела на финансиране на образователните институции. Средствата вече не се разпределят само в зависимост от броя на децата и учениците. Бяха вкарани допълнителни стандарти за институция – сума, която не зависи от броя на децата и учениците, както и за паралелка, респективно група в детските градини. Прекият резултат от това е, че създаваме по-добри условия на отделните образователни институции в зависимост от спецификата и големината им за осъществяване на учебния процес“, отбеляза Красимир Вълчев. По думите му се осигуряват повече средства за по-малките училища и детски градини, както и за тези образователни институции, които се намират в по-отдалечените общини. „Нормално е младите хора да предпочитат да живеят и работят в големия град, но ние трябва да направим така, че да има добри учители дори и в най-отдалечените места“, каза още министър Вълчев.\r\nМарияна ВАЛЕНТИНОВА", "date": "2018.04.03", "title": "Министър Красимир Вълчев: Допълнителни средства ще бъдат предоставени на близо 900 образователни институции с концентрация на деца от уязвими групи"}
{"url": "http://www.focus-news.net/news/2018/04/03/2507211/evgeni-krusev-zam-kmet-na-sofiya-prekachvaneto-ot-edin-avtobus-na-noshtniya-transport-v-drug-nyama-da-se-taksuva-dopalnitelno.html", "text": "Прекачването от един автобус на нощния транспорт в друг няма да се таксува допълнително. Това каза заместник-кметът на София по направление „Транспорт и транспортни комуникации“ Евгени Крусев, предаде репортер на Агенция „Фокус“. „Ще се движат 4 основни линии, които свързват основните квартали на града с центъра. Имат една пресечна точка, която е на площад „Княз Александър I Батенберг“, където в рамките на 5 минути хората ще могат да се прекачат от едното превозно средство на друго, ако има необходимост. Билетът е на стойност от 2 лева и в момента се извършват последните подготвителни дейности по отношение на нощния транспорт“ допълни той. „Автобусите са съоръжени с видеонаблюдение, което освен, че ще способства за по-голяма сигурност на шофьорите, ще способства и за по-голяма сигурност на пътуващите. Надяваме се от събота хората да могат да го използват активно“, каза в заключение заместник-кметът на София.\r\nЦветелин ДИМИТРОВ", "date": "2018.04.03", "title": "Евгени Крусев, зам.-кмет на София: Прекачването от един автобус на нощния транспорт в друг няма да се таксува допълнително"}
{"url": "http://www.focus-news.net/news/2018/04/03/2507215/uspeshno-priklyuchi-xxvi-natsionalna-antarkticheska-ekspeditsiya.html", "text": "Успешно приключи XXVI Национална антарктическа експедиция. Това съобщиха от пресцентъра на Българския антарктически институт. На 4 април 2018 г. в 12.15 часа на Терминал 2 на летище \"София\" с полет от Рим се завръщат Командира на Антарктическата ни база „Св. Кл. Охридки“, инж. Йордан Йорданов, лекарят Мартин Любомиров, геолозите д-р Камен Бонев, д-р Дочо Дочев, д-р Стефан Велев и логистиците инж. Мирослав Цвятков, Станимир Модев и Николай Николов.\r\nВ рамките на експедицията бе реализирана разнообразна научна програма:\r\n- Проучване на полезните изкопаеми и вкаменените организмови останки в района на п-ов Хърд;\r\n- Проучване на нематодите в почвената покривка;\r\n- Създаване на информационна база данни за изследване на сеизмичността и структурата на о-в Ливингстън.\r\n- С помощта на прецизна апаратура, монтирана върху дрон бе съставен фотогравиметричен модел на ледниците, за следене на тяхното движение и определянето на степента на затопляне на климата в Западна Антарктида\r\n- В залива пред базата бе монтирана мареографска станция с висока чувствителност – първата извън територията на България, с която ще бъде следено морското ниво, приливно-отливните колебания и ще предава данни в глобалната океанографска мрежа.\r\n- По съвсем нова образователна методика, разработена съвместно с учени от Университета в гр. Бейжа (Португалия), бяха сглобени 8 робота, които чрез сензори събраха данни за локалните климатични параметри. Това ще позволят виртуално изследване на Антарктида направо от класната стая.\r\nСъвместно с българските изследователи, в базата ни работиха и трима учени от Португалия, двама от Испания, двама от Турция, един от Аржентина и един от Монголия.\r\nВ момента тече подготовката за обновяване на инфраструктурата на полярната ни база и подбор на научни проекти за реализирането на Националната програма за полярни изследвания, които ще се изпълняват през предстоящата XXVII Българска антарктическа експедиция.", "date": "2018.04.03", "title": "Успешно приключи XXVI Национална антарктическа експедиция"}
{"url": "http://www.focus-news.net/news/2018/04/03/2507203/afp-ministarat-na-vanshnite-raboti-na-severna-koreya-pristigna-na-poseshtenie-v-pekin.html", "text": "Министърът на външните работи на Северна Корея пристигна на посещение в Пекин за преговори с китайския си колега, предава AFP, като отбелязва, че визитата се провежда само седмица, след като лидерът на Пхенян Ким Чен-ун пътува тайно до китайската столица.\r\nПосещението на Ри Йонг-хо бе обявено от говорителя на китайския външен министър, който поясни, че първият дипломат на Пхенян ще се срещне с колегата си Ван И. Тереза Герова", "date": "2018.04.03", "title": "AFP: Министърът на външните работи на Северна Корея пристигна на посещение в Пекин"}
{"url": "http://www.focus-news.net/news/2018/04/03/2507216/ministerstvo-na-zdraveopazvaneto-publikuva-za-obshtestveno-obsazhdane-promenite-v-pravilnika-za-izdavane-na-telk.html", "text": "На 2 април на сайта на Министерството на здравеопазването за обществено обсъждане е публикувано Постановление за изменение и допълнение на Правилника за устройството и организацията на работа на органите на медицинската експертиза и на регионалните картотеки на медицинските експертизи и на Наредбата за медицинската експертиза. Това съобщиха от пресцентъра на Министерството на здравеопазването. С проекта може да се запознаете .   \r\nЦелта на промените е постигането на обективност и прозрачност на медицинската експертиза, съчетана с ефективни контролни механизми върху цялостната ѝ дейност.  \r\nС промените се премахва ограничаващото изискване лекарите в състава на ТЕЛК да са на пълен работен ден, като същевременно се дава възможност да се определят лекари – резервни членове. По този начин на ръководителите на лечебни заведения, към които са разкрити ТЕЛК, се осигурява свобода за избор на специалисти, с които да сключат договор за осъществяване на медицинската експертиза. Това ще гарантира гъвкавост в работата на комисията и ще даде възможност да се разкрият нови ТЕЛК, включително и към лечебните заведения в по-малките градове. Чрез измененията ще се осигури по-голяма достъпност на лицата, подлежащи на освидетелстване, както и ще се съкратят сроковете за получаване на експертно решение. \r\nС промените отпада изискването лекарите от ТЕЛК да работят на трудов договор. Това ще даде възможност да се привлекат повече специалисти в състава на ТЕЛК. Тази промяна е в съответствие с измененията в Закона за здравето, според които лекарите в ТЕЛК могат да упражняват своята лекарска професия извън дейността си в комисията. Регламентират се и условията, при които лекар не може да участва при извършване на медицинска експертиза. По този начин се осигурява механизъм за предотвратяване на конфликти на интереси и евентуални корупционни практики. \r\nС промените се дава възможността комисията да се произнася предимно въз основа на предоставена медицинска документация и само при необходимост да се осъществява клиничен преглед или да се назначават допълнителни изследвания и консултации със специалисти. По този начин, в случаите когато медицинската документация е напълно достатъчна за произнасяне на ТЕЛК, ще се намали прякото ангажиране на хората, свързано с разход на средства и време, и отсъствие от работа. \r\nС измененията в Наредбата за медицинската експертиза се правят съществени промени в начина, по който се оценява трайно намалената работоспособност/вид и степен на увреждане. Премахват се съществуващите диапазони за оценка на трайно намалената работоспособност/степен на увреждане. Премахва се различният подход при оценяването на заболявания от един и същ клас. Отпадането на диапазоните и конкретизирането на процентите ще ограничи максимално проявите на субективизъм, който често е причина различните ТЕЛК да срещат трудности в преценката и да оценяват по различен начин пациенти с еднакво здравословно състояние.", "date": "2018.04.03", "title": "Министерство на здравеопазването публикува за обществено обсъждане промените в Правилника за издаване на ТЕЛК"}
{"url": "http://www.focus-news.net/news/2018/04/03/2507218/blagoevgrad-nyama-konstatirani-seriozni-narusheniya-pri-proverkite-za-pozharna-bezopasnost-v-hramove-i-obekti-svarzani-s-predstoyashtoto-otbelyazvane-na-velikden.html", "text": "Няма констатирани сериозни нарушения в обектите, свързани с предстоящото отбелязване на Великден в област Благоевград. Това каза за Радио „Фокус“ – Пирин инж. Георги Пармаков, директор на Регионална дирекция „Пожарна безопасност и защита на населението“ – Благоевград. Той обясни, че преди дни са започнали проверките, които към момента са завършени. „В рамките на тях бяха проверени състоянията на християнските храмове, не само православните. Освен това проверени бяха и обекти, които не са храмове, но са свързани с предстоящото отбелязване на празника Великден. Имам предвид ресторанти, хотели, хижи“, каза още инж. Пармаков. Той добави, че в процеса на извършените проверки са били установени известни нарушения, но вече са предприети мерки за тяхното отстраняване. Инж. Пармаков добави, че въпреки превантивните мерки, които се предприемат през годините се допуска и възникването на инциденти. „Не може да кажем, че не се допускат инциденти, но се стремим превантивно да набелязваме мерки за недопускането им. От страна на пожарната винаги предупреждаваме хората стриктно да спазват правилата за пожарна безопасност“, коментира инж. Пармаков.\r\nЛивия НИНОВА", "date": "2018.04.03", "title": "Благоевград: Няма констатирани сериозни нарушения при проверките за пожарна безопасност в храмове и обекти, свързани с предстоящото отбелязване на Великден"}
{"url": "http://www.focus-news.net/news/2018/04/03/2507217/varna-lek-avtomobil-se-e-udaril-v-zadnata-chast-na-tovaren-avtomobil-na-am-hemus-v-rayona-na-devnya-v-posoka-shumen.html", "text": "Лек автомобил се е ударил в задната част на товарен автомобил на АМ ,,Хемус” в района на Девня, в посока Шумен.  Това съобщиха от ОДМВР – Варна  за Агенция ,,Фокус” . Инцидентът е станал около 10.00 часа. Няма пострадали при катастрофата. Движението в района се осъществява нормално.", "date": "2018.04.03", "title": "Варна: Лек автомобил се е ударил в задната част на товарен автомобил на АМ ,,Хемус” в района на Девня, в посока Шумен"}
{"url": "http://www.focus-news.net/news/2018/04/03/2507220/ministar-krasimir-valchev-do-mesets-shte-se-osiguri-dostap-do-elektronno-chetimi-varianti-na-uchebnitsite-za-vsichki-uchenitsi-ot-i-klas-do-vii-klas.html", "text": "До месец ще се осигури достъп до електронно четими варианти на учебниците за всички ученици от I клас до VII клас. Това заяви пред журналисти във Варна министърът на образованието и науката Красимир Вълчев, предаде репортер на Радио „Фокус“ – Варна. „Надявам се утре Министерски съвет да одобри промени в постановлението, с което се финансира безвъзмездното ползване на учебници и учебни помагала, с които ще бъде регламентирано финансирането на достъп до електронно четими варианти на учебници. Това е електронен вариант на учебника с идентично съдържание на книжния. Предполагам, че до един месец по-голямата част от издателствата, които доставят над 95% от учебниците, ще осигурят такъв достъп. Възможно е това да стане и по-рано“, отбеляза министър Красимир Вълчев. По отношение на едносменен режим на училищата образователният министър коментира, че това е една амбициозна цел. „За да се мине към едносменен режим, на много места трябва да се построят училища, да се намали приемът в други, а на трето – да се построят изцяло нови училища. Имаме общини, в които имаме само едно или две училища на двусменен режим. Там целта може да се реализира далеч по-бързо, но в големите общини, най-вече София и Варна, ще бъде най-трудно. Това е  свързано със строежа на училища. Затова с големите общини ще направим индивидуален план, който да бъде реалистичен и амбициозен. Новият срок ще бъде диференциран, не общ“, заяви министър Вълчев.\r\nВъв връзка с предстоящите матури министър Красимир Вълчев посочи, че няма да има съществена промяна в организацията и провеждането им. „Остава организирането им по модули, което даде добри резултати миналата година и силно намали възможностите за преписване“, добави министър Красимир Вълчев.\r\nМарияна ВАЛЕНТИНОВА", "date": "2018.04.03", "title": "Министър Красимир Вълчев: До месец ще се осигури достъп до електронно четими варианти на учебниците за всички ученици от I клас до VII клас"}
{"url": "http://www.focus-news.net/news/2018/04/03/2507219/varna-apelativniyat-sad-potvardi-zadarzhaneto-pod-strazha-na-razsledvan-za-danachni-izmami-za-nad-120-000-lv.html", "text": "За втори път в рамките на 2 месеца Варненският апелативен съд потвърди задържането под стража на Веселин Цанков, разследван за продължавано данъчно престъпление, извършено преди близо 5 години. Това съобщиха от пресцентъра на Апелативен съд - Варна.\r\nЦанков е привлечен като обвиняем по досъдебно производство затова, че от началото на декември 2012 година до април 2013 година в качеството си на представляващ търговско дружество и в съучастие като съизвършител с друго лице, по множество сделки е приспаднал неоснователно данъчен кредит и по този начин избегнал плащането на данъчни задължения в значителен размер. Според разследващите, общият престъпен резултат възлиза на 124 719 лева.\r\nДнес въззивната апелативна инстанция потвърди всички изводи на Окръжен съд – Силистра, който преди седмица е отказал на обвиняемия да измени в по-лека мярката му за неотклонение. Става въпрос за тежко умишлено престъпление, с наказание до десет години „лишаване от свобода“. Актуално и към настоящия момент е обоснованото подозрение за авторството на деянието. Събрани са писмени доказателства, експертизи и показания на свидетели, които потвърждават това заключение.\r\nВарненският апелативен съд споделя и втория обоснован извод на първоинстанционния съд, че ако е с по-лека мярка за процесуална принуда, опасността обвиняемият да се укрие от наказателно преследване е реална. През последните години Цанков не е имал постоянен адрес и е издирван от месец май 2017г. до установяването му от органите на полицията през месец януари 2018г. \r\nВъпреки твърденията на защитата на обвиняемия за влошено здраве, съдът констатира, че в кориците на делото няма доказателства за това. \r\nОпределението на Апелативен съд – Варна, с което се потвърждава ареста на Веселин Цанков, разследван за продължавано данъчно престъпление. Това определение не подлежи на обжалване.", "date": "2018.04.03", "title": "Варна: Апелативният съд потвърди задържането под стража на разследван за данъчни измами за над 120 000 лв."}
{"url": "http://www.focus-news.net/news/2018/04/03/2507222/stara-zagora-rakovoditeli-na-strukturni-zvena-ot-obshtinata-preminaha-obuchenie-po-razrabotvane-i-prilagane-na-merki-za-protivodeystvie-na-terorizma.html", "text": "Ръководители на структурни звена от Община Стара Загора преминаха обучение по разработване и прилагане на мерки за противодействие на тероризма. Това съобщиха от пресцентъра на Общината. Срещата бе организирана от секретаря на Община Стара Загора Делян Иванов. В общинската зала „Славейков“ днес се събраха директори на училища, детски градини, детски ясли, културни и спортни институции, както и ръководители на транспортни и стопански обекти.\r\nВалери Иванов, началник отдел „Опазване на обществения ред“ обясни, че според изискванията на Закона за противодействие на тероризма, трябва да бъдат изготвени планове за сигурност и мерки за противодействие на тероризма за всеки обект в Общината.\r\nЕвгени Джуров от Държавна агенция „Национална сигурност“ разкри пред участниците в срещата  различните профили на терористите и признаците, по които могат да бъдат разпознати. Тай разказа и за типичното облекло и поведение на готвещите се за атентати.\r\nКомисар Илиян Илиев, началник сектор „Охранителна полиция“ в ОДМВР - Стара Загора обясни, че терористите са най-уязвими при проучване на обекта за атака и могат да бъдат по-лесно разпознати. Той апелира за светкавично сигнализиране на полицията. Даде и примери как да бъдат разпознати първите признаци за залитания към ислямизъм на деца и ученици. Учителите трябва да наблюдават и да подават сигнал за всяко дете, в чийто телефон има ислямистки символи, което рисува в тетрадката си такива или ги носи като значка или емблема на дрехата си.\r\nТой обясни още, че от ОДМВР са разработили План за сигурност и мерки за противодействие на тероризма, който ръководителите могат да ползват.\r\nВ него задължително трябва да се направи анализ на риска от терористични актове за съответния обект. Анализът се обуславя от местоположение, транспортна достъпност, функционално предназначение и капацитет, средства за техническо наблюдение и охрана, наличие на потенциална опасност, средства за техническо наблюдение и охрана, посещаемост, пътникопоток и т. н.  Трябва да бъдат определени зоните за сигурност, както и мерки и процедури за действие, ред за оповестяване и информиране, пропускателен и регистрационен режим. Дадени са и примери за поведение при откриване на съмнителен пакет или предмет, поведение при заплаха или извършен терористичен акт, при получен сигнал за бомбена заплаха, при извършен терористичен акт и при задържане на хора за заложници.", "date": "2018.04.03", "title": "Стара Загора: Ръководители на структурни звена от Общината преминаха обучение по разработване и прилагане на мерки за противодействие на тероризма"}
{"url": "http://www.focus-news.net/news/2018/04/03/2507221/mvr-nyama-nov-sluchay-na-neprovereni-patnitsi-na-letishte-sofiya.html", "text": "Категорично не са верни твърденията за пропускане на пътници без гранична проверка на Терминал 2 на Летище „София“ на 27 март. Това съобщиха от пресцентъра на МВР. Направен е преглед на записите на автоматизираните работни места на „Гранична полиция“ и охранителните камери на летищния комплекс. Полетът FB 462 с начална дестинация Амстердам е кацнал на Летище „София“ със 27 минути закъснение. Първият пътник от полета е влязъл в салон „Пристигане“ в 14.31 часа. В този момент в салон „Пристигане“ има служители, извършващи гранични проверки на 4 работни места. Минута по-късно в обработката на пътникопотока се включва още 1 граничен полицай. В 14.46 часа приключва обработката на полета. Всичките 103 пасажери от полета са обработени без изключение.", "date": "2018.04.03", "title": "МВР: Няма нов случай на непроверени пътници на Летище „София“"}
{"url": "http://www.focus-news.net/news/2018/04/03/2507207/burgas-zarnoproizvoditelite-ot-oblastta-ostavat-v-stachna-gotovnost.html", "text": "Зърнопроизводителите в област Бургас остават в стачна готовност до окончателното приемане на Закона за горивата. Това каза за Радио „Фокус“ – Бургас Николай Киров, председател на Съюза на зърнопроизводителите в града. „Засега съм доволен от това, което се случва, но ще видим на практика какво ще се получи. Допускам, че в правилника ще има неща, които няма да ни устройват“, каза още Киров. Според него готвените промени няма да решат проблемите на зърнопроизводителите, а по-скоро целят да удар по конкуренцията на пазара на горивата и орязване по-малките фирми, доставчици и търговци.\r\nВеселина НИКОЛОВА", "date": "2018.04.03", "title": "Бургас: Зърнопроизводителите от областта остават в стачна готовност"}
{"url": "http://www.focus-news.net/news/2018/04/03/2507227/veliko-tarnovo-pozharnata-proveri-13-manastira-i-94-tsarkvi-v-oblastta-predi-velikden-narusheniya-ne-sa-konstatirani.html", "text": "13 манастира и 94 църкви от областта провериха пожарникарите от региона. Поводът са предстоящите Великденски празници и очакваното струпване на хора в храмовете. Това каза за Радио „Фокус“ – Велико Търново инж. Красимир Кръстев, директор на Регионална дирекция „Пожарна безопасност и защита на населението“ във Велико Търново. Той увери, че до момента нарушения не са констатирани. Служителите са следили основно за състоянието на пожарогасителите и начините за евентуална евакуация, ако това се наложи. „Освен това сме инструктирали църковните служители как да действат в нощта на събота срещу неделя, когато се отслужва Великденската служба. Тогава вратите на храмовете трябва да са отворени и подпрени. Освен това под всеки един свещник трябва  да има поставена неголяма подложка“, обясни още инж. Кръстев. Той уточни, че освен дежурните екипи на Районните пожарни служби в региона, ще има и извънредни такива, които ще са разположени на две места в областта, където се очакват най-много хора. Това е църквата в Павликени и храма „Св. Марина“ във Велико Търново. Инж. Кръстев добави, че е създадена добра организация, която да осигури безопасността на населението.\r\nЛуиза ТРАНЧЕВА", "date": "2018.04.03", "title": "Велико Търново: Пожарната провери 13 манастира и 94 църкви в областта преди Великден, нарушения не са констатирани"}
{"url": "http://www.focus-news.net/news/2018/04/03/2507229/zapochna-osmoto-mirovarene-v-istoriyata-na-balgarskata-pravoslavna-tsarkva.html", "text": "Българският патриарх Неофит възглави в понеделник водосвета, с който бе дадено началото на осмото по ред мироварене в историята на Българската православна църква, съобщиха от пресцентъра на Св. Синод. Самото последование бе предшествано от Преждеосвещена св. Литургия, която се отслужва през първите три дни на Страстната седмица. Литургията бе възглавена от ставр. ик. Костадин Гаврилов и дякон Деан Коруноски. На нея Българският патриарх Неофит взе молитвено участие, а след това възглави водосвета, на който бе осветена вода, с която да се започне мироваренето. Заедно с патриарх Неофит във водосвета съслужиха Мелнишки епископ Герасим, главен секретар на Св. Синод, Белоградчишки епископ Поликарп, викарий на Софийския митрополит, архим. Василий, протосингел на Софийска св. митрополия, ставр. ик. Ангел Ангелов, духовен надзорник на Софийска епархия, прот. Николай Георгиев, началник на Отдел \"Връзки с обществеността\" при Св. Синод, свещ. Добрин Христов, началник Отдел \"Пласмент\" при Св. Синод, столични свещеници и храмовото духовенство, както и протодякон Иван Петков и дяконите Деан Коруноски и Костадин Тренев.\r\nСлед водосвета светената вода бе прелята в съда, в който ще се вари мирото, а след нея бяха добавени и задължителните вино и зехтин.\r\nНегово Светейшество прочете първото по ред от полагащите се евангелски четива, след него това сториха и епископите Мелнишки Герасим и Белоградчишки Поликарп. Четенето на евангелските откъси ще продължи три дни, като едновременно с това се извършва и непрекъснато бъркане на съставките на мирото.", "date": "2018.04.03", "title": "Започна Осмото мироварене в историята на Българската православна църква"}
{"url": "http://www.focus-news.net/news/2018/04/03/2507231/st-komisar-nikolay-dimov-odmvr-smolyan-zasileno-shte-e-politseysko-prisastvie-po-osnovnite-patishta-v-oblastta-i-kray-tsarkvite-prez-pochivnite-dni-za-velikden.html", "text": "Засилено полицейско присъствие по основните пътни артерии в област Смолян ще има от служителите от „Пътна полиция“, както и около църквите в почивните дни за Великден. Това каза за Радио „Фокус“ – Смолян директорът на Областна дирекция на МВР старши комисар Николай Димов. Той уточни, че пътните полицаи ще извършват засилени проверки по установяване на МПС, управляване от неправоспособни водачи, употреба на алкохол, ще се следи и за на превишаване на скоростта. „Около религиозните храмове и другите места с концентрация на повече хора ще има колеги от охранителна, криминална и икономическа полиция\", каза още старши комисар Димов.\r\nНели ГЕРГЬОВСКА", "date": "2018.04.03", "title": "Ст. комисар Николай Димов, ОДМВР - Смолян: Засилено ще е полицейско присъствие по основните пътища в областта и край църквите през почивните дни за Великден"}
{"url": "http://www.focus-news.net/news/2018/04/03/2507230/dobrich-do-2025-g-e-predvideno-da-badat-zaleseni-obshto-361-dka-polezashtitni-gorski-poyasi-na-teritoriyata-na-darzhavno-gorsko-stopanstvo.html", "text": "До 2025 г. е предвидено да бъдат залесени общо 361 дка полезащитни горски пояси в област. Това заяви в интервю за Радио „Фокус” – Варна Ренета Назърова, зам.-директор на Държавно горско стопанство (ДГС) - Добрич. Ведомството стопанисва 756 полезащитни горски пояси на площ от 1818,4 ха с обща дължина около 1000 км. „Според Закона за горите от 2011 г. Полезащитните горски пояси са защитни съоръжения, които се стопанисват като гора, публична държавна собственост. Държавните горски стопанства обгрижват, охраняват и управляват държавните горски територии в това число полезащитните горски пояси. Разбира се опазването на това богатство, създадено от държавата и с труда на много добруджанци в полза на земята и микроклимата на района, е грижа и на цялото общество“, коментира Ренета Назърова. Тя допълни, че всяка година от служителите и работниците на ДГС - Добрич в полезащитните горски пояси се планират и извършват залесителни, отгледни и възстановителни дейности. През 2017 г. са залесени 45 дка полезащитни горски пояси. Извършено е отглеждане на новосъздадени култури до пет годишна възраст на площ от 150 дка. Отгледни сечи и голи сечи за издънково възобновяване са извършени на площ от 380 дка. Съвместно със земеделските стопани се извършва кастрене на тези пояси, които с короните си са завзели част от земеделските земи. Такова кастрене през 2017 г. е извършено на площ от 296 дка на 25 пояса. За 2017 г. на телефон 112 в ДГС – Добрич са получени 16 сигнала за незаконна сеч от граждани и при последваща намеса от страна на стопанството посегателствата са осуетени.\r\nЖулиета НИКОЛОВА", "date": "2018.04.03", "title": "Добрич: До 2025 г. е предвидено да бъдат залесени общо 361 дка полезащитни горски пояси на територията на Държавно горско стопанство"}
{"url": "http://www.focus-news.net/news/2018/04/03/2507225/kyustendil-lekarstva-i-pari-sa-otkradnati-ot-apteka-v-dupnitsa.html", "text": "Лекарства и пари са откраднати от аптека в Дупница. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Сигналът в полицията е подаден тази сутрин. Става въпрос за проникване с взлом в помещението на аптеката. В момента на място разследването продължава. Образувано е досъдебно производство. За размера на откраднатото ще може да се говори, след извършване на ревизия в аптеката.\r\nВенцеслав ИЛЧЕВ", "date": "2018.04.03", "title": "Кюстендил: Лекарства и пари са откраднати от аптека в Дупница"}
{"url": "http://www.focus-news.net/news/2018/04/03/2507210/bild-prokuraturata-na-shlezvig-holshtayn-nastoya-za-ekstraditsiyata-na-karles-puchdemon.html", "text": "Главният прокурор на федералната провинция Шлезвиг-Холщайн настоя за екстрадиране на  бившия председател на Женералитета на Каталуния Карлес Пучдемон в Испания, съобщава германският вестник BILD.\r\nРазглеждането на европейската заповед за арест на Пучдемон е показало, че молбата на Мадрид за екстрадицията на каталунския политик е допустима, поясниха местните власти. \r\nИспанската правосъдна система уличи Пучдемон в организиране на бунт –обвинение, което срещу което каталунецът внесе възражение. \r\nПучдемон прекара Великденските празници в затвора. Още след арестуването му главният прокурор в Ноймюнстер заяви, че няма да разгледа молбата за екстрадицията му преди Великден, така че решение по случая ще се очаква след празника, който западните християни отбелязаха тази година на 1 април. \r\nПучдемон бе арестуван в неделя, 25 март, на магистрала в Германия. Бившият каталунски лидер пътуваше от Финландия към Белгия, но бе задържан от германската полиция на основание международна заповед за арест, издадена от Испания.Тереза Герова", "date": "2018.04.03", "title": "BILD: Прокуратурата на Шлезвиг-Холщайн настоя за екстрадицията на Карлес Пучдемон"}
{"url": "http://www.focus-news.net/news/2018/04/03/2507224/tsvetan-tsvetanov-gerb-komisiyata-po-dosietata-nyama-da-bade-zakrita.html", "text": "Мога да заявя категорично становището на ПГ на ГЕРБ, че Комисията по досиетата няма да бъде закрита, защото не смятаме, че е дошло времето да бъде закрита. Това заяви Цветан Цветанов – председател на ПГ на ГЕРБ и председател на парламентарната Комисия по вътрешна сигурност и обществен ред, по време на дискусията на кръглата маса „Комисия по досиетата – настояще и бъдеще”, предаде репортер на Агенция „Фокус”. „Това, което успяхме да направим в последните мандати, участвайки в парламента като парламентарна група, е да разширим обхвата на проверяваните лица. Знанието и информацията, която трябва да бъде предоставена на обществото е, на първо място, ангажимент на всеки един политик, който участва в реалната политика на страната”, подчерта Цветанов. Той даде за пример Германия, където такава комисия все още работи. „Но те не загубиха първите 20 години, които загуби България. Просто нямаше политическата воля, за да бъдат подкрепени и нямаше политическата воля да бъдат предаде тези информационни масиви от бившата Държавна сигурност”, коментира още Цветан Цветанов.\r\nИван ЛАЗАРОВ", "date": "2018.04.03", "title": "Цветан Цветанов, ГЕРБ: Комисията по досиетата няма да бъде закрита"}
{"url": "http://www.focus-news.net/news/2018/04/03/2507226/prof-plamen-pavlov-mit-e-che-pri-glasuvaneto-za-stolitsa-sofiya-e-naddelyala-s-1-2-ili-3-glasa.html", "text": "Има много митове, че при гласуването София е надделяла с 1, 2 или 3 гласа. Това не се потвърждава от документи, по-скоро е дело на спомени и на различни фриволни интерпретации. Това каза в интервю за Агенция „Фокус“ историкът проф. Пламен Павлов по повод навършването на 139 години от обявяването на София за столица. „Има много митология около въпроса за избора на София за столица на Княжество България. Всъщност в самите документи се вижда, че няма някаква особена дискусия. Решението е взето с добър консенсус“, посочи той и допълни, че самото предложение е направено от депутата Тодор Джебаров от Шумен, един от младите депутати от групата на Драган Цанков. „Има едно доста сериозно съгласие за това, че София е най-подходящият град за столица на България. Това не означава, че не е обсъждано и Търново, като традиционна столица, както и Пловдив. Има идея дори Одрин да бъде столица на България“, коментира проф. Пламен Павлов. „В средите на българския политически елит, който се ражда след Освобождението и по време на Учредителното събрание, постепенно надделява идеята София да стане столица“, заяви историкът. „Предложението е внесено от Тодор Джебаров, но както се знае за първи път е изказано категорично от проф. Марин Дринов. Той е вицегубернатор на София и най-авторитетната фигура в тогавашния български интелектуален елит“, обясни Пламен Павлов. „Мантрата, че София е изостанал град с едва 12 хил. души и е много непопулярен, не е вярна. В София има един доста добър революционен комитет, създаден от Васил Левски, който има сериозни връзки и в Македония. В София има много добро българско училище. През 1875 година се появява една идея Екзархията да бъде преместена някъде в България. Тогава почти безапелационно се смята, че най-подходящо е да бъде в София“, каза още проф. Павлов. \r\nБиляна ИВАНОВА", "date": "2018.04.03", "title": "Проф. Пламен Павлов: Мит е, че при гласуването за столица София е надделяла с 1, 2 или 3 гласа"}
{"url": "http://www.focus-news.net/news/2018/04/03/2507233/spetsializiraniyat-sad-varna-na-prokuraturata-deloto-sreshtu-bivshiya-shef-na-fonda-za-lechenie-na-detsa-pavel-aleksandrov.html", "text": "Делото срещу бившия шеф на Фонда за лечение на деца Павел Александров и още трима ексслужители ще бъде върнато на прокуратурата заради пропуски. Това реши Специализираният съд на заседанието си във вторник, предава Нова телевизия. Четиримата обвиняеми отговарят пред Темида за неправомерно харчене на пари, прехвърляне на задължения към Здравната каса и длъжностни престъпления.\r\nСпоред доказателствата Александров лично мотивирал тримата си колеги да подписват финансови документи, с които неправомерно са харчени пари от бюджета на фонда. Средства били давани, например, за командировки и семинари.\r\nБез да е лекар и без решение на Обществения съвет към фонда, Александров е взимал еднолични решения за изпращане на деца за лечение в чужди болници по неясни критерии и без да е посочена спешна необходимост от това.\r\n„По наше време не беше закъсняло лечението на нито едно дете. Сега има толкова закъснели и всичко е наред. Всичко беше нагласено”, коментира Павел Александров.", "date": "2018.04.03", "title": "Специализираният съд върна на прокуратурата делото срещу бившия шеф на Фонда за лечение на деца Павел Александров"}
{"url": "http://www.focus-news.net/news/2018/04/03/2507228/ministar-krasimir-valchev-v-sferata-na-turizma-ima-ostar-nedostig-na-kadri-s-profesionalno-obrazovanie-ne-tolkova-s-visshe.html", "text": "В сферата на туризма има остър недостиг на кадри с професионално образование, не толкова с висше. Това заяви пред журналисти във Варна министърът на образованието и науката Красимир Вълчев, предаде репортер на Радио „Фокус“ – Варна. Той отбеляза, че през следващите години приемът в професионално направление „Туризъм” ще бъде концентриран в най-голямата си част в колежите по туризъм, където се предлага обучение за придобиване на професионална квалификационна степен „Бакалавър“. „Това са преди всичко колежите по туризъм във Варна и Бургас. С висока оценка е и Софийският университет. Това ще бъдат трите центъра, които в най-голяма степен ще се концентрира обучението в професионално направление „Туризъм“, добави министърът. По думите му недостиг има във всички сектори. „Тези млади хора, които постъпват на пазара на труда, са едва две трети от тези, които навършват пенсионна възраст и излизат. Този недостиг е най-остър в техническите сектори, както и в туризма, който изисква повече хора, има повече работни позиции. Опитваме се да преструктурираме приема както в системата на училищното образование – да насочим повече деца към професионалното образование чрез допълнителен прием и стипендии, така и в системата на висшето образование“, заяви министър Красимир Вълчев. По отношение на Националната комисия по академична етика министър Красимир Вълчев коментира, че тя трябва да дава експертна оценка дали има плагиатство, или не. Предвидено е министърът да има правомощието да предпише съответните санкции по закона или дори да освободи ректор.\r\nМарияна ВАЛЕНТИНОВА", "date": "2018.04.03", "title": "Министър Красимир Вълчев: В сферата на туризма има остър недостиг на кадри с професионално образование, не толкова с висше"}
{"url": "http://www.focus-news.net/news/2018/04/03/2507235/kyustendil-spazeni-sa-vsichki-iziskvaniya-za-pozharna-bezopasnost-v-katedralniya-hram-uspenie-na-presveta-bogoroditsa-za-posreshtaneto-na-vazkresenie-hristovo.html", "text": "Катедралният храм в Кюстендил е подготвен за посрещането на Възкресение Христово. Това каза пред Радио „Фокус” – Кюстендил отец Венцислав Шияков от храм „Успение на Пресвета Богородица”. По думите му всички правила и норми за безопасност по време на богослуженията са изпълнени. За нощта преди Възкресение по традиция се маркира пътят, по който миряните обикалят храма. В същото време ще бъде поставено и озвучаване в двора на черквата. Създадена е и необходимата организация за продажба на църковни свещи. Благодатният от Йерусалим ще достигне до черквите в Кюстендил в събота вечер. Той ще бъде донесен от Архиерейския наместник на Кюстендилска духовна околия отец Генадий Генадиев, след пристигането на огъня на летището в София. Службата в храмовете за посрещане на Възкресението Христово започва на Велика събота. Вечерта преди полунощ в събота ще се отслужи тържествено богослужение, като точно в полунощ свещениците ще обявят Възкресението с думите „Христос Возкресе“.\r\nВенцеслав ИЛЧЕВ", "date": "2018.04.03", "title": "Кюстендил: Спазени са всички изисквания за пожарна безопасност в катедралния храм „Успение на Пресвета Богородица” за посрещането на Възкресение Христово"}
{"url": "http://www.focus-news.net/news/2018/04/03/2507237/sport-predstoyat-parvite-machove-ot-chetvartfinalite-na-shampionskata-liga.html", "text": "Тази вечер ще бъдат изиграни първите два мача от четвъртфиналите на Шампионскатата лига.\r\nИталианският Ювентус излиза на терена срещу актуалния европейски клубен шампион Реал Мадрид. Мачът се играе в Торино от 21:45 часа. Двата тима играха на финала на миналогодишното издание на турнира, когато Ювентус загуби с 1:4.  \r\nВ другия четвъртфинален мач Севиля ще бъде домакин на Байерн Мюнхен. Двубоят на стадион „Рамон Санчес Писхуан\" също започва в 21:45 часа.", "date": "2018.04.03", "title": "Спорт: Предстоят първите мачове от четвъртфиналите на Шампионската лига"}
{"url": "http://www.focus-news.net/news/2018/04/03/2507234/pernik-zapochva-zapalvaneto-na-dupkite-v-grada.html", "text": "„Започва запълването на дупките в Община Перник, лошите метеорологични условия не позволяваха това да се случи по-рано“, заяви зам.-кметът Владислав Караилиев на регулярната месечна среща с кметовете на населени места в Общината. Това съобщиха от пресцентъра на Общината. Той посочи, че първи ще бъдат улиците, където минава общественият транспорт.\r\n„Всички знаем какво беше времето преди няколко дни, имаше минусови температури,което не позволяваше да се работи. Полагането на асфалт се извършва при трайно задържане на положителни градуси“, коментира зам.-кметът. \r\nДругата тема, която беше поставена на срещата е за подсушаването на улиците. В отговор на този въпрос Владислав Караилиев посочи, че докладните са разгледани и обобщени и предстои възлагането на ремонтните дейности.  Той не скри, че потребностите са повече от възможностите на Общината. \r\nВ рамките на срещата кметовете на населени места сигнализираха още,че се нуждаят от кофи за смет, както и че остава проблемът с бездомните кучета.\r\n„За съжаление в началото на месец март пуснахме обществена поръчка за контейнери тип Бобър и кофи тип Меви, но нито една фирма не прояви интерес“, сподели зам.-кметът и допълни, че процедурата ще бъде удължена. \r\nПо думите на Караилиев, Общината предприема мерки и с кучетата, като започва безплатно кастриране на четириногите по селата. \r\nКметът на Рударци Богдан Богданов пък поиска да бъдат поставени знаци и повдигнати пешеходни пътеки около комплекса с минералния басейн, защото през лятото има голямо струпване на автомобили и хора, което усложнява обстановката. \r\nДругата тема която разбули духовете на кметовете на населени места е, че се превръщали в „призовкари“ на Съда, тъй като при тях се оставяли призовките на хората, които имат съдебни дела.\r\n„Това са разходи за нас, ангажименти и време, не може по този начин да продължава, ще си търсим правата“, коментира кметът на село Студена , който беше подкрепен и от неговите колеги. „За съжаление трябва да се инициира законова промяна, иначе казусът е труден за разрешаване“, коментира юристът на Община Перник Росен Каменов. В срещата взе участие и секретарят на Община Перник Радослава Манова.", "date": "2018.04.03", "title": "Перник: Започва запълването на дупките в града"}
{"url": "http://www.focus-news.net/news/2018/04/03/2507236/sofiya-promenite-v-naredbata-za-reda-i-usloviyata-za-patuvane-s-obshtestveniya-gradski-transport-shte-badat-predstaveni-na-4-april-2018-g.html", "text": "Промените в Наредбата за реда и условията за пътуване с обществения градски транспорт  ще бъдат представени на 4 април 2018 г. Това съобщиха от пресцентъра на Столичен общински съвет. Брифингът ще бъде в 11.00 часа в зала 5 на ул. Московска 33. Промените ще бъдат представени от председателя на Столичния общински съвет  Елен Герджиков, председателят на комисията по транспорт  Екатерина Йорданова и Зафир Зарков.", "date": "2018.04.03", "title": "София: Промените в Наредбата за реда и условията за пътуване с обществения градски транспорт ще бъдат представени на 4 април 2018 г."}
{"url": "http://www.focus-news.net/news/2018/04/03/2507232/varna-vazstanoveno-e-dvizhenieto-po-am-hemus-v-rayona-na-grad-devnya-v-posoka-shumen.html", "text": "Възстановено е движението по АМ „Хемус“ в района на град Девня, в посока Шумен. Трафикът временно се осъществяваше в една лента, поради пътнотранспортно произшествие. Това съобщиха от пресцентъра на Агенция \"Пътна инфраструктура\" (АПИ).  Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.04.03", "title": "Варна: Възстановено е движението по АМ „Хемус“ в района на град Девня, в посока Шумен"}
{"url": "http://www.focus-news.net/news/2018/04/03/2507239/d-r-emil-kabaivanov-kmet-na-karlovo-uvelichavat-se-ploshtite-s-maslodayna-roza-na-teritoriyata-na-obshtinata.html", "text": "Увеличават се площите с маслодайна роза на територията на Карловска община от 2000 година досега. Това съобщи за Радио „Фокус” - Пловдив кметът на Карлово д-р Емил Кабаиванов. „Става въпрос за десетки хиляди декара”, посочи кметът и добави, че ако се продължи с тези темпове, в следващите години насажденията ще достигнат цифрата от 30 000 - 40 000 дка. До такива размери са достигали те през времето между Първата и Втората световна война, когато са били най-много. Тъй като розата се бере ръчно, единственият възпиращ фактор сега е работната ръка. „В момента безработицата в региона е под средната за страната – около 4 - 5%, със съживяването на големите предприятия в региона и сега проблем се оказа работната ръка”, посочи д-р Емил Кабаиванов.\r\n„Дано кампанията да е добра, цените да са добри. Тази година 70-годишен юбилей отбелязва най-голямата българска фабрика за козметични продукти от розово масло, която е основен спонсор на Празника на розата в Карлово на 25 - 26 май. Очакваме един голям празник, изпълнен с емоции, красота и традиции”, добави Кабаиванов.\r\nЦветана ТОНЧЕВА", "date": "2018.04.03", "title": "Д-р Емил Кабаиванов, кмет на Карлово: Увеличават се площите с маслодайна роза на територията на общината"}
{"url": "http://www.focus-news.net/news/2018/04/03/2507246/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.04.03", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/04/03/2507243/ministar-krasimir-valchev-sistemata-na-vissheto-obrazovanie-se-razrasna-prez-poslednite-godini.html", "text": "Системата на висшето образование се разрасна през последните години. Това каза министърът на образованието и науката Красимир Вълчев, който присъства на официалното откриване на сградата на Колежа по туризъм към Икономически университет – Варна, предаде репортер на Радио „Фокус“ – Варна. Третият корпус на Икономическия университет вече се помещава в реновираната сграда на бившата Професионална техническа гимназия, която Министерски съвет безвъзмездно предостави за управление на Икономически университет – Варна за нуждите на Колежа по туризъм. Базата е изцяло реновирана и от учебната 2017/2018 година колежът се помещава в нея. Сред официалните гости на събитието бяха представители на местната власт, народни представители, академичното ръководство на университета, преподаватели и студенти.\r\n„За мен е радост да съм на откриването на сградата на Колежа по туризъм, който е с 55-годишна история. Откривайки тази сграда, решаваме проблема не само на Колежа по туризъм, но и на Националното училище по изкуствата, което също ще има възможност самостоятелно да ползва сградата“, подчерта министър Красимир Вълчев. Той припомни, че въпреки разрастването на системата на висшето образование през последните години, Икономически университет – Варна е запазил обучението на територията, на която е сега, запазил е регионалната си позиция във Варна. „Това не означава, че е регионален университет, а го прави национално разпознаваем“, заяви министърът и допълни, че стратегията на ръководството на висшето учебно заведение през последните години е била правилна. Министърът заяви, че Икономически университет – Варна ще бъде едно от трите висши училища, които ще се запазят като основни центрове на обучение в професионално направление „Икономика“, както и едно от трите висши училища, които ще останат разпознаваеми в национален мащаб за обучението в професионално направление „Туризъм”. „Това са двете направления, които университетът развива и добавя стойност. Има добри преподаватели и затова е разпознаваем“, каза още министър Красимир Вълчев, който след тържествения водосвет преряза лентата на модернизираната база заедно с ректора на университета проф. д-р Пламен Илиев.\r\nКолежът по туризъм е основно звено на Икономически университет – Варна. През настоящата година се честват 55 години от създаването му. Той е приемник на първото в България висше училище за подготовка на специалисти за индустрията на туризма, хотелиерството, ресторантьорството и свободното време, създадено през 1963 година и получило обществено признание като Институт по международен туризъм. Министерският съвет издава Разпореждане № 811 от 8 ноември 1963 година за създаване на Учебен комплекс по туризъм. Само след месец, през декември 1963 година, Учебният център за подготовка на туристически кадри е устроен в хотел „София“ – „Златни пясъци“, като учебен хотел по подобие на хотел “Du Midi” в град Давос, Швейцария.\r\nДнес в колежа се обучават 700 студенти годишно, които успешно се реализират на пазара на труда в България и чужбина. В своята 55-годишна история той е подготвил близо 10 000 специалисти в редовна и 35 000 в задочна форма, които заемат ключови позиции на оперативни мениджъри и изпълнителски кадри, реализират се като предприемачи със собствен бизнес в сферата на туризма и свободното време у нас и зад граница.\r\nМарияна ВАЛЕНТИНОВА", "date": "2018.04.03", "title": "Министър Красимир Вълчев: Системата на висшето образование се разрасна през последните години"}
{"url": "http://www.focus-news.net/news/2018/04/03/2507240/ivan-kehayov-zemedelski-proizvoditel-v-oblast-blagoevgrad-nyamame-seriozni-problemi-svarzani-s-gorivata-tay-kato-imame-dostap-do-benzinostantsii.html", "text": "В област Благоевград нямаме сериозни проблеми, свързани с горивата, тъй като имаме достъп до бензиностанции. Това коментира за Радио „Фокус“ – Пирин Иван Кехайов, земеделски производител, занимаващ се с производство на картофи за семе и за консумация, отглеждане на зърнени култури и с търговия на препарати за растителна защита в Банско. Той обясни, че напрежение по темата, свързана с някои от текстовете в Закона за търговия с горива се е появила, тъй като някои от земеделците в страната нямат достъп до бензиностанции. „По тази причина се налага техниката да пътува 15 – 20 км, за да зарежда с гориво от оторизирани търговски обекти, което за тях е голям проблем. В област Благоевград и по-специално в Банско нямаме такъв проблем, тъй като имаме близки бензиностанции, нямаме чак толкова голяма техника и не обработваме толкова големи площи“, каза още Кехайов. Той добави, че проблем имат най-вече земеделците, които работят 50 – 100 хил. декара, за което се изисква много техника и гориво. „Повечето от тях разчитат на собствени мобилни или стационарни резервоари за гориво“, добави Кехайов. Той посочи, че е хубаво, че е бил постигнат консенсус между земеделците и правителството, свързан с това, че те няма да бъдат обявявани като търговци, а като потребители на горивото, каквито са. „Ние сме потребители, не препродаваме горивото. При нас и сега нещата са сложни, тъй като се контролира както акциза, така и ДДС, тоест няма как да се стигне до проблем, свързан с контрабанда“, подчерта Кехайов. Според него ако не е било намерено решение на проблема, е можело да се стигне до сериозни проблеми по пътищата в страната. „Представяте ли си как един трактор от 370 конски сили ще пътува 10 км, за да заради гориво и пак да отиде да работи. Напрежението бе очаквано и преди 2 години при Закона за съхранение на горивата също имаше подобен проблем. Тогава пак беше постигнато решение за стационарните и мобилните резервоари за гориво, които се намират под и над земята“, припомни Кехайов. Той подчерта, че в района на Благоевградска област производителите са предимно малки, а площите, които обработват, се намират в близост до населени места, където има бензиностанции, така че този проблем не засяга сериозно хората. „Най-голям е проблемът в Северна и Южна България, където малките населени места са отдалечени от бензиностанциите на около 20 км и няма как някой да направи бензиностанция, за да се зарежда“, каза Кехайов.\r\nЛивия НИНОВА", "date": "2018.04.03", "title": "Иван Кехайов, земеделски производител: В област Благоевград нямаме сериозни проблеми, свързани с горивата, тъй като имаме достъп до бензиностанции"}
{"url": "http://www.focus-news.net/news/2018/04/03/2507241/prof-plamen-pavlov-izborat-na-sofiya-za-stolitsa-dava-vazmozhnost-gradat-da-pridobie-starata-si-slava-konstantin-veliki-ya-e-narichal-moyat-rim.html", "text": "Изборът на София за столица на практика дава възможност градът да придобие старата си слава. Да припомним, че имаме Сердикийски събор още през 4 век. Константин Велики е наричал София „Моят Рим“. Това каза в интервю за Агенция „Фокус“ историкът проф. Пламен Павлов по повод навършването на 139 години от обявяването на София за столица. „Градът не е изглеждал чак толкова зле, колкото обикновено се мисли. Всички български градове по онова време не са били в цветущо състояние, защото става дума за ориенталско-азиатска държава, каквато е Османската империя“, коментира той. „София не е могла да съперничи на Розчук и на Пловдив като население, на Търново като излъчване, на Копривщица като международни връзки. В никакъв случай градът не е бил чак толкова непривлекателен. За него има много добри отзиви от Любен Каравелов и други негови съвременници“, обясни Пламен Павлов. „София е била буден за време си български град, с добро училище и раждаща се интелигенция, с представителство на европейските сили. Модернизацията на София се развива с много бързи стъпки след Освобождението“, каза още историкът. \r\nБиляна ИВАНОВА", "date": "2018.04.03", "title": "Проф. Пламен Павлов: Изборът на София за столица дава възможност градът да придобие старата си слава - Константин Велики я е наричал „Моят Рим“"}
{"url": "http://www.focus-news.net/news/2018/04/03/2507248/d-r-emil-kabaivanov-kmet-na-karlovo-ochakva-se-prez-lyatoto-da-zapochne-remontat-na-patya-karlovo-dabene-voynyagovo-kliment.html", "text": "Очаква се през лятото да започне ремонтът на пътя Карлово-Дъбене-Войнягово-Климент. Това съобщи за Радио „Фокус” - Пловдив кметът на Карлово д-р Емил Кабаиванов. В момента тече избор на изпълнител на 12-километровата отсечка, която не е рехабилитирана повече от 55 години. „Ремонтът на пътя ще струва над 5 млн. лева”, каза кметът. Очаква се да започне работа и по другия голям обект, за който общината има одобрение, за подмяна на 30 км водопроводи в 9 кметства. „Имаше едно забавяне, но то не се дължи на проблеми в общината”, посочи Кабаиванов. Третото кръгово кръстовище също очаква изпълнител, за да се започне работа. Проектът е на АПИ.\r\nВ момента в община Карлово аварийно се изкърпват дупки. Това ще трае около 2 седмици, след което ще започне плановото изкърпване. Парите за това са в размер на 440 000 лева. „За тази дейност са нужни поне 800000 лева”, каза кметът и уточни, че за следващата година общината ще се бори да бъде увеличена целевата субсидия за поддръжка на общинската пътна мрежа, която е около 200 км.\r\nЦветана ТОНЧЕВА", "date": "2018.04.03", "title": "Д-р Емил Кабаиванов, кмет на Карлово: Очаква се през лятото да започне ремонтът на пътя Карлово - Дъбене - Войнягово - Климент"}
{"url": "http://www.focus-news.net/news/2018/04/03/2507244/ekathimerini-turski-iztrebitel-e-izvarshil-narushenie-na-gratskoto-vazdushno-prostranstvo.html", "text": "Турски изтребител F-16 се е спуснал на под 1000 метра височина, докато е прелитал над югоизточната част на егейския остров Фармакос във вторник, след като е навлязъл в Атинския полетен информационен регион в 10:55 часа, съобщава електронното издание Ekathimerini. \r\nИнцидентът е втория по рода си от началото на седмицата. В понеделник седем турски самолета, четири от които с бойно въоръжение, нарушиха гръцкото въздушно пространство  четири пъти, съобщи армията на Атина като добави, че са били съпроводени от гръцки изтребители.\r\nПроизшествията от подобен тип не са необичайни, но се увеличиха значително през последните месеци на изострено напрежение в отношенията между двете съседни страни. .Тереза Герова", "date": "2018.04.03", "title": "Ekathimerini: Турски изтребител е извършил нарушение на гръцкото въздушно пространство"}
{"url": "http://www.focus-news.net/news/2018/04/03/2507242/valeri-yovev-zemedelski-proizvoditel-ne-tryabva-zemedelskite-proizvoditeli-da-badat-tretirani-kato-targovtsi-na-gorivo.html", "text": "Не трябва земеделските производители да бъдат третирани като търговци на гориво. Това каза пред Радио „Фокус” – Кюстендил земеделският производител от Кюстендил Валери Йовев. По думите му е хубаво това, че вече земеделците не се третират като търговци на гориво, защото по този начин е имало поредица от изисквания, които земеделците е трябвало да изпълнят. „В крайна сметка ние се явяваме като потребители, а не като търговци”, каза Валери Йовев. По думите му земеделските стопани имат два варианта за закупуване на гориво – директно с машините да отидат на бензиностанция, а другият вариант е да се достави гориво на едро. „Някои от машините не са пригодени да отидат до бензиностанцията, не е рентабилно например да извадиш и комбайна от житния блок. Ако някоя фирма ни достави гориво на едро, то ние сме задължени в рамките на деня да го декларираме”, каза Валери Йовев. По думите му за обработката на един декар земя е необходимо средно между 10 – 20 литра гориво, в зависимост от самите операции.\r\nВенцеслав ИЛЧЕВ", "date": "2018.04.03", "title": "Валери Йовев, земеделски производител: Не трябва земеделските производители да бъдат третирани като търговци на гориво"}
{"url": "http://www.focus-news.net/news/2018/04/03/2507247/pregled-na-mezhdunarodnite-novini-do-13-chasa-agentsiya-fokus.html", "text": "Предстои среща между президента на Турция Реджеп Тайип Ердоган и президента на Русия Владимир Путин За програмата на срещата говори съветникът на президента на Русия Владимир Путин Юрий Ушаков.\r\nИзграждането на газопровода \"Турски поток\" върви по план. Той ще се състои от две тръби, като едната ще доставя газ за Турция, а другата е планирано да транзитира синьо гориво за Европа.\r\nДвете тръби трябва да бъдат завършени и пуснати в употреба до 30 декември 2019\r\nНа днешната среща между турския президент Реджеп Тайип Ердоган и руския президент Владимир Путин  ще се дискутират  газопровода и строежа на турската АЕЦ „Аккую“ и ще се подпишат споразумения за руски инвестиции в Турция.\r\nСпециално ще се обсъди сътрудничеството във военната сфера при доставката и изграждането на руските зенитно-ракетни комплекси С-400, като Ушаков посочва, че ще се търси решение те да бъдат доставени възможно най-бързо.\r\n*** Главният прокурор на федералната провинция Шлезвиг-Холщайн настоя за екстрадиране на  бившия председател на Женералитета на Каталуния Карлес Пучдемон в Испания.\r\nРазглеждането на европейската заповед за арест на Пучдемон е показало, че молбата на Мадрид за екстрадицията на каталунския политик е допустима, поясниха местните власти. \r\nИспанската правосъдна система уличи Пучдемон в организиране на бунт –обвинение, което срещу което каталунецът внесе възражение. \r\nПучдемон прекара Великденските празници в затвора. Още след арестуването му главният прокурор в Ноймюнстер заяви, че няма да разгледа молбата за екстрадицията му преди Великден, така че решение по случая ще се очаква след празника, който западните християни отбелязаха тази година на 1 април. \r\nПучдемон бе арестуван в неделя, 25 март, на магистрала в Германия. Бившият каталунски лидер пътуваше от Финландия към Белгия, но бе задържан от германската полиция на основание международна заповед за арест, издадена от Испания.\r\n*** Ако спецчастите и Косовските сили за сигурност се опитат да установят пълен контрол над северната част на страната, сръбската армия ще бъде в състояние без никакви проблеми да отговори на нападението и да постави провинцията (бившата Косово и Метохия) под пълен контрол. Това твърдят експерти по отбраната и сигурността.\r\nСпоред тях албанските войски в Косово, около 6000 – няма да окажат съществена подкрепа на косоварите, тъй като самата албанска армия е технически по-слаба и по-зле обучена от тази на Сърбия.  Съответните данни са публикувани на итнернет сайта globalfirepower.com, който сравнява военните способности на отделните страни. По отношение на Сърбия и Албания се отчита, че военните на Белград разполагат с повече войници, повече самолети, повече танкове и повече хеликоптери. \r\nЕдинственият проблем за Сърбия, добавят военни експерти, би било присъединяването на НАТО към евентуален въоръжен конфликт, тъй като Албания е член на Алианса. \r\nСпоред бившия подполковник от някогашното югославско контраразузнаване (КОС) Любан Каран в случай на въоръжено нападение на косовските сили в северната част на страната ще бъде предизвикан ограничен отговор на сръбската армия.\r\n„Дори такава реакция може напълно да неутрализира атаката и да изхвърли противниците от тази област, независимо от факта, че те със сигурност ще бъдат подпомагани от Албания. Нашата армия има достатъчно огнева мощ и маневреност, за да го направи. Само ако НАТО, член на което е Албания, се включи пряко в конфликта, ще трябва да се използва цялата сръбска армия“, коментира Каран. \r\nЕкспертът по сигурността Милан Петрич смята, че косовските спецчасти са полицейска институция с малък опит.\r\n„Както видяхме от последните събития в Косово, те са аматьори“, изрази увереност Петрич, като допълни, че членовете на спецчастите на най-младата държава на Балканите са се придвижвали с „цивилен“ автомобил, който не е бил достатъчно обезпечен. „От друга страна, имате сръбска полиция и военни служби, които за съжаление имат твърде много опит“, заключи експертът.\r\n*** Гръцката армия ще получи един милиард евро по програма за надграждане на отбранителните способности. Решението е взето в рамките на заседание на парламентарната комисия и в отговор на непосредствените нужди на сухопътните, военноморските и военновъздушните сили на страната.\r\nВ дискусиите, проведени в понеделник, са участвали министърът на отбраната Панос Каменос, началникът на Генералния щаб на Гръцките въоръжени сили адмирал Евангелос Апостолакис и ръководителите на Генералното военно командване, на Генералния щаб на ВВС и на ВМС. \r\nСред важните приоритети на ВВС на Гърция е модернизацията в САЩ на 85 от изтребителите F-16. Правителството се опитва да финализира сделката до 30 април, така че разходите да не надвишават тавана от 1,1 милиарда евро, определен от правителството. Друг основен приоритет на ВВС е поддържането на флота от френските „Мираж“.\r\nПриоритетите на ВМС включват, наред с другото, незабавното обновяване на флотата от фрегати.\r\nУсилията за надграждане на отбранителните способности на армията се предприемат на фона на засиленото напрежение с Турция през последните седмици. Влошаването на гръцко-турските отношения и втвърдяването на позицията на Атина се очаква да доминират на заседанието на кабинета във вторник, председателствано от премиера Алексис Ципрас.\r\nВ неделя от пресслужбата на управляващите в Атина описаха турския президент Реджеп Тайип Ердоган като „султан\", който „прави обещания от името на съдебната система на страната\", за разлика от Гърция, която има премиер, който зачита върховенството на закона.\r\nВ изявленията си по-рано от неделя Ердоган свърза съдбата на двамата гръцки войници, задържани в Турция с осмината  военнослужещи на Анкара, избягали в Гърция през 2016 г. след опита за преврат. Той също така разкритикува Ципрас заради неспазеното му обещание да екстрадира турските военнослужещите.\r\nГоворителят на правителството Димитрис Цанакопулос заяви в понеделник, че Турция използва двамата гръцки войници за политически цели. Фактът, че те са държани в Одрин повече от месец „започва да надхвърля границите\".\r\n*** Министърът на външните работи на Сърбия Ивица Дачич определи ареста на ръководителя на Службата за Косово и Метохия Марко Джурич в Косово като „автогол на Прищина“.\r\nСпоред първия дипломат на Белград събитието е показало на международната общност, че „не всичко е така, както Прищина обещава и говори\".\r\n„Те нямат политика и не знам за какво още може да излъжат. Арестът очевидно е бил подготвен, а доколкото аз съм запознат с документацията, никъде не е посочено, че Марко Джурич би получил разрешение за влизане, ако ставаше дума за някой друг ден\", поясни Дачич в отговор на репортерски въпрос защо посещението на Джурич в Косово не е било отложено с един ден, защото според медиите забраната за влизането му в страната е била в сила за срок от 72 часа.\r\nДачич подчерта, че Джурич е спазил процедурата и допълни, че той и политиците в Прищина преговарят на всеки две седмици, но с този инцидент преговорите са отложени.\r\n„В Сърбия идват различни политици и не забраняваме на никого да дойде в нашата страна. Джурич не отиде в Косово, за да вдигне въстание, а за да води диалог“, увери сръбският външен министър. \r\n„Това, че Испания, Румъния и Република Кипър са близо до решение да не присъстват на основната дискусия на срещата на върха ЕС-Западни Балкани на 17 май в София, за нас е голяма подкрепа, показва, че ЕС не може да установи единна позиция и че не може да изиска от нас да признаем Косово\", допълни още Дачич.\r\n„И когато някой говори за правно обвързващ договор - той може да съдържа всичко, но не и изрично искане за признаване независимост на Косово, ако Сърбия не го иска, а Сърбия не иска и никога няма да го иска\", категоричен бе първият дипломат на Белград.\r\n*** ООН проверява „смущаващи доклади“ за загинали или сериозно пострадали цивилни при афганистански въздушен удар над религиозна школа, при който вероятно са убити или ранени десетки деца.\r\n„Екип за защита на човешките права проверя на място фактите. На всички страни е припомнено задължението да защитават цивилните от въздействието на въоръжения конфликт“, се казва в изявление от Мисията на ООН за оказване на помощ в Афганистан (UNAMA).\r\nПо-рано бе съобщено, че при ракетен удар на афганистанската армия в провинция Кундуз може да са загинали до 50 цивилни, а 65 други са ранени. Сред тях има множество деца.\r\n*** Министърът на външните работи на Северна Корея пристигна на посещение в Пекин за преговори с китайския си колега. Визитата се провежда само седмица, след като лидерът на Пхенян Ким Чен-ун пътува тайно до китайската столица.\r\nПосещението на Ри Йонг-хо бе обявено от говорителя на китайския външен министър, който поясни, че първият дипломат на Пхенян ще се срещне с колегата си Ван И.\r\n***", "date": "2018.04.03", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/04/03/2507223/komisar-simeon-tsarvulanov-pbzn-smolyan-pozharnikari-shte-dezhuryat-na-velikden-v-golemite-hramove-v-oblastta.html", "text": "Пожарникари ще дежурят на Великден в големите църковни храмове в област Смолян, където ще има по-голяма струпване на хора, за да следят за безопасността им. Това каза за Радио „Фокус“ – Смолян директорът на Регионална дирекция „Пожарна безопасност и защита на населението“ – Смолян, комисар Симеон Цървуланов. Те ще извършват последни проверки на храмовете непосредствено преди литургиите и ще останат там и по време на богослуженията, поясни той.\r\n\"От две седмица във всички църкви в област Смолян се извършват проверки, като са открити дребни нарушения, а повечето храмове са обезопасени\", отбеляза комисар Цървуланов. При проверките се следи за наличие и заверка на пожарогасители в храмовете. Проверяват се и изходите за евакуацията, както и работещи надписи „Изход“. „Църквите са строени преди много време и вратите им се отварят навътре и по този начин евакуацията е затруднена. Искаме да има застопоряване на вратите и да стоят отворени по време на литургиите, за да може хората да се евакуират по-бързо при нужда. За целта се поставят устройства за закачване от вътрешна страна, за да ги държат в отворено състояние“, добави комисар Цървуланов. Дадени са предписания и указания за отстраняване на нередностите и преди самия празник във всички църкви в областта отново ще се извършат проверки, за да се види дали те са изпълнени, посочи той. Комисарят коментира, че хората вече са се научили за спазват противопожарните изисквания, персоналът на църквите също. \"През последните години по време на струпването на много хора в църквите в областта за Великден няма регистрирани инциденти\", каза още комисар Цървуланов.\r\nНели ГЕРГЬОВСКА", "date": "2018.04.03", "title": "Комисар Симеон Цървуланов, ПБЗН - Смолян: Пожарникари ще дежурят на Великден в големите храмове в областта"}
{"url": "http://www.focus-news.net/news/2018/04/03/2507250/veliko-tarnovo-v-13-naseleni-mesta-ot-oblastta-e-otcheteno-zavisheno-sadarzhanie-na-nitrati-v-piteynata-voda.html", "text": "В 13 населени места от област Велико Търново е отчетено завишено съдържание на нитрати в питейната вода. Това съобщиха за Радио „Фокус“ – Велико Търново от Регионалната здравна инспекция. Данните са от мониторинга за съдържание на нитрати в питейните води в областта през 2017 година. Трайни отклонения по показател нитрати (над 50 мг/л) са установени в питейната вода в Полски Сеновец, Иванча, Стефан Стамболово, Алеково, Лозен, Виноград, Каранци, Деляновци, Червена, Страхилово, Ореш и Козловец. Замърсена с нитрати вода пият 3,37%, или 8 248 души от жителите на областта. Спрямо предходните 2016 и 2015 година относителният дял на населението от областта, консумиращо замърсена с нитрати вода се запазва почти същия – съответно 3,75% и 3,3%.\r\nЗастрашени от замърсяване с нитрати (между 35 и 50 мг/л) са питейните води в 24 селища, с население 12 923 души, или 5,27 % от населението на областта. Това са Никюп, Стрелец, Горски Долен Тръмбеш , Горна Липница, Патреш, Бутово, Долна Липница, Обединение, Орловец, Вързулица, Николаево, Асеново, Александрово, Горна Студена, Совата, Сломер, Батак, Недан, Сухиндол, Горски Сеновец, Горски Горен Тръмбеш, Царски Извор, Сушица и Овча могила. Населението само на едно селище от областта пие вода със средногодишно съдържание на нитрати над 100 мг/л.\r\nОт Регионалната здравна инспекция предвиждат да предприемат мерки като информират населението в 13 населени места, получаващи замърсена с нитрати питейна вода, за здравния риск, който крие консумацията на питейна вода с отклонение по този показател. Ще се извършва системно наблюдение на съдържанието на нитрати в питейната вода на 24 населени места от областта, получаващи питейна вода със съдържание на нитрати над 35 мг/л.\r\nНадежда КРЪСТЕВА", "date": "2018.04.03", "title": "Велико Търново: В 13 населени места от областта е отчетено завишено съдържание на нитрати в питейната вода"}
{"url": "http://www.focus-news.net/news/2018/04/03/2507245/mvr-zadarzhan-e-21-godishen-izvarshitel-na-dva-vaorazheni-grabezha-v-zhk-studentski-grad.html", "text": "Задържан е 21-годишен извършител на два въоръжени грабежа в жк. „Студентски град“. Това съобщиха от пресцентъра на МВР. Задържаният е криминално проявен мъж от Разград, наложена му е постоянна мярка „задържане под стража“. Полицейските действия са предприети от служители на Седмо РУ и техни колеги от сектор „Грабежи“ при СДВР след получен сигнал, че на 16 март, малко след 5.00 часа в казино в жк. „Студентски град“ влязъл маскиран и въоръжен с пистолет мъж, заплашил двамата служители в игралната зала, нанесъл удари по главата и тялото на един от тях и успял да отнеме наличните средства от оборота. На 22 март млада жена съобщила в Седмо РУ, че около 5.30 часа, пред жилищен блок в жк. „Студентски град“ e нападната от непознат, който я заплашил с пистолет, ударил я, отнел дамската ѝ чанта и избягал. В резултат на предприетите издирвателни и процесуално-следствени действия в рамките на образуваните досъдебни производства, бил установен и задържан извършителят на нападенията с инициали В.Р. (на 21 г.), криминално проявен от Разград, пребивавал на територията на столицата с регистрация в жк. „Студентски град“. След доклад на събраните материали в Софийска района прокуратура, В.Р. е привлечен като обвиняем по чл. 198 от НК и му е наложена постоянна мярка „задържане под стража“.", "date": "2018.04.03", "title": "МВР: Задържан е 21-годишен извършител на два въоръжени грабежа в жк. „Студентски град“"}
{"url": "http://www.focus-news.net/news/2018/04/03/2507252/blagoevgrad-v-grada-shte-bade-predstavena-patuvashtata-izlozhba-svideteli-pamet-za-kontslagera-belene-po-initsiativa-na-obshtinskoto-rakovodstvo-na-pp-gerb.html", "text": "По инициатива на Общинското ръководство на ПП ГЕРБ - Благоевград, в периода 12 – 26 април 2018 година в Благоевград, в зала „22 септември” ще гостува пътуващата изложба „Свидетели: Памет за концлагера „Белене”. Това съобщи за Радио „Фокус“ – Пирин Йордан Андонов, общински ръководител на ПП ГЕРБ - Благоевград. Изложбата е създадена по инициатива на фондация „Остров Белене” (Михаил Маринов),  фондация „Истина и памет” (Христо Христов, професор Евелина Келбечева, Георги Михайлов, Александър Кашъмов) и Културен център „Евгений Босилков – Белене” (отец Паоло Кортези).  Изложбата е посветена на жертвите в най-големия лагер за политически противници на тоталитарния комунистически режим в България и разказва за случващото се там в периода 1949 – 1987 г. Със своите 18 пана, експозицията представя живота в концлагера „Белене”. Спомените на оцелели бивши лагеристи дават възможност на различните поколения да добият представа за: как е създаден концлагерът на остров Персин; робския труд, извършван от лагеристите; побоищата над лагеристите и карцера, в който са изтърпявали наказания; бита и условия, в които са поставени въдворените; дневната дажба и глада в лагера; функционирането на женската част на лагера, организиран на съседния остров „Щурчето”; оцелелите горяни, които са въдворявани „Белене”; свещениците от различните християнски деноминации, въдворени в лагера. По време на двуседмичния престой на изложбата в Благоевград в зала „22 септември” ще бъдат изнесени и две лекции на следните теми: На 12 април 2018 г. от 19.00 часа „Системата на концетрационните лагери в България” – автор Христо Христов; На 24 април 2018 г. от 19.00 часа „(Без)паметността за комунизма в България” – автор професор Евелина Келбечева.  Инициативата е насочена не само за членове и симпатизантите на ГЕРБ Благоевград, а и за широката общественост в града ни. Входът за изложбата и двете лекции е свободен.", "date": "2018.04.03", "title": "Благоевград: В града ще бъде представена пътуващата изложба „Свидетели: Памет за концлагера „Белене” по инициатива на Общинското ръководство на ПП ГЕРБ"}
{"url": "http://www.focus-news.net/news/2018/04/03/2507251/ria-novosti-nato-otkaza-vizi-na-ruski-diplomati-naznacheni-na-myastoto-na-izgonenite-ot-bryuksel.html", "text": "От НАТО заявиха, че няма да издадат визи на руските дипломати, които трябваше да заемат местата на изгонените от постоянното представителство на Руската федерация при седалището на организацията в Брюксел. Това заяви заместник-министърът на външните работи на Русия Александър Грушко, предава РИА Новости.\r\n„Да, действително, седмина души бяха обявени за нежелателни. И (в Брюксел) обявиха, че няма да издадат визи на още трима“, обясни Грушко.\r\nРедица държави от Европа, включително Великобритания, Франция, Германия и Полша, балтийските държави, Украйна, Хърватия, Албания, Молдова, САЩ и Канада взеха решение за експулсиране на общо над стотина руски дипломати във връзка с предполагаемата намеса на Москва в отравянето на бившия офицер на Главното разузнавателно управление (ГРУ) Сергей Скрипал и дъщеря му Юлия в британския град Солзбъри. Тереза Герова", "date": "2018.04.03", "title": "РИА Новости: НАТО отказа визи на руски дипломати, назначени на мястото на изгонените от Брюксел"}
{"url": "http://www.focus-news.net/news/2018/04/03/2507258/burgas-v-ekspotsentar-flora-shte-se-provede-initsiativata-handmade-design-market.html", "text": "В експоцентър \"Флора\" ще се проведе инициативата Handmade design market. Това съобщиха от пресцентъра на Община Бургас. Инициативата ще гостува в Бургас на 6 - 8 април. Изданието ще се проведе на традиционното място - експоцентър \"Флора\" в Морската градина. Там ще бъдат изложени бижута, аксесоари, декор за дома, козметика, деликатеси и сладкиши. Handmade design market предлага красиви предмети, изработени от човешка ръка. Той събира на едно място работилници, благотворителни каузи, хапване и пийване, зони за релакс, приятна музика, игри и креативни личности.", "date": "2018.04.03", "title": "Бургас: В експоцентър \"Флора\" ще се проведе инициативата Handmade design market"}
{"url": "http://www.focus-news.net/news/2018/04/03/2507256/blagoevgrad-bogata-praznichna-programa-e-podgotvila-obshtina-gotse-delchev-za-velikden.html", "text": "Богата и разнообразна програма е подготвила Община Гоце Делчев по повод великденските празници, предаде репортер на Радио „Фокус“ – Пирин. Събитията, свързани с големият християнски празник, започнаха още на 29 март, когато в малката зала на Народно читалище „Просвета – 1865“ се проведе среща на ученици от основните училища с автора на детски книги Иван Мишев по повод Международния ден на детската книга. Празничната програма на Общината продължава на 5 април с украсяване на яйца и празнична великденска програма с участието на деца от всички детски градини на територията на град Гоце Делчев. Събитието ще се проведе от 16.30 часа на площад „Македония“, а при лошо време – изложбената зала в Дома на културата. На 7 април ще се състои традиционно посрещане на живия огън в навечерието на Възкресение Христово от 23.00 часа на площад „Гоце Делчев“.\r\nЛивия НИНОВА", "date": "2018.04.03", "title": "Благоевград: Богата празнична програма е подготвила Община Гоце Делчев за Великден"}
{"url": "http://www.focus-news.net/news/2018/04/03/2507255/burgas-170-pozhara-sa-registrirani-ot-nachaloto-na-godinata-v-obshtinata.html", "text": "170 пожара са регистрирани от началото на годината в общината. Това съобщи за Радио „Фокус“ - Бургас гл. инспектор Николай Николаев, началник на РС „Пожарна безопасност и защита на населението“ – Бургас. По думите му основно пожарите са на територията на града. Инцидентите в Центъра за спешна помощ до този момент са повече от миналата година. През зимния сезон доста от пожарите са в апартаменти и са причинени от отоплението и от използването на повече електрическа енергия. „Всяка една от структурите областта разполага с нова техника. Повечето автомобили са още в гаранционен срок. На територията на Бургас има вече две служби, които се помещават в една сграда. На дежурство има 15 камиона на разположение“,  добави Николаев.\r\nПо думите му има общини, в които в повечето случаи има по един екип на дежурство. Две са общините без изградени пожарни – Сингуларе и Руен. По закон във всички общини до 20 000 души е задължително на създаването на доброволни формирования. Вече има такива в Сингуларе , Руен, Созопол и в Бургас, което е и най-голямото в страната. „Тези доброволци са под бройка, в зависимост от големината на общината“, каза още Николаев.\r\nВеселина НИКОЛОВА", "date": "2018.04.03", "title": "Бургас: 170 пожара са регистрирани от началото на годината в общината"}
{"url": "http://www.focus-news.net/news/2018/04/03/2507259/sport-osemkraten-olimpiyski-shampion-po-biatlon-obyavi-kray-na-karierata-si.html", "text": "Норвежкият биатлонист  Оле Ейнар Бьорндален обяви край на кариерата си. Съответното съобщение 44-годишният спортист направи в рамките на специална пресконференция в Симостранда, а като причина за решението си изтъкна здравословен проблем със сърцето.\r\nБьорндален е осемкратен олимпийски шампион, 20-кратен световен шампион, а също и шесткратен носител на отличието „Големия кристален глобус“.", "date": "2018.04.03", "title": "Спорт: Осемкратен олимпийски шампион по биатлон обяви край на кариерата си"}
{"url": "http://www.focus-news.net/news/2018/04/03/2507249/valeri-yovev-zemedelski-proizvoditel-nay-kritichni-za-chereshite-v-oblast-kyustendil-sa-dnite-mezhdu-15-i-20-april-kogato-e-masoviyat-tsaftezh.html", "text": "На този етап няма проблем с развитието на черешите и очакваната реколта в района. Това каза пред Радио „Фокус” – Кюстендил земеделският производител Валери Йовев. По думите му конкретно за черешите нещата стоя добре. „Дългосрочната прогноза не дава застудяване – екстремно ниски температури. За сега нещата са нормални. За нашия район най-опасните дати за черешите са между 15 и 20 април. Тогава е масовият цъфтеж, при едни температури от – 4 – 5 градуса, нещата ще влошат”, каза Валери Йовев. Според него при сливите и кайсиите има леко измръзване, причинени от студа в началото на месец март. „Посевите от зърнени култури в региона са в добро състояние. На места има и повече влага, което доведе до пожълтяване, но като цяло състоянието е задоволително”, каза Валери Йовев.\r\nВенцеслав ИЛЧЕВ", "date": "2018.04.03", "title": "Валери Йовев, земеделски производител: Най-критични за черешите в област Кюстендил са дните между 15 и 20 април, когато е масовият цъфтеж"}
{"url": "http://www.focus-news.net/news/2018/04/03/2507260/dobrich-v-oblastta-sluzhiteli-na-rd-pozharna-bezopasnost-i-zashtita-na-naselenieto-sa-proverili-44-tsarkvi-za-pozharna-bezopasnost-predi-velikden.html", "text": "В областта служители на Регионална дирекция „Пожарна безопасност и защита на населението“ (РД ПБЗН) в Добрич са проверили 44 църкви, съобщават от ведомството, предаде кореспондент на Радио „Фокус” – Варна. областта. При проверките е отделено особено внимание на създадената организация за пожарна безопасност, осигуряване на условия за успешна евакуация, изправност на електрическите и отоплителни инсталации и съоръжения, изправност и наличие на уредите и съоръженията за първоначално пожарогасене, както и на осигурените условия за успешно пожарогасене. Извършени са инструктажи на длъжностните лица в храмовете, като при тях акцентът е върху противопожарния режим, обучението на персонала за работа с подръчните противопожарни уреди, опасността при паленето и пренасянето на горящите свещи и гасенето на догарящите, както и изключването на електрическото напрежение след тържествените церемонии. РД “Пожарна безопасност и защита на населението” в Добрич призовава за внимателно боравене със свещите при посещение в църковните храмове. Всяка запалена свещ е потенциална опасност, особено за хората с по-дълги и обемни коси, които само за миг могат да пламнат. Ако обаче всеки пази най-близко стоящите до него хора, вероятността да пламне нечия дреха или коса намалява. Запалените свещи, които множеството граждани пренасят след църковните церемонии, създават сериозни предпоставки за възникване на пожари. Оставени без надзор върху горими предмети може да предизвикат пожар. Опасност за запалване се крие и при пренасянето им в автомобилите. След пренасянето на запалените свещи в домовете си, гражданите не бива да ги оставят да горят без надзор, дори ако са в съседна стая. Пламъкът лесно се прехвърля от един предмет на друг, а последиците до които може да доведе един пожар, са изключително сериозни. Не бива да се допуска децата да си играят със свещите, а боравенето с тях трябва да става само с родителски контрол.\r\nЖулиета НИКОЛОВА", "date": "2018.04.03", "title": "Добрич: В областта служители на РД „Пожарна безопасност и защита на населението“ са проверили 44 църкви за пожарна безопасност преди Великден"}
{"url": "http://www.focus-news.net/news/2018/04/03/2507257/varna-potvardiha-parvonachalniya-arest-na-dvamata-mazhe-obvineni-v-krazhba-na-chasti-ot-zhelezopatno-saorazhenie.html", "text": "В две отделни съдебни заседания днес, състав на Варненския апелативен съд потвърди първоначалния арест на Йордан Димитров от Девня и на Кирил Димитров от Варна, привлечени като обвиняеми затова, че повредили железопътни релси и откраднали части от жп съоръжение. Това съобщиха от пресцентъра на Апелативен съд - Варна.\r\nВ края на миналата седмица Варненският окръжен съд намери всички основания, предвидени от закона и задържа под стража двамата мъже. Те са привлечени към наказателна отговорност за това, че на 27 март 2018 г. във Варна, при условията на опасен рецидив за Йордан и в съучастие по между си, с ножица за арматурно желязо отнели 4 захранващи съединители на осми коловоз и стрелка на участък „Гара Варна“, на обща стойност 200 лева. Престъплението е тежко, по смисъла на закона и за него се предвижда наказание “Лишаване от свобода“  от 3 до 15 години. На същата дата и на същото място, отново в съучастие двамата повредили железен път на участък „Гара Варна“ и съоръжения към него, като срязали захранващи съединители на осми коловоз и стрелка на участък „Гара Варна“ и с това създали опасност за живота на мнозина. За това деяние наказанието е затвор от 5 до 15 години.  Двамата мъже били разкрити и задържани от органите на реда.\r\nДнес втората съдебна инстанция сподели всички изводи на ОС – Варна, свързани с наличието на обосновано предположение за съпричастието на двамата обвиняеми към престъпните деяния. Въпреки краткия период от време, разследващите са събрали достатъчно доказателства, които потвърждават първоначалното подозрение за престъпните деяния. Намерени са ножицата за рязане, парчета релсови съединители и торба, в която двамата мъже поставили окрадените  отрязани съединители с различна дължина. \r\nАпелативният съд сподели и основанията на първоинстанционния съд, че е реална опасността всеки един от обвиняемите да извърши престъпление. Мъжете се издържат със събиране и предаване на вторични суровини на пунктове за изкупуване на метали, като по този начин набавяли средства, необходими им за закупуване на наркотични вещества. Въпреки че Йордан е направил самопризнания, има постоянен адрес, той ще остане в ареста, защото за него това деяние е при условията на опасен рецидив\r\nОпределенията на Варненския апелативен съд, с които бе потвърден първоначалния арест на Йордан Димитров и на Кирил Димитров, привлечени като обвиняеми затова, че повредили железопътни релси и откраднали части от жп съоръжение са окончателни.", "date": "2018.04.03", "title": "Варна: Потвърдиха първоначалния арест на двамата мъже, обвинени в кражба на части от железопътно съоръжение"}
{"url": "http://www.focus-news.net/news/2018/04/03/2507262/administrativniyat-sad-ostavi-bez-razglezhdane-zhalbata-na-obshtinskiya-savet-v-haskovo-sreshtu-kmeta-dobri-belivanov.html", "text": "Състав на Административен съд- Хасково, с председател съдия Василка Желева, в закрито заседание на 2 април остави без разглеждане жалбата на Общинския съвет в Хасково за оспорване на неоснователно бездействие на кмета на Община Хасково Добри Беливанов. Това съобщиха от пресцентъра на Община Хасково. Съдът прекрати производството по делото. В жалбата се твърди, че кметът е бездействал и не е изпълнявал решенията на Общинския съвет. В определението на съда се казва: „административното производство не е средство за решаване на спорове между административни органи и длъжностни лица, които действат от името на административния орган. Регламентираното в ЗМСМА правомощие на кмета на общината да организира изпълнението на актове на общинския съвет, му е вменено в качеството на орган на местната изпълнителна власт, но при изпълнение на задълженията произтичащи от това правомощие, между кмета на общината и общинския съвет не се създава административно правоотношение, основният отличителен белег, на което е властническия характер и неравнопоставеността между страните. Иначе казано, когато кметът на общината осъществява правомощията си, той не действа като административен орган спрямо общинския съвет“. Според съда в приетите решения на общинския съвет не се съдържа някакво разпореждане, адресирано за изпълнение до кмета на община Хасково, но дори и да е имало такова то не би било защитимо по реда на чл 257 ал 1 от АПК, той като неизпълнението му би представлявало неизпълнение на административен акт. В определението на съда се казва още: „Оспореното в случая бездействие от страна на кмета на община Хасково не представлява неоснователно бездействие, защитимо по административния ред на чл.257 от АПК. Предявеното от Общински свет Хасково оспорване по този ред се явява процесуално недопустимо за разглеждане. Същото следва да бъде оставено без разглеждане а производството по делото –прекратено“", "date": "2018.04.03", "title": "Административният съд остави без разглеждане жалбата на Общинския съвет в Хасково срещу кмета Добри Беливанов"}
{"url": "http://www.focus-news.net/news/2018/04/03/2507261/darzhavnite-industrialni-zoni-byaha-predstaveni-na-biznes-forum-v-istanbul.html", "text": "„Национална компания индустриални зони“ ЕАД беше представена пред повече от 150 български и турски фирми на Българо-турски бизнес форум в Истанбул, провел се в понеделник в присъствието на българския министър на икономиката Емил Караниколов и турския му колега Нихат Зейбекджи. Това съобщиха от пресцентъра на „Национална компания индустриални зони“ ЕАД.\r\nИзпълнителният директор на НКИЗ Антоанета Барес запозна участниците на събитието с дейността и начина на работа на компанията, както и с разширяването на портфолиото от терени, предлагани на потенциални инвеститори. Отскоро в активите на НКИЗ например попадат имоти с площ около 100 дка край Кърджали, особено атрактивна дестинация за представителите на турския бизнес.\r\nБлагодарение и на активното си партньорство с местната власт и подписването на меморандуми с общини в цялата страна, НКИЗ разполага с много повече локации с различни логистични и инфраструктурни предимства, които биват предлагани на потенциални инвеститори. Един от последните такива меморандуми за сътрудничество бе с Община Стара Загора, също привлекателно място за бизнеса в Турция заради географското си разположение.\r\nВ рамките на събитието при интензивен интерес бяха проведени и редица двустранни срещи между НКИЗ и турски фирми, заинтригувани от перспективите да инвестират в България и да открият бизнеса си към пазара на Европейския съюз. \r\nНастоящият форум демонстрира нашата обща воля и желание за още по-динамичен диалог и по-интензивно и мащабно развитие на отношенията между България и Турция, заяви на откриването на събитието министър Караниколов.\r\nТой изтъкна, че Турция е един от водещите търговски партньори на България като заема 4-то място в българския износ и 5-то място във вноса. Караниколов допълни, че географската близост и потенциалът на пазарите предопределят висока активност между българските и турските фирми. \r\n„Двустранната търговия е балансирана, като за 2017 г. е почти 4 млрд. евро. Българският износ за Турция надвишава 2 млрд. евро, заема 7.8% от общия износ и бележи ръст от 10%. Вносът от Турция е 1,9 млрд. евро, като заема 6.3% от общия внос и бележи ръст от 17.3%“, подчерта Караниколов.", "date": "2018.04.03", "title": "Държавните индустриални зони бяха представени на бизнес форум в Истанбул"}
{"url": "http://www.focus-news.net/news/2018/04/03/2507265/haskovo-64-godishna-zhena-ot-haskovo-stanala-zhertva-na-parichna-izmama.html", "text": "64-годишна жена от Хасково станала жертва на парична измама. Това съобщиха от пресцентъра на МВР. На 2 април, на вратата на дома й в ж.к.“Орфей“, позвънили  две жени. Те успели да я уверят, че могат да развалят магии и за целта й поискали яйце, с което да й гледат. Като се възползвали от разсеяността на домакинята, „гостенките“ подменили яйцето със старо, с почерняла вътрешност. За да развалят направената магия, те заръчали на жертвата си да събере наличните си пари, които те увили в кърпа и след като им „побаяли“ й заръчали да ги сложи под възглавницата за едно денонощие. Минути след като изпратила непознатите, жената решила да развие кърпата и установила липсата на парите. Притеснена тя потърсила помощ в полицията, дала и описание на извършителките, по което криминалистите работят. По случая е образувано досъдебно производство.", "date": "2018.04.03", "title": "Хасково: 64-годишна жена от Хасково станала жертва на парична измама"}
{"url": "http://www.focus-news.net/news/2018/04/03/2507253/donka-simeonova-deputatat-boris-karchev-ot-gerb-da-ne-politizira-problemite-si.html", "text": "„Не приемам опита на г-н Кърчев, депутат от ГЕРБ, да политизира проблемите си\".  Това заяви народният представител от ПГ на „БСП за България” Донка Симеонова във връзка с изявленията на народния представител от ГЕРБ Борис Кърчев на пресконференция в Казанлък, съобщиха от пресцентъра на Националния съвет на БСП. \r\n\"Съветвам го да отговори на въпросите, зададени в журналистическото разследване на медийния екип на Пресс тв и на други национални медии, а не да намесва БСП или лица от БСП. В желанието си да се защити, той добре използва познатата политическа тактика да атакува опонентите си, както прави в случая с Пламен Караджов и Васил Самарски, зад които заставам категорично. Народните представители дължат отговори на избирателите си. Ние не сме съд или прокуратура, за да нападаме публично гражданите”.", "date": "2018.04.03", "title": "Донка Симеонова: Депутатът Борис Кърчев от ГЕРБ да не политизира проблемите си"}
{"url": "http://www.focus-news.net/news/2018/04/03/2507254/prof-plamen-pavlov-otnachalo-se-e-smyatalo-che-hramat-aleksandar-nevski-tryabva-da-bade-postroen-v-tarnovo-resheno-e-che-svetinyata-prilicha-poveche-na-novata-stolitsa-sofiya.html", "text": "Отначало за храма „Александър Невски“ се е смятало, че трябва да бъде построен във Велико Търново. Решено е, че в новата столица повече прилича на има подобен храм. Това каза в интервю за Агенция „Фокус“ историкът проф. Пламен Павлов по повод навършването на 139 години от обявяването на София за столица. „В София е имало големи хубави църкви, но такава всебългарска светиня, знак на новата българска държавност ѝ е приличал. Самият Александър Батенберг е настоял за това“, заяви той. „Най-важна е ролята на Димитър Петков, най-близкият приятел на Стефан Стамболов, като кмет на София“, посочи Пламен Павлов. „Първите граждански протести в някакъв смисъл са във връзка с тези грандиозни планове на Димитър Петков. На това момче от Бюшкьой, Северна Добруджа, което е било неграмотно и дава пример за ускореното развитие на българската интелигенция. Именно при него София вече прилича на европейски град“, обясни историкът. „Още през 1898 година в Панчарево започва да строи електроцентрала. През 1900 година София вече има електрификация. Градът много бързо става европейски. В началото на войните това е един красив европейски град. Има какво да се мисли за бъдещето на София, като познаваме миналото на града“, каза още проф. Павлов. \r\nБиляна ИВАНОВА", "date": "2018.04.03", "title": "Проф. Пламен Павлов: Отначало се е смятало, че храмът „Александър Невски“ трябва да бъде построен в Търново - решено е, че светинята прилича повече на новата столица София"}
{"url": "http://www.focus-news.net/news/2018/04/03/2507266/v-sgradata-na-mvr-shte-se-sastoi-brifing-vav-vrazka-s-predprietite-deystviya-po-osiguryavaneto-na-obshtestveniya-red-i-bezopasnostta-na-velikden.html", "text": "В сградата на МВР ще се състои брифинг във връзка с предприетите действия по осигуряването на обществения ред и безопасността на Великден. Брифингът ще се състои на 4 април от 13.00 часа в сградата на министерството. Това съобщиха от пресцентъра на МВР. Ще присъстват представители на ГДНП, ГДГП и ГДПБЗН, които ще дадат подробности за предприетите действия по осигуряването на обществения ред, пожарната безопасност и сигурността по пътищата в страната по време на Великденските празници.", "date": "2018.04.03", "title": "В сградата на МВР ще се състои брифинг във връзка с предприетите действия по осигуряването на обществения ред и безопасността на Великден"}
{"url": "http://www.focus-news.net/news/2018/04/03/2507264/afp-benyamin-netanyahu-otmeni-sporazumenieto-s-vkboon-za-afrikanskite-migranti.html", "text": "Израелският премиер Бенямин Нетаняху обяви, че отменя споразумението с Върховния комисариат на ООН за бежанците за разселване на хиляди африкански мигранти, след като бе подложен на засилен натиск, предава AFP. \r\nВ среднощен пост в социалната мрежа „Фейсбук“ Нетаняху заяви, че прекратява споразумението, което би позволило на хиляди мигранти да останат в Израел поне временно. Във вторник той каза, че сделката е анулирана след обсъждания.\r\nИзраел обяви в понеделник, че е сключил споразумение с Върховния комисариат на ООН за бежанците (ВКБООН), за да отмени спорния план за депортиране на африкански мигранти и да го замени с нов, който може да доведе до изпращането на хиляди мигранти в западните държави. \r\nОколо 16 250 мигранти ще бъдат преселени в западни държави съгласно споразумение, обявено в изявление на кабинета на премиера Бенямин Нетаняху. Към кои точно държави ще бъдат изпратени те обаче не се уточнява.Тереза Герова", "date": "2018.04.03", "title": "AFP: Бенямин Нетаняху отмени споразумението с ВКБООН за африканските мигранти"}
{"url": "http://www.focus-news.net/news/2018/04/03/2507263/veliko-tarnovo-rayonnata-prokuratura-predade-na-sad-retsidivist-za-iznasilvane-na-zhena.html", "text": "Районна прокуратура – Велико Търново внесе в съда обвинителен акт срещу 28-годишен рецидивист за изнасилване на жена. Това съобщиха от пресцентъра на Апелативна прокуратура - Велико Търново. Обвинението срещу Тодор М. е за това, че на 1/2 август 2017 г. в село в общ. Велико Търново, в къща, при условията на опасен рецидив, се съвкупил с лице от женски пол, като я принудил към това със сила и  заплашване, и се заканвал с убийство. \r\nОбвиняемият е осъждан с девет влезли в сила присъди за различни престъпления, предимно против собствеността. След като изтърпял последното наказание лишаване от свобода, отишъл да живее в селото. \r\nНа 1 август 2017 г. около обяд обвиняемият отишъл в смесен магазин в центъра на селото. Първоначално седнал сам на една от масите, започнал да употребява алкохол, а по-късно при него седнали негови познати. Пред магазина пристигнала и пострадалата, която обитавала къща в селото, за да търси човек който да окоси люцерната в двора й. Обвиняемият започнал да закача жената, но тя отклонила закачките с думите, „че може да му е майка“. Обвиняемият останал на масата до късно вечерта, където заспал. Известно време след това, се събудил и решил да влезе в къщата на пострадалата  и да прави секс с нея. В полунощ влязъл в двора на къщата и започнал силно да чука по прозореца. Успял да влезе вътре и използвайки физическото си надмощие и отправените заплахи насилил жената. \r\nПредстои насрочване на делото за разглеждане от съда.", "date": "2018.04.03", "title": "Велико Търново: Районната прокуратура предаде на съд рецидивист за изнасилване на жена"}
{"url": "http://www.focus-news.net/news/2018/04/03/2507267/veliko-tarnovo-mladezhki-debat-nakade-otiva-evropai-se-provede-v-stopanskata-akademiya-v-svishtov.html", "text": "Младежки дебат „Накъде отива Европа?” се проведе в Стопанска академия „Димитър А. Ценов”, организиран от свищовското висше училище и Бюрото на Европейския парламент в България. Това съобщиха от пресцентъра на Стопанска академия \"Д. А. Ценов\". Освен студенти от различни курсове и специалности, в дебата участваха ученици от петте средни училища в Свищов – СУ „Николай Катранов”, СУ „Димитър Благоев”, СУ „Цветан Радославов”, ПДТГ „Димитър Хадживасилев”, Свищовска професионална гимназия „Алеко Константинов”.  \r\nФорумът откри Теодор Стойчев – ръководител на Бюрото на Европейския парламент в България. В панелната дискусия участваха Георги Пирински – член на Европейския парламент (С&Д, България), гл. ас. д-р Ралица Ковачева – преподавател от Журналистическия факултет на Софийски университет и доц. д-р Александър Ганчев – преподавател от факултет „Финанси” на Стопанска академия. Участниците в дебата споделиха свои мнения и виждания, свързани с възможните сценарии за бъдещето на Европа и основните предизвикателства, пред които ще бъде изправен Европейския съюз в средносрочен план. Коментирана бе финансовата рамка за настоящия период 2014-2020 г., как е разпределен бюджета в нея, каква ще бъде следващата многогодишна рамка, какви приоритети ще бъдат заложени в нея и какви проблеми ще се решават. В тази връзка, Георги Пирински сподели пред присъстващите студенти и ученици, че се обсъжда увеличаване на средствата по програма  Еразъм+, която дава възможност на младите хора да се обучават в чуждестранни висши училища. Говорейки по темата за „център и периферия” в ЕС, гл. ас. д-р Ралица Ковачева подчерта, че включването в ядрото не е по право, а е по заслуги и от нас зависи къде се намираме и до къде искаме да стигнем. Коментирайки проблемите в ЕС, доц. Ганчев заяви, че Европа трябва да остане съюз на национални държави и трябва да се откаже от своя централизъм. \r\nПанелистите споделиха свои виждания и по въпроси, свързани с Брекзит, младежката заетост, надвисналата опасност от търговска война със САЩ, перспективите за разширяване на ЕС към страните от Западните Балкани, предстоящите избори за Европейски парламент и други актуални теми от европейския дневен ред. Дискутираните теми предизвикаха множество въпроси и коментари от страна на присъстващите студенти и ученици, които също изразиха свои мнения и виждания, относно бъдещето на Европа. Те споделиха какво им дава и какво им взима ЕС, как смятат, че трябва да се развива и какви промени искат да видят в Европа след изборите за Европейски парламент през 2019 г. Икономическата, военната и енергийната сигурност, както и борбата с тероризма също бяха сред темите, които присъстващите студенти и ученици коментираха с участниците в дебата.", "date": "2018.04.03", "title": "Велико Търново: Младежки дебат „Накъде отива Европа?” се проведе в Стопанската академия в Свищов"}
{"url": "http://www.focus-news.net/news/2018/04/03/2507268/sofiya-nad-70-dobrovoltsi-se-vklyuchiha-v-zalesyavane-po-porechieto-na-reka-iskar.html", "text": "Днес по случай седмицата на  гората и кампанията по пролетното почистване на столицата над 70 доброволци се включиха в залесяване на терен в кв. “Абдовица“ по поречието на р. Искър. Това съобщиха от пресцентъра на Столична община. Служители на Югозападното горско предприятие и  от Държавно горско стопанство - София ще засадят на 4 дка площ  тополи по поречието на реката, а във вътрешността акации и червен американски дъб. \r\nВъв връзка с предстоящите великденски празници ще бъде извършено почистване оборки, ръчно метене, събиране и  транспортиране на едрогабаритни и зелени отпадъци около прилежащите площи на църкви и храмове в София. Екипи на почистващите фирми започнаха извършване на дейностите. От 3 до 5 април от 22 .00 часа ще се извърши и миене с автоцистерна на площад „Александър Невски“.", "date": "2018.04.03", "title": "София: Над 70 доброволци се включиха в залесяване по поречието на река Искър"}
{"url": "http://www.focus-news.net/news/2018/04/03/2507272/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив ще разговаряме с кмета на Община Карлово д-р Емил Кабаиванов, който организира среща на големите работодатели в региона със собственици на розови масиви за създаването на по-гъвкава система за провеждането на кампанията по розобер през тази година. Д-р Емил Кабаиванов ще ни каже какви въпроси бяха обсъдени по време на срещата и какви решения бяха взети. От него ще разберем кога ще започне ремонта  на пътя Карлово - Дъбене - Войнягово - Климент. 12-километровата отсечка не е рехабилитирана повече от 55 години.\r\nВ предаването ни днес ще ви разкажем за уникалното хоро, наречено „Банянски Лазар“, което извиват жителите на карловския град Баня. Хорото се играе от незапомнени времена единствено там на трите големи празника – Лазаровден, Цветница и Великден. За него и за ритуала ще ни разкаже Иванка Близнакова, ръководител на групата „За изворен фолклор“ в Баня.\r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.04.03", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/04/03/2507273/veliko-tarnovo-v-obshtina-svishtov-sa-razkriti-20-novi-rabotni-mesta-po-proekt-pravo-na-trud-pravo-za-dostoen-zhivot.html", "text": "20 нови работни места разкриха в Свищовска община по проект „Право на труд – право за достоен живот“. Това съобщиха от пресцентъра на Общината. С реализирането на дейностите от 1 април стартира предоставянето на почасова социална услуга за лица/деца с увреждания и възрастни хора в риск – „Социален асистент”. В определения срок за подаване на документи до 28 февруари бяха регистрирани 60 кандидат-потребители. Екип от трима социални работници изготви оценка на потребностите за всеки кандидат и класиране съобразно получените оценки (точки). От изготвените оценки е установена отдалечеността от района, наличие на социални контакти, рисковете, произхождащи от битовите условия на живот на потребителите, степента на тежест на заболеваемост, наличието на близки и специфичните потребности на лицата, кандидатстващи за услугата.\r\nВ рамките на услугата „Социален асистент“ ще се предоставят следните почасови услуги: дейности за лична помощ, в това число и дейности с медико-социална насоченост; дейности за социална подкрепа и социално включване и комунално-битови дейности; След крайното класиране са подписани 54 тристранни договора за предоставяне на почасови социални услуги от „Социален асистент”, които съответно са 28 за селата и 26 за града.\r\nОт 1 април са назначени 20 лица на трудов договор на длъжност „Социален асистент”. Всички те преминаха професионално обучение и след успешно положен изпит получиха Удостоверение. Избора на лицата за длъжността „Социален асистент” е направен по проведена процедура за подбор на кандидатите.\r\nУслугата „Социален асистент е безплатна за потребителите и ще се предоставя за период от 1 април до 31 декември 2018 година.", "date": "2018.04.03", "title": "Велико Търново: В Община Свищов са разкрити 20 нови работни места по проект „Право на труд – право за достоен живот“"}
{"url": "http://www.focus-news.net/news/2018/04/03/2507271/varna-ot-4-april-zapochva-priemat-na-zayavleniya-za-registratsionni-tabeli-na-motorni-prevozni-sredstva.html", "text": "От 4 април започва приемът на заявления за регистрационни табели на моторни превозни средства. Това съобщиха от ОДМВР- Варна . Заявления за правото на използване на регистрационни номера по избор - от 4501 до 5000 ще се подават в деловодството на сектор ,,Пътна полиция’’ към отдел ,,Охранителна полиция’’ на ОДМВР- Варна, на бул. ,,Ян Хуняди” № 5. Номерата са комбинация от правоъгълни табели от Тип 1. Те са изложени в списък, с който гражданите могат да се запознаят на място и да направят своя избор.", "date": "2018.04.03", "title": "Варна: От 4 април започва приемът на заявления за регистрационни табели на моторни превозни средства"}
{"url": "http://www.focus-news.net/news/2018/04/03/2507275/kyustendil-obshtinata-izdade-dvuezichna-broshura-za-traditsionnite-praznitsi-na-grada.html", "text": "Община Кюстендил издаде двуезична брошура за традиционните празници на града. Това съобщиха за Радио „Фокус” – Кюстендил от отдел „Култура и духовно развитие” към Община Кюстендил. Брошурата съдържа информация за празниците-емблема на Кюстендил за 2018 година. Включени са датите, на които се отбелязва годишнината от рождението на Владимир Димитров – Майстора, празникът „Кюстендилска пролет”, националният конкурс за детска рисунка „Пролет върху листа”, както и Международният конкурс за класическа китара „Академик Марин Големинов”. В брошурата като предстоящи събития са поместени традиционните Майски музикални дни от 3 до 23 май, Международната камерна академия от 15 до 30 май, както и ежегодната инициатива „Нощ на музеите”, която ще се проведе на 19 май. Тази година Празникът на черешата ще бъде отбелязан в два дни – 23 и 24 юни, а празникът „Панагия” – на 14 и 15 август. Между двата празника ще се проведат международните фолклорни конкурси „Пауталия” и „Сребърна пафта, както и Международният клавирен фестивал „Велики учители”. На 29 септември ще се състои единадесетото издание на Празника на плодородието, а преди това ще се проведат Националният фестивал за стара градска песен „Пей сърце”, Международният фестивал „Балканска черга”, както и връчването на Националната музикална награда „Академик Марин Големинов”. Брошурата дава информация за значимите събития на български и на английски език. Брошурата съдържа и специален код, позволяващ чрез мобилно приложение да се получи допълнителна информация за празниците.\r\nВенцеслав ИЛЧЕВ", "date": "2018.04.03", "title": "Кюстендил: Общината издаде двуезична брошура за традиционните празници на града"}
{"url": "http://www.focus-news.net/news/2018/04/03/2507274/normalno-se-osashtestvyava-preminavaneto-prez-granichnite-punktove-s-gartsiya-zlatograd-makaza-i-kapitan-petko-voyvoda.html", "text": "Нормално се осъществява преминаването на вход и изход през граничните пунктове с Гърция „Златоград“, „Маказа“ и „Капитан Петко войвода“. Това съобщиха за Радио „Фокус“ – Смолян от пресцентъра на Главна дирекция „Гранична полиция“.\r\nНели ГЕРГЬОВСКА", "date": "2018.04.03", "title": "Нормално се осъществява преминаването през граничните пунктове с Гърция „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/04/03/2507280/api-po-op-regioni-v-rastezh-shte-se-rehabilitirat-oshte-9-km-ot-pat--57-stara-zagora-radnevo.html", "text": "По Оперативна програма „Региони в растеж“ 2014-2020 г. стартира рехабилитацията на 8,673 км от път ІІ-57 в участъка от Раднево до кръстовището с път II-55 Нова Загора - Свиленград в село Новоселец в област Сливен. Това съобщиха от пресцентъра на Агенция \"Пътна инфраструктура\". Проектът лот 1б се финансира чрез Европейския фонд за регионално развитие и националния бюджет чрез ОП „Региони в растеж“ 2014-2020 г. По програмата се ремонтират още 30 км от същия път между Стара Загора и Раднево, включени в лот 1а. Общо по програмата ще се рехабилитират 39 км. След завършването на двата обекта ще бъде изцяло обновен път II-57 Стара Загора - Раднево. Второкласният път осигурява връзката на общините Стара Загора, Раднево и Нова Загора с АМ „Тракия“ и е основна пътна артерия към енергийния комплекс „Марица Изток“. \r\nНа символичната първа копка присъстваха областният управител на Сливен Чавдар Божурски, кметът на Нова Загора Николай Грозев, кметът на село Новоселец Силвия Александрова, директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура“ Николина Чапанова, директорът на Областно пътно управление - Сливен инж. Митко Иванов, представители на строителя, надзора и др.\r\nНачалото на лот 1б е при границата между областите Стара Загора и Сливен, в района на Раднево, а краят на обекта е в село Новоселец при кръстовището с път II-55 Нова Загора - Свиленград. Трасето на участъка преминава през селата Пет могили и Новоселец. Предвиждаме да направим цялостна подмяна на настилката и да подобрим отводняването на пътя. Отсечката ще бъде с нова маркировка и знаци, каза Николина Чапанова, директор на дирекция в АПИ. С изпълнението на тези дейности след 10 месеца пътният участък ще има съвсем нов облик и по него ще се пътува по-комфортно и по-безопасно, каза още г-жа Чапанова. С рехабилитацията на отсечката ще се подпомогне икономическият потенциал на региона, подчерта областният управител на Сливен Чавдар Божурски.\r\nИзпълнител на обекта е ДЗЗД „Пътно поддържане - 2000“, в което участват: „Пътно поддържане - Сливен“ ЕООД и „ИСА 2000“ ЕООД. Стойността на договора е 6 360 786,48 лв. с ДДС. Строителният надзор ще осъществява „ПЪТИНВЕСТ-ИНЖЕНЕРИНГ“ АД. Техният договор е за 170 886 лв. с ДДС. Авторският надзор е на „Рутекс“ ООД. Договорът им за лот 1а и лот 1б е 12 600 лв. с ДДС.\r\nОбщата стойност на двата проекта лот 1а и лот 1б „Път ІІ-57 Стара Загора - Раднево - път ІІ-55 от км 0+250 до км 11+075 и от 12+460 до 40+554, с обща дължина 38.919 км, области Сливен и Стара Загора” е 28 775 007,40 лв. с ДДС. Финансирането от Европейския съюз е 85% - 24 258 156,29 лв. с ДДС. Националното съфинансиране е 15% - 4 496 851,11 лв. с ДДС.", "date": "2018.04.03", "title": "АПИ: По ОП „Региони в растеж“ ще се рехабилитират още 9 км от път ІІ-57 Стара Загора - Раднево"}
{"url": "http://www.focus-news.net/news/2018/04/03/2507278/zam-ministar-krasimir-tsipov-proverkata-kategorichno-oprovergava-tvardenieto-che-patnitsi-sa-preminali-bez-granichen-kontrol-na-letishte-sofiya.html", "text": "Извършената проверка категорично опровергава твърдението, че пътници са преминали без граничен контрол на Летище „София”. Това заяви пред журналисти заместник-министърът на вътрешните работи Красимир Ципов, който коментира появилата се информация, че пътници отново са преминали без граничен контрол на Летище София, предаде репортер на Агенция „Фокус”. Зам.-министър Ципов: „Полетът от Амстердам е закъснял с 27 минути. В момента, в който навлизат пътниците от полета на терминала, на местата, където се извършва гранична проверка от граничните полицаи, има 4 полицаи. След което, след минута се появява още един полицай. Всички пътници от полета са обработени за 16 минути от тези 5-ма полицаи, а пътниците са 103-ма. Всички са обработени и това става ясно от проверката на камерите на работните места на граничните полицаи и от камерите от цялото летище. Това показват фактите от проверката. Това, което може да направим като предположение е, че подателят на сигнала е забелязал допълнителния полицай, който е отишъл на работа на едното от гишетата и е решил, че става дума за подобен казус на този от 20 март”, разясни той. На въпрос докъде е стигнала предишната дисциплинарна проверка, той отговори: „Тя продължава. Снемат се обяснения от всички служители на гранична полиция, които са били на работа на 20 март. За резултатите от тази дисциплинарна проверка и предприетите дисциплинарни мерки ще бъдете уведомени допълнително. Нека органите да си свършат работата и ще дадем резултатите от проверка. Законовият срок за приключване на проверката е няколко месеца. Надявам се, че ще приключи по-рано”.\r\nИван ЛАЗАРОВ", "date": "2018.04.03", "title": "Зам.-министър Красимир Ципов: Проверката категорично опровергава твърдението, че пътници са преминали без граничен контрол на Летище „София”"}
{"url": "http://www.focus-news.net/news/2018/04/03/2507281/kyustendil-nad-80-hilyadi-leva-sa-nanesenite-shteti-ot-izvarshenata-krazhba-v-apteka-v-dupnitsa.html", "text": "Над 80 хиляди лева са нанесените щети от извършената кражба в аптека в Дупница. Това каза пред Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите ѝ кражбата е заявена в полицията в Дупница тази сутрин, а самото деяние е извършено в ранните часове на 3 април. „Проникването в обекта е взломно. Местопроизшествието е обслужено от дежурна полицейска група, по първоначални данни щетата надхвърля 80 000 лева. По случая е започнато досъдебно производство, уведомен е дежурен прокурор”, каза Катя Табачка.\r\nВенцеслав ИЛЧЕВ", "date": "2018.04.03", "title": "Кюстендил: Над 80 хиляди лева са нанесените щети от извършената кражба в аптека в Дупница"}
{"url": "http://www.focus-news.net/news/2018/04/03/2507277/afp-oon-prizova-izrael-da-prerazgleda-reshenieto-si-za-otmyana-na-sporazumenieto-za-afrikanskite-migranti.html", "text": "ООН призова Израел да „преразгледа“ решението си за отмяна на споразумението за африканские мигранти, предава AFP.\r\nПо-рано във вторник израелският премиер Бенямин Нетаняху обяви, че отменя споразумението с Върховния комисариат на ООН за бежанците за разселване на хиляди африкански мигранти, след като бе подложен на засилен натиск в страната си. В среднощен пост в социалната мрежа „Фейсбук“ Нетаняху заяви, че прекратява споразумението, което би позволило на хиляди мигранти да останат в Израел поне временно. Във вторник той каза, че сделката е анулирана след обсъжданияТереза Герова", "date": "2018.04.03", "title": "AFP: ООН призова Израел да „преразгледа“ решението си за отмяна на споразумението за африканските мигранти"}
{"url": "http://www.focus-news.net/news/2018/04/03/2507269/haskovo-politsai-zadarzhaha-shofyor-izbyagal-sled-paten-intsident-s-postradala-zhena.html", "text": "Полицаи задържаха шофьор, избягал след пътен инцидент с пострадала жена. Това съобщиха от пресцентъра на МВР. Инцидентът е станал на 2 април, към 21.20 часа, на кръговото движение за с. Бисер. Неустановен водач шофирал лек автомобил „Ауди“, собственост на 43-годишен мъж от Хасково. Поради несъобразена с пътните условия скорост, той навлязъл в насрещното движение и се е ударил челно в лек автомобил „Фолксваген Голф“, шофиран от 60-годишен мъж от селото. От удара е пострадала пътуващата в голфа 57-годишна жена, която е с фрактура на дясна ръка. След произшествието, водачът на аудито напуснал мястото на произшествието. След подадения сигнал и последвало издирване е установен и задържан шофьорът - 24-годишен хасковлия. По случая е образувано досъдебно производство.", "date": "2018.04.03", "title": "Хасково: Полицаи задържаха шофьор, избягал след пътен инцидент с пострадала жена"}
{"url": "http://www.focus-news.net/news/2018/04/03/2507285/plovdiv-po-iskane-na-plovdivskiya-apelativen-sad-germaniya-ekstradira-shofyor-prichinil-katastrofa-s-dvama-zaginali.html", "text": "Шест години и половина затвор ще трябва да изтърпи Ангел Чавдаров, който беше екстрадиран от Германия по искане на Пловдивския апелативен съд, съобщиха от пресцентъра на Съдебна палата – Пловдив. Той е осъден за това, че на 18 юли 2015 г. по пътя гр. Кричим – с. Устина е управлявал лек автомобил, без да има необходимата правоспособност и нарушавайки правилата за движение, причинил смъртта на двама младежи.При разглеждане жалбата на подсъдимия срещу присъдата е констатирано, че същият е напуснал страната. \r\nПловдивският апелативен съд издаде Европейска заповед за арест спрямо Ангел Чавдаров. Установи се, че той се намира на територията на Германия. След задържането му немските съдебни власти разрешиха предаването му в България за продължаване на наказателното производство срещу него. Това е първата Европейска заповед за арест, издавана от Апелативния съд в Пловдив. Присъдата е потвърдена от ВКС, влезе в сила и наказанието вече се изтърпява. \r\nВечерта на 18 юли 2015 г. около 20.30 ч. подсъдимият срещнал свои приятели – единия на 25 г., а другия на 21 г. С управлявания от него автомобил „Форд“ тримата тръгнали от гр. Кричим за с. Устина. Поради навлизане в опасни завои пътят бил сигнализиран със знак, ограничаващ скоростта до 60 км/ч. Въпреки това подсъдимият се движил със 120 км/ч. Излязъл от завоя и се ударил челно в идващия насреща камион „Камаз“. В резултат на произшествието двамата пътници починали.\r\nПри разглеждане на делото е установено, че подсъдимият не е посещавал курсове за обучение и не притежава свидетелство за правоуправление. Санкциониран е за управление на МПС без необходимата правоспособност. Автомобилът, с който е причинена катастрофата, е закупен няколко месеца по-рано, но не е регистриран в КАТ.", "date": "2018.04.03", "title": "Пловдив: По искане на Пловдивския апелативен съд Германия екстрадира шофьор, причинил катастрофа с двама загинали"}
{"url": "http://www.focus-news.net/news/2018/04/03/2507284/api-na-4-april-zapochva-rehabilitatsiyata-na-blizo-30-km-ot-patya-iii-112-dabova-mahala-montana.html", "text": "На 4 април стартира рехабилитацията на близо 30 км от път III-112 Дъбова махала - Монтана. Това съобщиха от пресцентъра на Агенция \"Пътна инфраструктура\". Със средства от Оперативна програма „Региони в растеж“ 2014-2020 г. основно ще се ремонтира участъкът от околовръстния път на Монтана до началото на село Дъбова махала. Третокласният път е основна връзка на селата Студено буче, Доктор Йосифово, Смирненски, Славотин и Дъбова махала с Монтана, Лом и Видин, както и с пристанище Лом и ферибота Видин - Калафат. Участъкът е алтернативен маршрут на път I-1 Видин – Монтана, част от коридор №4 от трансевропейската транспортна мрежа (TEN-T). \r\nНа символичната първа копка ще присъстват директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура“ Николина Чапанова, директорът на Областно пътно управление - Монтана инж. Ивайло Спасов, представители на строителя, надзора и др.\r\nИзпълнител на лот 18 от ОПРР е ДЗЗД „КАРО-ПЪТСТРОЙ“, в което участват: „КАРО ТРЕЙДИНГ“ ООД и „ПЪТСТРОЙ-92“ АД. Строителният надзор ще осъществява „Рутекс“ ООД. Авторският надзор е на „ТРАНСКОНСУЛТ-22“ ООД.\r\nПроектът BG16RFOP001-7.001-0018 Лот 18 „Път IІІ-112 Дъбова махала - Монтана от км 10+500 до км 16+174, от км 20+579 до км 27+736.15, от км 29+675 до км 36+654.63 и от км 37+825 до км 47+806.74, с обща дължина 29,793 км, област Монтана“ се финансира по ОП „Региони в растеж“ 2014-2020 г. чрез Европейския фонд за регионално развитие и националния бюджет.", "date": "2018.04.03", "title": "АПИ: На 4 април започва рехабилитацията на близо 30 км от пътя III-112 Дъбова махала - Монтана"}
{"url": "http://www.focus-news.net/news/2018/04/03/2507279/petar-baychev-zemedelski-proizvoditel-podkrepyame-merkite-za-presichane-kontrabandata-na-goriva-i-sme-kategorichno-protiv-izpolzvaneto-na-takiva.html", "text": "Земеделските производители подкрепят мерките за пресичане контрабандата на горива и са категорично против използването на такива. Това заяви пред Радио „Фокус“ – Сливен членът на земеделското сдружение „Хаджи Димитър“ Петър Байчев. Според него изключването на земеделците от закона за контрол върху горивата е правилно решение, а като контрамярка за пресичане контрабандата предложи горивото за техниката да бъде оцветено или маркирано по друг начин.\r\nБайчев заяви, че нито той, нито колегите му имат интерес да ползват контрабандно гориво. По думите му е крайно рисковано да се зарежда скъпа техника с гориво с неясен произход и качество, а при покупка на дизел от черния пазар няма как да се възползват от връщането на акциза. „Имам трактори, които струват по 500 000 хиляди лв. единият и не мога да си позволя да ги зареждам с гориво неизвестно от къде. Нямаме интерес да купуваме горива на черната борса и категорично се дистанцираме от всички лица, замесени в контрабанда“, заяви Байчев. Той добави, че при приемането на закони, които касаят толкова важни теми, трябва да има дискусия с хората, които ще бъдат засегнати от промените и да се вземат предвид и техните предложения.", "date": "2018.04.03", "title": "Петър Байчев, земеделски производител: Подкрепяме мерките за пресичане контрабандата на горива и сме категорично против използването на такива"}
{"url": "http://www.focus-news.net/news/2018/04/03/2507282/pernik-obshtinskite-savetnitsi-ot-gerb-organizirat-priemen-den-za-grazhdani-na-4-april.html", "text": "Общинските съветници от ГЕРБ организират приемен ден за граждани на 4 април. Това съобщиха от пресцентъра на ПП ГЕРБ. На 4 април представителите на политическа партия ГЕРБ в Общински съвет - Перник Любен Лазаров и Румен Станишев ще проведат приемен ден с жители на кметство „Изток“. Приемната ще се състои от 10.00 часа в партийния офис на ГЕРБ в квартал „Изток“, на улица „Благой Гебрев“ №20.", "date": "2018.04.03", "title": "Перник: Общинските съветници от ГЕРБ организират приемен ден за граждани на 4 април"}
{"url": "http://www.focus-news.net/news/2018/04/03/2507283/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-gkpp-dunav-most-i-gkpp-dunav-most-2.html", "text": "Силно интензивен е трафикът за товарни автомобили на изход на ГКПП „Капитан Андреево“ и е интензивен на ГКПП „Лесово“ за товарни автомобили на изход. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-румънската граница трафикът е силно интензивен на ГКПП „Дунав мост 2“ и е интензивен на ГКПП „Дунав мост“ - Русе за товарни автомобили на изход. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.04.03", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“,  ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/04/03/2507270/kyustendil-okrazhniyat-sad-postanovi-myarka-zadarzhane-pod-strazha-sreshtu-obvineniya-za-ubiystvoto-v-selo-kosovo.html", "text": "Окръжният съд в Кюстендил постанови мярка „Задържане под стража” срещу обвинения за убийството на жена в село Косово 63-годишен мъж от София, предаде репортер на Радио „Фокус” – Кюстендил. Съдебният състав беше председателстван от съдия Йоланда Цекова. Искането за вземане на най-тежката мярка за неотклонение е внесено от съда от страна на Окръжна прокуратура – Кюстендил, където е започнало досъдебно производство за умишлено убийство, извършено на 31 март в село Косово, община Трекляно. В качеството на обвиняем е бил привлечен Ненчо Найденов. Убитата е съпруга на обвиняемия, като двамата са били във влошени отношения от дълги години. В съдебната зала защитниците на Н. Найденов представиха няколко медицински документа, сочещи че той се нуждае от лечение в болнично заведение, а оставането му в ареста би довело до невъзможност лечението да се извършва пълноценно. Пред съда беше посочено, че той е съдействал на разследващите. Беше поискана по-лека мярка за неотклонение. Според представителя на Окръжна прокуратура – Кюстендил към настоящия момент по делото са събрани многобройни убедителни доказателства за авторството на престъпното деяние, извършено с особена жестокост. Стана ясно, че ударите, причинили смъртта на жената, са нанесени със сечиво. Мъжът и жената са били в два съседни имота. За това престъпление законът предвижда наказание „лишаване от свобода” за срок от петнадесет до двадесет години, доживотен затвор или доживотен затвор без замяна. Произнасянето на Окръжен съд – Кюстендил може да бъде обжалвано в срок от три дни пред по-горна инстанция – Софийски апелативен съд.\r\nВенцеслав ИЛЧЕВ", "date": "2018.04.03", "title": "Кюстендил: Окръжният съд постанови мярка „Задържане под стража” срещу обвинения за убийството в село Косово"}
{"url": "http://www.focus-news.net/news/2018/04/03/2507276/aleksandar-aleksandrov-sayuz-na-zarnoproizvoditelite-vidin-promenite-v-zakona-za-targoviya-s-gorivata-byaha-restriktivni-sreshtu-zemedelskite-proizvoditeli.html", "text": "Промените в Закона за търговия с горивата бяха  рестриктивни срещу земеделските производители. Това каза за Радио „Фокус“ – Видин Александър Александров, председател на Видинския съюз на зърнопроизводителите. Той посочи, че според тези промени земеделските производители е трябвало да изградят едва ли не бензиностанции на своите бази за да зареждат селскостопанските си машини. „Това е немислимо, ние не сме търговци на горива, ние ги ползваме. При това държавата е дала облекчен режим за горивата в земеделието, връща ни се акциза. Ние няма сметка да зареждаме скъпоструваща техника с гориво с неясен произход“, обясни Александър Александров. Той допълни, че с възраженията на земеделските производители са били запознати парламентарната комисия, подготвила промените в Закона за търговия с горивата. „Срещнахме с министъра на земеделието Румен Порожанов, а вчера и с министър председателя Бойко Борисов, от който получихме подкрепа. Промените, свързани със земеделските производители, отпадат“, каза Александър Александров. Той допълни, че още в неделя земеделските производители са отменили протестите, но остават в готовност докато законът бъде приет в парламента.\r\nАнна ЛОЗАНОВА", "date": "2018.04.03", "title": "Александър Александров, Съюз на зърнопроизводителите - Видин: Промените в Закона за търговия с горивата бяха рестриктивни срещу земеделските производители"}
{"url": "http://www.focus-news.net/news/2018/04/03/2507287/shumen-obshtinata-e-sklyuchila-dogovori-za-osiguryavane-na-dva-novi-nachina-za-plashtane-na-mestni-danatsi-i-taksi-prez-2018-godina.html", "text": "Два нови начина за плащане на местни данъци и такси е договорирала Община Шумен през 2018 година. Услугите бяха представени на брифинг с участието на Татяна Костова, заместник-кмет по финанси и Деси Тодорова, директор „Бюджет, финанси и човешки ресурси“, предаде репортер на Радио „Фокус“ - Шумен. Шуменци вече могат да заплатят местните си налози на всяка от касите на „Изипей“ АД в страната. Възможно е и плащане по интернет с платежната система „ePay“. „Всички граждани, които имат имоти в Шумен или задължения към Общината като местни данъци и такси, могат бързо, евтино и лесно да платят данъчните си задължения. Ефектите, които се постигат с новата услуга са от една страна улеснение на хората, особено за живеещите извън общината, като им се пести време, нерви и пари, а за общината това означава повишаване на събираемостта на местните приходи, като онлайн плащането в момента е възможно най-евтиният начин да се събират местите приходи на общините у нас. Тези онлайн плащания са модерното, бързо и лесно обслужване, като се дава широка възможност на избор на гражданите и приближаване на общинска администрация до интересите на хората“, каза Костова. За 2017 година 9,5 млн. лв. от общо 18 млн. лв. данъчни приходи в общината са платени  безкасово. Близо 800 000 плащания са извършени по ПОС терминал. Реално шуменци могат да изберат осем начина за плащане на местните си налози - плащане в брой в реално време на касите на община Шумен от 8.30 часа до 18.00 часа, ПОС терминали, чрез банков превод, Еasypay и онлайн плащане чрез ePay, има разкрито гише и на FastPay за комунални разходи. Татяна Костова посочи, че първи етаж на сградата на общината е обновена, а  гражданите се обслужват в Центъра за информация и услуги и в Общинската данъчна служба. От началното на годината до края на март са събрани 4,7 млн. лв. местни данъци и такси.\r\nИвелина ИВАНОВА", "date": "2018.04.03", "title": "Шумен: Общината е сключила договори за осигуряване на два нови начина за плащане на местни данъци и такси през 2018 година"}
{"url": "http://www.focus-news.net/news/2018/04/03/2507290/plovdiv-18-pismeni-razporezhdaniya-sa-izdadeni-na-tsarkvi-ot-oblastta-za-konstatirani-narusheniya-na-pravilata-za-pozharna-bezopasnost.html", "text": "18 писмени разпореждания са издадени на църкви в Пловдив и областта за отстраняване на констатирани нарушения на правилата и нормите за пожарна безопасност до момента. Това съобщи за Радио „Фокус” - Пловдив инспектор Цвятко Дешев, говорител на Регионална дирекция “Пожарна безопасност и защита на населението”. Предписани са кратки срокове за отстраняване на нарушенията. За осигуряване на пожарната безопасност по време на Великденските празници служителите от РДПБЗН - Пловдив СА извършили над 140 проверки в църкви, манастири и параклиси. Било е обърнато особено внимание на създадената организация за пожарна безопасност, осигуряване на условията за успешна евакуация, изправността на електрическите и отоплителни инсталации и съоръжения, изправността и наличието на уредите и съоръженията за първоначално пожарогасене, осигурените условия за успешно пожарогасене и др.\r\nОт дирекцията отчитат, че нарушенията на правилата за пожарна безопасност са значително намалели, благодарение на проверките, целящи постоянен контрол над обектите. На църковните служители са дадени указания за ограничаване предпоставките за възникване на пожари в тези обекти, като акцентът е върху противопожарния режим, обучението на персонала за работа с подръчните противопожарни уреди, опасността при паленето и пренасянето на горящите свещи и гасенето на догарящите, както и изключването на електрическото захранване след тържествените церемонии.\r\nЦветана ТОНЧЕВА", "date": "2018.04.03", "title": "Пловдив: 18 писмени разпореждания са издадени на църкви от областта за констатирани нарушения на правилата за пожарна безопасност"}
{"url": "http://www.focus-news.net/news/2018/04/03/2507293/miroslav-stoyanov-odmvr-pazardzhik-v-oblastta-sa-provereni-90-tsarkvi-i-manastiri-hotelski-i-pochivni-kompleksi-kadeto-shte-ima-poveche-hora-za-velikden.html", "text": "В навечерието на Великденските празници в Областна дирекция на МВР - Пазарджик и РД ”Пожарна безопасност и защита на населението” - Пазарджик са предприети редица мерки за нормалното им протичане. Това каза за Радио „Фокус“ – Пазарджик Мирослав Стоянов, говорител на ОДМВР - Пазарджик. Той обясни, че основните акценти на органите на реда са в три направления: пожарна безопасност, пътна безопасност и нормално движение по пътищата в региона, опазване на обществения ред и недопускане на престъпни посегателства. „Инспекторите от Държавен противопожарен контрол при Регионалната дирекция ”Пожарна безопасност и защита на населението” са извършили проверки на 90 църкви и манастири, както и на хотелски и почивни комплекси, където ще има организирано посещение на хора по празниците. При проверките са съставени и връчени 8 разпореждания за отстраняване на пропуски в следните направления: наличните средства за пожарогасене не са проверени за техническа изправност и необходимост от поставяне на достатъчно евакуационни табели и изправност на евакуационното осветление. Огнеборците не са констатирали сериозни нарушения на противопожарните изисквания“, коментира Стоянов. Той каза също, че по време на празничното богослужение гражданите трябва да бъдат внимателни при паленето на свещи, както и поставянето им само на установените места в храмовете.\r\nВаня НИКОЛОВА", "date": "2018.04.03", "title": "Мирослав Стоянов, ОДМВР - Пазарджик: В областта са проверени 90 църкви и манастири, хотелски и почивни комплекси, където ще има повече хора за Великден"}
{"url": "http://www.focus-news.net/news/2018/04/03/2507288/nikolay-nikolaev-rspbzn-burgas-vzeti-sa-merki-za-pozharnata-bezopasnost-v-hramovete-za-velikden.html", "text": "Взети са мерки за пожарна безопасност на храмовете в Община Бургас, така че спокойно да честваме Великден. Това каза за Радио „Фокус“ - Бургас гл. инспектор Николай Николаев, началник на РС „Пожарна безопасност и защита на населението“ – Бургас. По думите му във връзка със събирането на голям брой хора в храмовете на територията на общините Бургас, Созопол и Малко Търново са направени проверки на обектите и инструктажи на хората, обслужващи православните обекти. „Инструктажът включва: вратите да са отворени, да се следи организацията на посещението на храмовете и на църквите. В случай на възникване на произшествие, максимално бързо хората да могат да се евакуират. Да се внимава с използването на открит огън. Да са заредени наличните пожарогасители и да са на видни места“, допълни Николаев. Според Николаев за по-големите места, на които се очакват много хора  са предвидени дежурства на пожарни автомобили. Те са разпределени Бургас, Созопол и Малко Търново, за да може при необходимост максимално бързо да се реагира. Дежурни пожарни автомобили в град Бургас ще има на църквите „Свети Кирил и Методий“ и  „Свети Иван Рилски“ в централната част, храм „Свети Атанасий“ в жк.  „Изгрев“.\r\nВеселина НИКОЛОВА", "date": "2018.04.03", "title": "Николай Николаев, РСПБЗН - Бургас: Взети са мерки за пожарната безопасност в храмовете за Великден"}
{"url": "http://www.focus-news.net/news/2018/04/03/2507294/plovdiv-organizirano-e-dezhurstvo-na-pozharnikarite-v-oblastta-za-kontrol-v-tsarkovnite-hramove.html", "text": "Организирано е дежурство на състава на Регионална дирекция “Пожарна безопасност и защита на населението” в Пловдив за осъществяване на контрол в църковните храмове в Пловдив и областта. Това съобщи за Радио „Фокус” - Пловдив инспектор Цвятко Дешев, говорител на дирекцията. Дежурните смени са проучили оперативната обстановка, начините на водоснабдяване и пътищата за достъп. „Проверките за организацията и контрола и изпълнението на предписаните мерки за пожарната безопасност продължават”, каза Дешев.\r\nОт Регионалната дирекция “Пожарна безопасност и защита на населението” в Пловдив призовават за внимателно боравене със запалените свещи при посещение в църковните храмове и при пренасянето им по домовете. „Всяка запалена свещ крие опасност, особено при пренасянето им след църковните церемонии в домовете, се създават сериозни предпоставки за възникване на пожари”, посочи Дешев. „След прибирането си в домовете, не оставяйте свещите да горят без надзор, дори ако сте в съседна стая. Оставени без наблюдение върху горими предмети, те може лесно да предизвикат пожар. Последиците от една небрежност могат да са изключително сериозни”, добави той.\r\nПри инцидент по най-бързия начин трябва да се сигнализира на тел.112.\r\nЦветана ТОНЧЕВА", "date": "2018.04.03", "title": "Пловдив: Организирано е дежурство на пожарникарите в областта за контрол в църковните храмове"}
{"url": "http://www.focus-news.net/news/2018/04/03/2507289/varna-200-balgarcheta-ot-makedoniya-moldova-ukrayna-albaniya-rumaniya-i-sarbiya-uchastvat-v-proletniya-seminar-na-fondatsiya-balgarska-pamet.html", "text": "200 българчета от Македония, Молдова, Украйна, Албания, Румъния и Сърбия, от Западните Родопи и района на Тервел участват в пролетния семинар на Фондация „Българска памет“, който се провежда край Варна, предаде репортер на Радио „Фокус“ – Варна. Тази година XXII Пролетен семинар се провежда под мотото „Дигиталните компетенции: ключ към професиите на бъдещето“ и ще продължи до 6 април. Сред официалните гости на откриването бяха д-р Милен Врабевски, председател на Фондация „Българска памет“ и Моника Панайотова, зам.-министър на Българското европредседателство. Лекторите, които ще участват в семинара, са лидери в сферите си, доказани експерти в света на дигиталните комуникации, изкуства, роботика и предприемачество. 200-те младежи ще научат за най-актуалните практики и компетенции в дигиталния свят и как да ги използват в професионалното си развитие.\r\n„В рамките на семинара ще има много и разнообразни лекции, които са посветени на основната тема, но посветени също на история, етнология, формула на успеха. Деца, които ще видят тук успели българи, които ще споменат основни алгоритми. Това ще се случва под формата на интерактивни събития, а децата участват във всяка една от беседите, за да бъде максимално интересно за тях“, каза д-р Милен Врабевски, председател на Фондация „Българска памет“.\r\nМарияна ВАЛЕНТИНОВА", "date": "2018.04.03", "title": "Варна: 200 българчета от Македония, Молдова, Украйна, Албания, Румъния и Сърбия участват в пролетния семинар на Фондация „Българска памет“"}
{"url": "http://www.focus-news.net/news/2018/04/03/2507298/plovdiv-dneven-tsentar-za-palnoletni-litsa-s-uvrezhdaniya-shte-bade-otkrit-v-grada.html", "text": "Дневен център за пълнолетни лица с увреждания ще бъде открит утре от 10.00 часа в сградата на Комплекс за социални услуги „Свети Георги“, намираща се на бул. “Цариградско шосе“ № 102. Това съобщиха за Радио „Фокус“ - Пловдив от Общината. Центърът ще обслужва две целеви групи потребители – пълнолетни лица с деменция и пълнолетни лица с психически разстройства. На откриването ще присъстват заместник-министърът на труда и социалната политика Росица Димитрова, заместник-кметът „Спорт, младежки дейности и социална политика“ в Община Пловдив Георги Титюков, изпълнителният директор на Агенцията за социално подпомагане, директорът на Дирекция „Социална политика“ към Община Пловдив Веселина Ботев, директори на социални услуги, родители, деца и потребители на услугата.", "date": "2018.04.03", "title": "Пловдив: Дневен център за пълнолетни лица с увреждания ще бъде открит в града"}
{"url": "http://www.focus-news.net/news/2018/04/03/2507300/burgas-golyama-chast-ot-obektite-v-slanchev-bryag-vse-oshte-sa-zatvoreni-interesat-na-turistite-za-dnite-okolo-velikden-e-nasochen-kam-kashtite-za-gosti-v-strandzha.html", "text": "Голяма част от обектите в Слънчев бряг все още са затворени. Това каза за Радио „Фокус“ - Бургас Иван Иванов, председател на Регионалната бургаска туристическа камара. По думите му интересът на туристите за дните около Великден е насочен към къщите за гости в Странджа. Репортерска проверка установи леко повишаване на цените на пакетите за празничните дни в най-предпочитаните хотели и къщи за гости в региона.\r\nВеселина НИКОЛОВА", "date": "2018.04.03", "title": "Бургас: Голяма част от обектите в Слънчев бряг все още са затворени, интересът на туристите за дните около Великден е насочен към къщите за гости в Странджа"}
{"url": "http://www.focus-news.net/news/2018/04/03/2507299/pp-gerb-shte-dade-preskonferentsiya-v-kuloarite-na-narodnoto-sabranie.html", "text": "ГЕРБ ще даде пресконференция на трибунката в кулоарите на Народното събрание (пл. „Народно събрание“ №2). Това съобщиха от пресцентъра на ПП ГЕРБ.  Събитието ще се проведе днес от 15.30 часа.", "date": "2018.04.03", "title": "ПП ГЕРБ ще даде пресконференция в кулоарите на Народното събрание"}
{"url": "http://www.focus-news.net/news/2018/04/03/2507296/varna-zapochna-modernizatsiyata-na-infrastrukturata-na-su-dimcho-debelyanov-v-grada.html", "text": "Започна модернизацията на инфраструктурата на СУ „Димчо Дебелянов“, предаде репортер на Радио „Фокус“ – Варна. На церемонията „Първа копка“ присъстваха представители на местната власт, преподаватели и други официални лица. Реконструкция, основен ремонт и прилагане на енергоефективни мероприятия на сградата на училището са част от проект „Модернизация на образователната инфраструктура на територията на град Варна“, който е на стойност 16 млн. лв. със 100% безвъзмездна финансова помощ. Проектът е стартирал в края на 2016 година, като строителните дейности в учебното заведение се очаква да приключат до средата на 2019 година. Финансиран е по процедура на директно предоставяне „Изпълнение на интегрирани планове за градско възстановяване и развитие 2014-2020 – Варна“, част от процедура „Изпълнение на интегрирани планове за градско възстановяване и развитие 2014-2020“, одобрен за реализация с Административен договор за предоставяне на безвъзмездна финансова помощ по Приоритетна ос 1 на Оперативна програма „Региони в растеж“ 2014-2020. По тази оперативна програма на територията на града ще бъдат обновени общо 10 обекта, сред които 7 училища и 3 детски градини.", "date": "2018.04.03", "title": "Варна: Започна модернизацията на инфраструктурата на СУ „Димчо Дебелянов“ в града"}
{"url": "http://www.focus-news.net/news/2018/04/03/2507301/ancho-shishkov-rs-pbzn-kazanlak-zhilishtata-na-samotno-zhiveeshtite-trudno-podvizhnite-i-bolnite-hora-sa-nay-zastrasheni-ot-pozhari.html", "text": "Жилищата на самотно живеещите, трудно подвижните и болните хора са най-застрашени от пожари. Това каза за Радио „Фокус“ началникът на Районната служба за пожарна безопасност в Казанлък Анчо Шишков. Той добави, че сред най-честите причини на пожар в дома на хората от третата възраст са забравени включени електрически уреди, некачествен ремонт на отоплителни и електрически уреди , съхраняване на голямо количество стари дрехи, списания, вестници. „Ние нямаме нужната противопожарна култура и самосъзнание“, каза още Анчо Шишков и поясни, че една от причините за възникване на пожари са небрежно хвърляните и незагасени цигари.\r\nВ помощ на огнеборците в Казанлък при гасенето на пожари е и създаденото с решение на Общинския съвет доброволческото формирование към Общината. Доброволците извършват своята дейност под ръководството на професионалните пожарникари от Казанлък. В отряда са мъже с различни професии – инженери, шофьори, юристи, водолази, спелеолози, чиято реакция в различните ситуации, в които трябва да се реагира, е изключително ценна и ползотворна. В отряда, който наброява близо 40 доброволци и вече има реални действия в гасенето на пожари на територията на общината,  като доброволци действат и общински служители.   \r\nОтрядът може да извършва самостоятелни действия в пожарогасене, оказвайки помощ на органите на противопожарната охрана, участвайки в аварийно-спасителни дейности по време на аварии и природни бедствия. Проведено е обучение на цялата доброволно – спасителна група. Оборудването на доброволния отряд не отстъпва на това на професионалните пожарникари. \r\n„Това е една добра инициатива, която придобива все повече популярност и значение в цяла България. Доброволец в отряда към община Казанлък може да стане всеки, който има желание, навършил е 18 годишна възраст и е физически и психически устойчив“, каза Слави Иванов –  експерт „Сигурност и управление при кризи“ към Община Казанлък.\r\nСлавяна ГАЙДАРОВА", "date": "2018.04.03", "title": "Анчо Шишков, РС ПБЗН - Казанлък: Жилищата на самотно живеещите, трудно подвижните и болните хора са най-застрашени от пожари"}
{"url": "http://www.focus-news.net/news/2018/04/03/2507304/blagoevgrad-deputati-ot-gerb-daniela-saveklieva-i-aleksandar-matsurev-se-sreshtnaha-s-chlenove-na-partiyata-ot-razlog-i-bansko.html", "text": "Народните представители от ПП ГЕРБ - Благоевград Даниела Савеклиева и Александър Мацурев се срещнаха с членове на партията от град Разлог и град Банско. Това съобщиха от пресцентъра на ПП ГЕРБ - Благоевград. По време на срещите бяха дискутирани текущи проблеми в двете общини и бъдещата реализация на проекти за региона.\r\nДаниела Савеклиева запозна хората с работата с работата на правителството и различни закони, които народните представители са приели до този момент. Акцент на срещата беше и темата за Българското председателство на Съвета на Европейския съюз и високата оценка, която България получава от партньорите си.\r\nВажна тема в разговорите беше и изграждането на газопровода „Симитли – Разлог – Банско“, който ще помогне изключително много за опазването на околната среда в региона, а също така ще допринесе и за развитието на туризма. Александър Мацурев запозна съпартийците си детайлно до какъв етап е проекта и какви са сроковете за изпълнението му.\r\nВажен дейтайл от срещата бяха и предстоящите отчетно-изборни събрания на ПП ГЕРБ, които ще се проведат до края на настоящия месец.", "date": "2018.04.03", "title": "Благоевград: Депутати от ГЕРБ Даниела Савеклиева и Александър Мацурев се срещнаха с членове на партията от Разлог и Банско"}
{"url": "http://www.focus-news.net/news/2018/04/03/2507302/blizo-15-000-leva-i-razlichno-kolichestvo-tsigari-i-alkohol-sa-otkradnati-ot-sklad-v-burgas.html", "text": "Близо 15 000 лева и различно количество цигари и алкохол са откраднати от склад в Бургас. Това съобщиха от ОДМВР-Бургас. Сигналът за кражба от склад, разположен на бургаската улица „Княз Александър Батенберг“  е получен на 30 март, около 09.30 ч. в Първо Районно управление – Бургас. Установено е, че чрез счупване стъклото на врата, водеща към тераса, е проникнато във склада, откъдето са откраднати цигарите и алкохолът, а от офисното помещение, чрез взломяване на метална каса – са отнети сумите от 13 476 лева и 600 евро. Работата по случая продължава от служители на Първо Районно управление – Бургас.", "date": "2018.04.03", "title": "Близо 15 000 лева и различно количество цигари и алкохол са откраднати от склад в Бургас"}
{"url": "http://www.focus-news.net/news/2018/04/03/2507303/burgas-okolo-350-400-grama-zlatni-nakiti-sa-otkradnati-ot-doma-na-37-godishen-mazh.html", "text": "Около 350-400 грама златни накити са откраднати от дома на 37-годишен мъж. Това съобщиха от ОДМВР-Бургас. На 30 март, около 18.30 ч. в Пето Районно управление - Бургас е получено съобщение от 37-годишния бургазлия за това, че чрез взломяване на входната врата е проникнато в дома му, разположен на ул. „Буревестник“ в кв. „Сарафово“. От там са откраднати златни пръстени, ланци, гривни и колиета с общо тегло около 350-400 грама. Работата по случая продължава от служители на Пето Районно управление – Бургас.", "date": "2018.04.03", "title": "Бургас: Около 350-400 грама златни накити са откраднати от дома на 37-годишен мъж"}
{"url": "http://www.focus-news.net/news/2018/04/03/2507306/fionera-filipova-regionalen-istoricheski-muzey-vidin-krepostta-baba-vida-i-epigrafskiyat-tsentar-privlichat-nay-mnogo-turisti-v-praznichni-dni.html", "text": "Крепостта „Баба Вида“ и Епиграфският център привличат най-много туристи в  празнични дни. Това каза за Радио „Фокус“ – Видин Фионера Филипова, директор на Регионалния исторически музей във Видин. Тя посочи, че очаква туристическият поток в четирите почивни дни за Великденските празници да бъде голям за всички исторически обекти в областта. „Това сочи практиката ни от почивните дни около националния празник 3 март“, каза Филипова. Не се очакват чуждестранни туристи с круизни кораби. „При нас е заявено, че круизните кораби започват да спират на Видинското пристанище от средата на месец април. 10 000 са чуждестранните туристи, посетили през миналата година Видин и историческите обекти на града“, каза Фионера Филипова. Тя посочи, че българските туристи, посетили Видин през миналата година са били 45 000 души. „През тази година очаквам туристите във видинска област да бъдат повече в сравнение с миналата година и да бъдат повече от 60 000 души“, добави директорът на Регионалния исторически музей. Всички исторически обекти в областта ще работят в почивните дни по време на Великденските празници от 10.00 до 17.00 часа.", "date": "2018.04.03", "title": "Фионера Филипова, Регионален исторически музей - Видин: Крепостта „Баба Вида“ и Епиграфският център привличат най-много туристи в празнични дни"}
{"url": "http://www.focus-news.net/news/2018/04/03/2507305/manfred-veber-gratskite-voynitsi-sa-politicheski-zatvornitsi-na-turtsiya.html", "text": "Двамата задържани преди един месец в Турция гръцки войници са „политически затворници“, според председателят на най-голямата група в Европейския парламент – ЕНП, пише електронното издание на гръцкия вестник Protothema.\r\nВ интервю пред изданието, дадено на 1 април, Вебер постави под въпрос искреността на думите на турския президент Реджеп Таийп Ердоган, че вижда бъдещето на страната си в Европейския съюз.\r\n„Не виждам нищо подобно, защото Турция отстъпва от европейските ценности и гръцките войници, които в момента са в затвор в Турция са поредното доказателство за това; Тя използва гражданите, в случая с гръцките военни и в случая с германските журналисти, като политически затворници, с цел да упражнява натиск“, настоя политикът, отговаряйки на коментарите на Ердоган, направени на срещата на върха ЕС – Турция във Варна.\r\nТой посочи , че европейците трябва да се държат заедно и да се справят с критична ситуация като бъдат обединени в лицето на Турция и добави, че това е позитивното послание от срещата в България.\r\nПревод и редакция:", "date": "2018.04.03", "title": "Манфред Вебер: Гръцките войници са „политически затворници“ на Турция"}
{"url": "http://www.focus-news.net/news/2018/04/03/2507308/sofiya-domovete-za-stari-hora-v-stolitsata-organizirat-izlozhba-i-konkurs-nay-krasivo-velikdensko-yaytse.html", "text": "Великден е най-светлият християнски празник и неговото очакване и подготовка внася радостно и позитивно оживление в Дома за стари хора “Дълголетие“. На 03 април 2018 г. от 10.00 ч, стартира традиционното великденското боядисване на яйца  в трапезарията на Дома с различни стари и съвременни техники за шарене на яйца с потребителки от Дома, които ще покажат своите изкусни приложни умения в боядисването, съвместно с Елица - художник-приложни изкуства и представител към фондация “Деца на България“. Това съобщиха от пресцентъра на Столична община.\r\nПаралелно в Кулинарния клуб ще се замесят и изпекат пухкави, ароматни козунаци по стара бабина рецепта за празника.\r\nНа Велики четвъртък 05.04.18г от 10.30 ч., самодейна група „Искра“ към Дома ще представи художествена програма с рецитал, песни и танци посветена на настъпващата дългоочаквана пролет и Великден. \r\nПо дългогодишна традиция потребители от Дома ще участват в изложба-конкурс „Най-красиво великденско яйце“ на 11.04.18 г. от 10.30 часа на адрес: ул. „Партений Нишавски“ бл.4, където домакин е Домът за стари хора в ж.к. „Зона Б-5“. Участие ще вземат и потребители от други домове.", "date": "2018.04.03", "title": "София: Домовете за стари хора в столицата организират изложба и конкурс „Най- красиво великденско яйце“"}
{"url": "http://www.focus-news.net/news/2018/04/03/2507307/veliko-tarnovo-trima-predstaviteli-na-pg-aleko-konstantinov-v-svishtov-se-klasiraha-za-natsionalniya-krag-na-olimpiadata-po-tehnichesko-chertane.html", "text": "Свищовска професионална гимназия „Алеко Константинов“ беше домакин на Областния кръг на националната олимпиадата по Техническо чертане, съобщиха от Община Свищов. В състезанието взеха участие класиралите се четирима ученици на училищния кръг от Свищовската професионална гимназия и  седем от СУ „Николай Катранов“ – Свищов.  Те трябваше да изпълнят две задачи. Първата бе по даден детайл от натура чрез използване на измервателни инструменти да се изпълни скица, включваща проекции, размери, грапавост. Втората – по даден чертеж на общия вид на Цилиндър възвратен – ЦВ03.00.00 ЧВ, да се изработи скица на детайл позиция 6 – Корпус, включващ проекции, размери, гранични отклонения и грапавости. Участниците разполагаха с пет астрономически часа за да изпълнят поставените им задания. Прецизността на тяхната работа бе оценена от комисията в състав: Председател: инж. Светла Кирова от ПГЖПТ „Н. Й. Вапцаров“ - Горна Оряховица и членове: инж. Зорница Минчева от СПГ „Ал.Константинов“ - Свищов и инж. Дияна Каракочева от ПГЕЕ „М.В.Ломоносов“ - Горна Оряховица.\r\nЗа Националния кръг, който ще се проведе в Технически университет – град София от 20 до 22 април, се класираха: Мариел Йорданов от 12 клас с оценка \"Отличен 6.00\", както и Николай Лазаров и Николай Каишев от 10 клас – с оценки \"Отличен 5.75\".", "date": "2018.04.03", "title": "Велико Търново: Трима представители на ПГ „Алеко Константинов“ в Свищов се класираха за Националния кръг на олимпиадата по техническо чертане"}
{"url": "http://www.focus-news.net/news/2018/04/03/2507291/zhelyo-boychev-bsp-ochakvah-premierat-boyko-borisov-da-doyde-na-zasedanieto-na-komisiyata-za-chez-mozhe-da-dade-otgovori-na-golyama-chast-ot-vaprosite.html", "text": "Очаквах премиерът Бойко Борисов да дойде, отговорите на голяма част от въпросите, които стоят пред Комисията, ми се струва, че могат да бъдат дадени от него. Това каза зам.-председателят на ПГ на БСП и председател на Комисията за ЧЕЗ Жельо Бойчев на третото заседание на временната комисия, предаде репортер на Агенция „Фокус“. „Изпратили сме писмо до чешката страна за това какви са били изискванията към купувачите на ЧЕЗ“, посочи той. „Изпратил съм писма до службите да бъде разширена информацията относно участниците и финансирането на сделката, включително и по линията на партньорските служби“, обясни Жельо Бойчев. Той уточни, че в писмо до Комисията премиерът Бойко Борисов заявява: „Не мога да коментирам детайли по сделката за ЧЕЗ, защото изявленията ми биха могли да окажат влияние на арбитражното дело, водено от ЧЕЗ срещу България. В Комисията ще присъства министър Владислав Горанов“.\r\nБиляна ИВАНОВА", "date": "2018.04.03", "title": "Жельо Бойчев, БСП: Очаквах премиерът Бойко Борисов да дойде на заседанието на Комисията за ЧЕЗ - може да даде отговори на голяма част от въпросите"}
{"url": "http://www.focus-news.net/news/2018/04/03/2507309/blagoevgrad-shte-ima-izneseni-dezhurstva-na-rd-pbzn-po-glaven-pat-e-79-v-dnite-s-po-natovaren-trafik-okolo-velikden.html", "text": "Към момента изнесено дежурство предвиждаме само на главен път Е-79 в района на полигона край Благоевград в периода на великденските празници. Това каза за Радио „Фокус“ – Пирин инж. Георги Пармаков, директор на Регионална дирекция „Пожарна безопасност и защита на населението“ – Благоевград. „В четвъртък и петък, а и в понеделник, когато е последния празничен ден, движението в областта ще бъде изключително натоварено. Там сме предвидили изнесено дежурство, но съобразно оперативната обстановка може да реагираме веднага и ако се налага да изнесем дежурства около храмовете“, каза още инж. Пармаков. Той изрази надежда, че празничните дни ще преминат без да бъдат допуснати сериозни инциденти.\r\nЛивия НИНОВА", "date": "2018.04.03", "title": "Благоевград: Ще има изнесени дежурства на РД ПБЗН по главен път Е-79 в дните с по-натоварен трафик около Великден"}
{"url": "http://www.focus-news.net/news/2018/04/03/2507311/nimh-prez-poslednoto-denonoshtie-vodnite-niva-v-zapadnobelomorskiya-baseyn-sa-se-ponizhili-ili-sa-ostanali-bez-sashtestveni-izmeneniya.html", "text": "През последното денонощие водните нива в Западнобеломорския басейн са се понижили или са останали без съществени изменения, сочи справка на сайта на Националният институт по метеорология и хидрология към Българската академия на науките (НИМХ към БАН). Регистрирано е повишение по река Струма при Кресненско ханче и при река  Места при град Хаджидимово с до +10 см. в следствие на снеготопене и оттичане. Регистрираните колебания в останалата част от басейна са от -12 см до +8 см. Водните количества на реките в басейна са около и над праговете за високи води. Днес и през следващите два дни речните нива в басейна ще се понижават или ще останат без съществени изменения. Водните нива ще се задържат високи и през следващите дни. През нощта на 05 срещу 06 април, в резултат на валежи и снеготопене са възможни краткотрайни повишения на речните нива на реките в басейна, по-значителни ще са в долните части от водосбора на река Струма, по основната река и в притока ѝ река Струмешница. Водните количества ще бъдат под праговете за внимание.", "date": "2018.04.03", "title": "НИМХ: През последното денонощие водните нива в Западнобеломорския басейн са се понижили или са останали без съществени изменения"}
{"url": "http://www.focus-news.net/news/2018/04/03/2507310/sport-balgariya-v-grupa-s-makedoniya-islandiya-i-albaniya-za-kupa-deyvis.html", "text": "България се падна с Македония, Исландия и Албания в предварителната група „А“ на турнира от група III на зона Европа за Купа „Дейвис“. Първата среща е на 5 април от 11 часа срещу Албания в Пловдив. Националният отбор е в състав Димитър Кузманов, Александър Лазов, Васил Младенов и Адриан Андреев, а Григор Димитров и този път отказа да играе за България.", "date": "2018.04.03", "title": "Спорт: България в група с Македония, Исландия и Албания за Купа „Дейвис“"}
{"url": "http://www.focus-news.net/news/2018/04/03/2507295/ministar-vladislav-goranov-darzhavata-nyama-da-uchastva-v-sdelkata-za-chez.html", "text": "Българската държава няма намерение, по какъвто и да било начин да участва в придобиването, частично или изцяло, в стартиралата и неприключила сделка за собствеността на активите на ЧЕЗ в България. Това каза министърът на финансите Владислав Горанов на заседание на Временната парламентарна комисия по случая ЧЕЗ, предаде репортер на Агенция „Фокус“. „Позицията, която представям е на министъра на финансите, съгласувана с министър-председателя“, посочи той. „В последните седмици с премиера Бойко Борисов сме се обединили, че участие на държавата е нецелесъобразно, не бихме участвали в такава сделка“, заяви финансовият министър. „Имаме достатъчно механизми от гледна точка на законодателното равнище, затова не е необходимо българската държава да придобива и притежава активи на дружеството по тази сделка“, обясни Владислав Горанов. „Дали сделката ще се реализира или не, е извън регулаторните функции на държавата. Нямаме намерение като изпълнителна власт да се намесваме в частно-правни отношения“, каза още министърът.\r\nБиляна ИВАНОВА", "date": "2018.04.03", "title": "Министър Владислав Горанов: Държавата няма да участва в сделката за ЧЕЗ"}
{"url": "http://www.focus-news.net/news/2018/04/03/2507313/spetsializiranata-prokuratura-predade-na-sad-osem-bivshi-mitnicheski-sluzhiteli-na-gkpp-lesovo-za-iskane-i-poluchavane-na-podkupi.html", "text": "Специализираната прокуратура внесе в Специализирания наказателен съд обвинителен акт срещу осем бивши служители на Митнически пункт „Лесово“ за участие в организирана престъпна група за искане и получаване на подкупи от преминаващи български и чужди граждани. Това съобщиха от пресцентъра на Апелативна специализирана прокуратура.\r\nВ края на септември 2015 г. началниците на три от четирите митнически смени се събират в с. Лесово и решават да продължат „традицията“ за незаконно събиране на пари, господствала до идването на новия началник на пункта. Средствата следвало да се събират от инспекторите в техните смени и да се предават на началниците. Те от своя страна – да ги съхраняват и веднъж или два пъти в месеца да ги разпределят между служителите, съобразно „приноса“ на всеки от тях. Най-голям дял бил отделян за началника на пункта, за да не се противопоставя на „традицията“.\r\nМитническите инспектори били инструктирани в детайли за организацията по събирането на подкупите и нуждата от конспиративност. Те трябвало да мотивират водачите на преминаващите през пункта превозни средства (най-вече на товарните) да дават неголеми суми за бързото и безпроблемно преминаване на митническия контрол.\r\nОт 200 до 400 щатски долара инспекторите искали от превозвачите на „карго“. По 50-100 долара взимали от шофьорите на камиони от страни извън ЕС, най-вече с украинска, руска и молдовска регистрация.Това било задължително, когато установявали някаква нередност - несъответствие на товара с описания в документите или липса на винетка, например. Част от незаконно придобиваните парични средства се събирали от водачи на камиони с извънгабаритни товари. Те били пропускани срещу суми, по-малки от дължимите иначе държавни такси. С това е бил ощетяван и републиканският бюджет.\r\nС такива корупционни действия за месец в „силни дни“ е можело да се съберат по 40-60 хиляди лева, а в „слаби“ – 1000-2000 лева.\r\nПрестъпната група е неутрализирана на 2 ноември 2016 г., когато под ръководството на Специализираната прокуратура се провеждат процесуално следствени действия на Митнически пункт „Лесово“, както и в служебни помещения и жилища в Бургас и Ямбол.\r\nТова е второто дело на Специализирана прокуратура срещу служители на митнически пункт „Лесово“ за организирано искане и получаване на подкупи.\r\nВ началото на ноември 2014 г. обвинения бяха повдигнати на седмина служители, в т.ч. на началника на пункта, на двама началници на смени, двама техни заместници и двама инспектори.\r\nПочти две години по-късно служителите, които тогава бяха привлечени като свидетели, днес са обвиняеми за същите престъпления.", "date": "2018.04.03", "title": "Специализираната прокуратура предаде на съд осем бивши митнически служители на ГКПП „Лесово“ за искане и получаване на подкупи"}
{"url": "http://www.focus-news.net/news/2018/04/03/2507315/zamestnik-ministar-denitsa-nikolova-shte-predsedatelstva-zasedanie-na-komiteta-za-nablyudenie-na-programa-za-mezhduregionalno-satrudnichestvo-urbakt-na-4-april.html", "text": "Заместник-министърът на регионалното развитие и благоустройството Деница Николова ще председателства заседание на Комитета за наблюдение на Програма за междурегионално сътрудничество УРБАКТ ІІІ. Това съобщиха от пресцентъра на Министерство на регионалното развитие и благоустройството. Събитието ще се проведе на 4 април 2018 г. от 09.00 часа в хотел КООП София с участието на представители на участващите в програмата 28 държави членки на ЕС, Норвегия и Швейцария.\r\nУРБАКТ ІІІ 2014-2020 е една от програмите на Европейския съюз за междурегионално сътрудничество, която има за цел повишаване на институционалния капацитет и ефективна публична администрация чрез обмяна на опит и знания между европейските местни власти (градове) в сферата на устойчивото интегрирано градско развитие. Програмата цели изграждане на капацитет за прилагане на политики, създаване на политики, изпълнение на политики и изграждане и трансфер на знания.\r\nОбщият й бюджет е 96.3 млн. евро, съфинансирани чрез Европейския фонд за регионално развитие (ЕФРР). Програмата финансира три типа дейности: Международен обмен чрез „Мрежи за планиране на действия“, „Мрежи за изпълнение“ и „Мрежи за трансфер“; и Изграждане на капацитет; Капитализация и разпространение.\r\nДопустими партньори по програмата са „градове“ (общини), административни райони и др. еквивалентни на тях, дефинирани като публични местни власти, сдружения и местни агенции, които притежават правомощия да планират и прилагат специфични урбанистични политики.", "date": "2018.04.03", "title": "Заместник-министър Деница Николова ще председателства заседание на Комитета за наблюдение на Програма за междурегионално сътрудничество УРБАКТ ІІІ на 4 април"}
{"url": "http://www.focus-news.net/news/2018/04/03/2507312/ombudsmanat-maya-manolova-dosega-kampaniyata-velikden-za-vseki-sabra-blizo-350-000-lv.html", "text": "Кампанията „Великден за всеки“ събужда доброто у българина и това е най-важното в навечерието на светлия християнски празник Великден. Това заяви пред журналисти в Шумен омбудсманът Мая Манолова, предаде репортер на Радио „Фокус“ - Шумен. В дарителската сметка на кампанията вече са са събрани около 350 000 лв., а дарените храни надхвърлят тази сума. Мая Манолова посочи, че продължава набирането на средства по дарителската сметка, продължават и даренията на хранителни продукти от производители и търговци от цялата страна. „Кипи една национална кампания, чиято цел е да подкрепи трапезата на най-бедните българи за Великден и мисля, че заслужава да бъде подкрепена“, каза Мая Манолова. Тя благодари на партньорите на инициативата, на фирма „Булмаг“ и на обществения посредник на Шумен Иван Капралов за възможността за разширяване на географията на кампанията и в съседни областни градове - Варна, Търговище и Дулово. Специална благодарност изрази омбудсманът и към гражданите. „Добрите новини и добрите хора трябва да бъдат съобщавани, включително в ефир, трябва да бъдат отразявани и от медиите. По-голямата част от пакетите са дарение от гражданите, които са пазарували за себе си и са купили няколко пакета с храна и за трапезата за пенсионер“, каза Мая Манолова. По думите ѝ средствата които са обърнати във ваучери, всеки на стойност по 20 лева, вече са в пощенските клонове и хората могат да си ги получат. „Ще има и  следващи траншове, защото във ваучери са обърнати  парите, събрани до средата на миналата седмица. Средства продължават да се събират, до Великден включително, така че и за следващия хубав празник Гергьовден ще бъдат подкрепени трапезите на възрастните хора“, заяви Мая Манолова. Пред храм „Св. Три Светители“ тя раздаде 150 пакета с хранителни продукти. В знак на благодарност за благотворителната кампания Мая Манолова получи дар от отец Красимир - икона на Божията майка с изображение на Владимировската чудотворна икона. Хранителни пакети Мая Манолова раздаде и пред Томбул джамия и в пенсионерски клуб. 400-те пакета са събрани със съдействието на местния обществен посредник Иван Капралов и доброволците на националната кампания „Великден за всеки – дари празник на баба и дядо“, участвали в акция „Купи и сподели“ в магазините на верига Булмаг, в двата последователни уикенда. Инициативата се организира под патронажа на омбудсмана.\r\nИвелина ИВАНОВА", "date": "2018.04.03", "title": "Омбудсманът Мая Манолова: Досега кампанията „Великден за всеки“ събра близо 350 000 лв."}
{"url": "http://www.focus-news.net/news/2018/04/03/2507316/radio-svobodna-evropa-makedoniya-skopie-ima-alternativi-na-nato-no-te-ne-sa-kachestveni.html", "text": "Националният координатор за НАТО на Македония Стево Пендаровски заяви във вторник, че въпросът пред Македония е не дали има алтернативи за членство в НАТО, а само дали тези алтернативи са достатъчно качествени, предава македонската редакция на Радио „Свободна Европа“.\r\nПо време на кръгла маса на Факултета за сигурност към университета „Свети Климент Охридски“ той посочи, че първата алтернатива е Македония да провъзгласи военно-политически неутралитет, а втората – да влезе в евроазийската асоциация.\r\nПендаровски изрази мнение, базирайки се на анализи, че това няма да има никаква добавена стойност за страната, като посочи, че придобивките за Македония от членството в НАТО ще са огромни.\r\nПо отношение на спора за името с Гърция, той подчерта, че дори и сега да не се реши въпросът, трябва да се продължи с преговорите, докато не се намери достойно решение.\r\nПревод и редакция:", "date": "2018.04.03", "title": "Радио „Свободна Европа“ (Македония): Скопие има алтернативи на НАТО, но те не са качествени"}
{"url": "http://www.focus-news.net/news/2018/04/03/2507297/kyustendil-prodalzhava-izhranvaneto-na-konete-v-osogovska-planina-snegat-v-rayona-se-topi.html", "text": "Продължава изхранването на конете в Осоговска планина, снегът в района се топи. Това каза пред Радио „Фокус” – Кюстендил Росен Димитров, планински спасител. По думите му конете имат достатъчно храна, продължава тяхното укрепване. В района, в който се намира стадото от 26 животни, снегът се топи. На място са доставени сено и слама.„Фокус” припомня, че на Благовещение – 25 март, стана ясно, че стадо коне е оставено няколко месеца в Осоговска планина, без храна, при наличие на дебела снежна покривка и ниски температури. Част от конете са открити мъртви. По случая е образувано досъдебно производство, разследването продължава. В ход са проверки на компетентните органи, сред които Българска агенция по безопасност на храните, Районна прокуратура и зоополиция.\r\nВенцеслав ИЛЧЕВ", "date": "2018.04.03", "title": "Кюстендил: Продължава изхранването на конете в Осоговска планина, снегът в района се топи"}
{"url": "http://www.focus-news.net/news/2018/04/03/2507317/sofiya-neformalno-zasedanie-na-saveta-na-ministrite-na-zdraveopazvaneto-shte-se-provede-na-22-i-23-april-v-ndk.html", "text": "На 22-23 април 2018 г. в Националния дворец на културата, София, ще се проведе Неформално заседание на Съвета на министрите на здравеопазването, съобщиха от пресцентъра на Министерството на здравеопазването. \r\nДневният ред предвижда дискусия на тема здравословно хранене при децата – един от приоритетите на Българското председателство на Съвета на ЕС в сектор здравеопазване, като ще бъде поставен акцент върху предлагането на здравословна храна за децата. \r\nПо време на Неформалния съвет ще бъде дискутирана и ефективността на лекарствените продукти и достъпността им, включително в контекста на финансовата устойчивост на здравните системи.", "date": "2018.04.03", "title": "София: Неформално заседание на Съвета на министрите на здравеопазването ще се проведе на 22 и 23 април в НДК"}
{"url": "http://www.focus-news.net/news/2018/04/03/2507322/tass-nachalnitsite-na-generalnite-shtabove-na-rusiya-i-turtsiya-sa-proveli-razgovori-predi-sreshtata-mezhdu-putin-i-erdogan.html", "text": "Началникът на Генералния щаб на Въоръжените сили на Турция Хулуси Акар е провел среща с руския си колега Валери Герасимов във вторник в Анкара. Това се казва в официално съобщение на турското военно ведомство, предава ТАСС.\r\nПреговорите на висшестоящите военни са били закрити за медиите.\r\nВъв вторник в турската столица ще се състои среща между президентите на Русия и Турция Владимир Путин и Реджеп Таийп Ердоган. Освен това лидерите ще вземат участие в заседание на Съвета за сътрудничество на високо ниво. В сряда в Анкара ще се проведе тристранната среща на върха Русия – Турция – Иран за Сирия.\r\nПревод и редакция:", "date": "2018.04.03", "title": "ТАСС: Началниците на Генералните щабове на Русия и Турция са провели разговори преди срещата между Путин и Ердоган"}
{"url": "http://www.focus-news.net/news/2018/04/03/2507286/zasedanieto-na-komisiyata-za-chez-zapochna-bez-premiera-boyko-borisov-informatsiya-na-deputatite-shte-predostavi-ministar-vladislav-goranov.html", "text": "Заседанието на Временната парламентарна комисия по случая ЧЕЗ започна без премиера Бойко Борисов, предаде репортер на Агенция „Фокус“. Информация за намерението на държавата да участва в сделката по придобиването на активите на дружеството в България ще предостави министърът на финансите Владислав Горанов. На заседанието депутатите ще информират главният прокурор Сотир Цацаров и председателят на КЕВР Иван Иванов.„Фокус“  припомня: На второто заседание на комисията миналата седмица от БСП настояха лично премиерът Бойко Борисов да докладва за намеренията на държавата да участва в сделката по придобиването на активите на дружеството в България. Заседанието продължи 4 часа и беше закрито. Информация предоставиха от ДАНС, ДАР и Министерството на финансите, отсъстваха обаче председателите на службите. \r\nБиляна ИВАНОВА", "date": "2018.04.03", "title": "Заседанието на Комисията за ЧЕЗ започна без премиера Бойко Борисов, информация на депутатите ще предостави министър Владислав Горанов"}
{"url": "http://www.focus-news.net/news/2018/04/03/2507319/blagoevgrad-bezplatni-zanimaniya-po-pluvane-za-uchenitsite-shte-se-provedat-v-grada.html", "text": "Плувен клуб „Пирин“ също се включва в безплатните занимания за ученици по време на пролетната ваканция. Днес часовете ще се проведат от 16.30 до 17.30 часа. Това съобщиха от пресцентъра на Община Благоевград. През следващите дни, желаещите да посетят закритият плувен басейн в Благоевград, могат да го направят на 4 април от 17.00 до 18.00 часа. В четвъртък /5 април/ заниманията ще се проведат от 16.30 до 17.30 часа. Безплатни занимания по плуване ще има и в петък от 17.00 до 18.00 часа. \r\nОбщина Благоевград и спортните клубове на територията на града предоставят безплатни занимания по различни видове спорт за учениците през априлската ваканция, която започна от 2 април (понеделник).\r\nВсеки ден до 8 април по утвърден график децата ще могат да упражняват любимите си спортни занимания, както и да открият нови такива.\r\n В спортен комплекс „Пирин“ ще се провеждат тренировки по самбо, борба, кик бокс, акробатика, естетическа гимнастика, лека атлетика, баскетбол, хокей на трева и хандбал. В зала „Скаптопара“ децата ще имат възможност да посещават тренировки по баскетбол. В Обсерваторията при парк „Ловен дом“ ще се провежда ориентиране и лека атлетика, а в Младежки дом - спортни танци. В сградата на бившия Младежки дом децата ще се провеждат тренировки по естетическа гимнастика. Заниманията по спортна стрелба ще бъдат в стрелбището, което са намира на ул. „Антон Чехов“ №1, тренировките по художествена гимнастика – III ОУ „Димитър Талев“. Заниманията по шахмат ще има в „Шах клуб Виктори“ на ул. „Тодор Александров“ №23, а в IV ОУ „Димчо Дебелянов“ ще има тренировки  по баскетбол и бадминтон.  Тренировките по мотокрос ще се провеждат на мотополигон „Зелен дол“, а във фитнес зала „Голдън джим“ ще се провеждат заниманията по канадска борба.\r\nУчениците от всички училища на територията на Oбщина Благоевград  ще могат напълно безплатно да посещават спортните занимания, към които имат интерес.", "date": "2018.04.03", "title": "Благоевград: Безплатни занимания по плуване за учениците ще се проведат в града"}
{"url": "http://www.focus-news.net/news/2018/04/03/2507323/rumen-petkov-i-patriarh-neofit-obsadiha-izlozhba-na-avtentichni-balgarski-ikoni-izografisani-predi-nachaloto-na-15-v-koyato-shte-se-provede-v-moskva.html", "text": "Румен Петков проведе среща с Негово Светейшество Неофит I, Патриарх Български и митрополит Софийски. Това съобщиха от пресцентъра на ПП АБВ. Двамата обсъдиха предстоящите в близките дни културни прояви на България в руската столица Москва. Особен акцент е поставен на подготовката на изложбата на средновековни български икони, всичките изографисани до 15 в. преди падането на България под турско робство, която ще се проведе в московската Третяковска галерия. \r\n„Изложбата е уникална по своя характер и за първи път на страната ни се предоставя близо 1/3 от общата изложбена площ на Третяковската галерия, което е акт на почит към нашата държава и на уважение към това, което българското православие е направило за православните си братя от Русия“, посочи след срещата Петков.    \r\nТой подари на патриарх Неофит специално филателно издание, изготвено съвместно от българското и руското филателни дружества, посветено на 140-та годишнина от Руско-турската война. На двете пощенски марки, част от обща карта максимум, са изобразени генералите Едуард Тотлебен и Николай Столетов, които са сред руските офицери с ключова роля за победата над Турция и Освобождението на България.", "date": "2018.04.03", "title": "Румен Петков и патриарх Неофит обсъдиха изложба на автентични български икони, изографисани преди началото на 15 в., която ще се проведе в Москва"}
{"url": "http://www.focus-news.net/news/2018/04/03/2507320/kyustendil-georgi-zarev-shte-bade-predlozhen-za-upravitel-na-obshtinskoto-druzhestvo-dupnitsa-trans.html", "text": "Георги Зарев ще бъде предложен за управител на общинското дружество „Дупница транс“ в Дупница, съобщиха от пресцентъра на Община Дупница. Предложението ще бъде направено към Общинския съвет за утвърждаване. Предложението за управител на общинското дружество е факт, след проведен конкурс на който са се явили трима кандидати – Антон Христов, Георги Зарев и Гергана Михайлова. Комисията изчака 15 минути от обявения час 11.00 часа, след което отвори документите в присъствието на журналисти, както и на двамата кандидати Зарев и Михайлова. Третият кандидат не се яви и документите му не бяха разглеждани. „И двамата кандидати имаха документи съгласно изискванията за позицията и отговаряха на критериите. Запознахме се със стратегиите им за развитие на дружеството за следващите 3 години, след което проведохме и събеседване. С минимална разлика, по-добра оценка получи Георги Зарев и той ще бъде предложен на следващото заседание на ОбС за утвърждаване“, обясни председателят на комисията Йордан Йорданов.", "date": "2018.04.03", "title": "Кюстендил: Георги Зарев ще бъде предложен за управител на общинското дружество „Дупница транс“"}
{"url": "http://www.focus-news.net/news/2018/04/03/2507321/blagoevgrad-velikdenska-rabotilnitsa-i-praznichni-kontserti-sa-chast-ot-programata-na-obshtinata-po-povod-velikden.html", "text": "За Великден Община Благоевград е подготвила поредица от събития, с които ще зарадва както най-малките жители и гости на града, така и по-възрастната част от населението, предаде репортер на Радио „Фокус“ – Пирин. Първата инициатива, включена в празничната програмата, е Великденската работилница. Тя беше открита във фоайето на Младежки дом – Благоевград. До 5 април, талантливите деца на Благоевград ще имат възможност да боядисват яйца, да рисуват върху тях, да измислят нови и интересни идеи за украсяване. Във „Великденска работилница“ ще бъдат изработвани и поставки за яйца, великденски картички, украшения по повод един от най- светлите християнски празници Великден. В традиционната инициатива ще се включат деца, представители от всички детски учебни заведения, както и ученици от първите класове на началното училище. За тяхната по-лека работа и насоки ще се грижат възпитатели, учители от Център за личностно и творческо развитие на децата на Благоевград. Програмата на Община Благоевград ще продължи с интересни игри и предизвикателства, сред които и вече любимата на децата - „На лов за великденски яйца“. Събитие, което ще се проведе на 5 април от 17.00 часа на площад „Македония“ ще бъде съпътствано с празнична великденска програма, организирана от Община Благоевград и Център за личностно и творческо развитие на децата на Благоевград. Ден по-рано от 12.30 часа в Отдел „Изкуство” на Регионална библиотека „Димитър Талев“ – Благоевград ще се проведе работилница „Писани яйца“. От 18.00 часа на същия ден ще в Градска художествена галерия ще се състои Великденски концерт на Камерна опера – Благоевград. В деня на Великден – 8 април от 11.30 часа на площад „Македония“, Биг Бенд – Благоевград, заедно с ученици от НХГ „Св. св. Кирил. и Методий“ и студенти от ЮЗУ „Неофит Рилски“ ще представят празнична великденска програма – концерт с популярни поп и джаз хитове.\r\nЛивия НИНОВА", "date": "2018.04.03", "title": "Благоевград: Великденска работилница и празнични концерти са част от програмата на Общината по повод Великден"}
{"url": "http://www.focus-news.net/news/2018/04/03/2507318/zam-ministar-monika-panayotova-balgarskoto-evropredsedatelstvo-se-dvizhi-s-mnogo-dobri-tempove.html", "text": "В момента Българското европредседателство се движи с много добри темпове. Това  каза пред журналисти във Варна Моника Панайотова, зам.-министър на Българското европредседателство, която участва в започналия пролетен семинар на Фондация „Българска памет“ край Варна, предаде репортер на Радио „Фокус“ – Варна. „Това е обратната връзка, която имаме. Съответно и от Брюксел казват, че колкото е по-динамичен дневният ред на пленарната зала в Страсбург, това означава, че председателството определено дава резултати и върви преговорният процес по отделните законодателни инициативи“, отбеляза Моника Панайотова. По думите ѝ европейската перспектива на Западните Балкани е нивото на амбиция, което си поставя Българското европредседателство. „Това ще е във фокуса на вниманието на 16 и 17 май, когато ще е срещата на върха между 28-те държави от ЕС заедно с лидерите на страните от Западните Балкани. Целта на тази среща на високо ниво е да се препотвърди европейската перспектива на страните от региона. Приоритетът на Българското европредседателство е европейската перспектива и свързаност на Западните Балкани. Затова ще насочим вниманието и върху конкретни проекти, които са в различни измерения на свързаността – транспортна, дигитална, образователна, енергийна свързаност. Вероятно към финалния документ, който би следвало да излезе след тази среща, ще има допълнителна конкретика по отношение на проекти, които ще приближат гражданите и бизнеса между ЕС и Западните Балкани“, подчерта Моника Панайотова.\r\nМарияна ВАЛЕНТИНОВА", "date": "2018.04.03", "title": "Зам.-министър Моника Панайотова: Българското европредседателство се движи с много добри темпове"}
{"url": "http://www.focus-news.net/news/2018/04/03/2507325/ministar-nikolay-nankov-raboti-se-barzo-i-adekvatno-po-remonta-na-yazovir-rogozen-1-zapochva-remont-i-na-yaz-barzina.html", "text": "Работи се бързо и адекватно по ремонта на язовир „Рогозен 1“ в Община Хайредин. В това се убеди на място министърът на регионалното развитие и благоустройството Николай Нанков, който заедно с министъра на транспорта, информационните технологии и съобщенията Ивайло Московски, областния управител Малина Николова и кмета на общината Тодор Алексиев инспектира на място аварийните възстановителни дейности по водния обект, за който от Министерския съвет бяха отпуснати 3 млн. лв. Това съобщиха от пресцентъра на Министерството на регионалното развитие и благоустройството. В момента екипите работят по възстановяване на преливника на язовира, а дигата към язовирната стена е обезопасена. В аварийно-възстановителните работи са вложени 1500 железобетонни траверси и над 2500 куб. м земно-скална маса, с които е укрепена стената. Нормалната проводимост на водните количества през преливника също ще бъде осигурена. Проектът включва и почистване на речното корито. „В рамките на 90 дни очакваме, че всички проблеми по язовира ще бъдат решени и екипите ще започнат работа по ремонта на язовир „Бързина“, където с осигурения финансов ресурс също трябва да се извършват неотложни аварийни дейности“, коментира министър Нанков. Там също има констатирано подкопаване на стената, което я прави компрометирана. Той отбеляза, че предприетите от правителството действия са навременни и адекватни. „Убеден съм, че с дейностите, които изпълняват строителите, хората могат да бъдат спокойни. Доказаха го валежите и повишените водни нива миналата седмица. Водата се оттича през преливника, не е спряло изпомпването на язовира. Хората определено могат да бъдат спокойни“, каза още той.\r\nМинистър Нанков посочи, че работната група под председателство на вицепремиера Валери Симеонов е изготвила промени в Закона за водите, с които се цели създаването на единен орган, който да поеме експлоатацията и безопасността на язовирните съоръжения и стените на язовирите. Той ще управлява и стопанисва и язовирите, които към момента общините и други ползватели не успяват да поддържат със собствени средства в нормален експлоатационен режим.\r\nМинистър Николай Нанков коментира, че друга работна група към Министерството на регионалното развитие и благоустройството работи и анализира всички хипотези, относно законосъобразното провеждане на процедури за изграждането на ВЕЦ-ве по нашите реки. „В напреднала фаза е работата на звеното, което е независимо и създадено по настояване на прокуратурата“, обясни министър Нанков. Той увери, че се проверява строителството на всички 170 руслови и диревационни ВЕЦ-ве по българските реки. Работната група ще направи нужните констатации.\r\nПред журналисти министър Николай Нанков коментира, че ще сезира Министерството на околната среда и водите относно проблема с наводнени имоти от високи подпочвени води в Хайредин. Според местните хора причина за това е новоизграден в съседство ВЕЦ. „Убеден съм, че колегите от МОСВ ще вземат необходимите мерки, за да направят бърз, обективен и адекватен анализ за високото ниво на подпочвените води в Хайредин. Само анализ може да потвърди причините, както и да предпише адекватни действия, тъй като животът, здравето и собствеността на хората са наш приоритет и трябва да бъдат взети необходимите мерки в съкратени срокове“, категоричен бе регионалният министър.\r\nТой коментира още, че на 20 март е стартирала обществената поръчка за избор на строител на участъка Ботевград - Мездра, етап от направлението София - Видин. „Надявам се, ако всичко е наред и няма обжалвания, до края на месец май - началото на юни да приключим процедурата и да започнем реалното строителство“, увери Нанков. В етапа на строителство ще се решават и някои от проблемите с отчуждаване на земи и изместването на административната сграда на ВЕЦ „Калето“, която попада в обхвата на скоростното трасе. „Това е най-важният проект за Северозападна България“, каза още Нанков. \r\nТой напомни, че преди дни е започнало строителството на 9.3 км от АМ „Хемус“ между Ябланица и п.в. „Боаза“. До два месеца ще започне строителство и на още близо 17 км от аутобана в Шуменска област. Работи се по проектирането на още 52 км по „Хемус“ между „Боаза“ и разклона за пътя Ловеч-Плевен. „Излезе ли проектът, веднага започваме с тръжната процедура за реално строителството. До края на годината по АМ „Хемус“ 77 км ще са в реално строителство“, заяви регионалният министър.\r\nМинистър Нанков увери, че до три месеца ще приключи и основният ремонт на моста на Краводер на главен път Е-79.", "date": "2018.04.03", "title": "Министър Николай Нанков: Работи се бързо и адекватно по ремонта на язовир „Рогозен 1“, започва ремонт и на яз. „Бързина“"}
{"url": "http://www.focus-news.net/news/2018/04/03/2507329/veliko-tarnovo-vremenen-svetofar-shte-regulira-trafika-po-ulitsa-sv-kliment-ohridski-ot-4-april.html", "text": "Временен светофар ще регулира трафика по улица „Св. Климент Охридски“ във Велико Търново от утре – 4 април, съобщиха от пресцентъра на Общината. Съоръжението ще бъде монтирано в участъка над манастирския комплекс „Великата лавра“, където заради паднала подпорна стена и свлечена земна маса пропадна част от тротоара. \r\nДвижението в участъка от около 50 метра, където ще е временната светофарна уредба, ще се осъществява в едната лента на улицата при максимална разрешена скорост от 30 километра в час. За безопасността на пешеходците ще бъде монтиран проход. \r\nОстава непроменен маршрутът на градските автобусни линии с номера 5, 50 и 110. \r\nВременната организация на трафика ще бъде в сила както за периода на проектиране на укрепително-възстановителните дейности, така и по време на първия етап от самите строителни работи. При необходимост и по преценка на контролните органи движението може да бъде допълнително ограничавано или спирано.\r\nУлица \"Св. Климент Охридски\" е част от третокласния републикански път между Велико Търново, Арбанаси и Горна Оряховица. След пропадането кметът Даниел Панов възложи спешно проектиране, а през миналата седмица бяха извършени геоложки сондажи. Край пропадналия тротоарен участък са монтирани твърди прегради.", "date": "2018.04.03", "title": "Велико Търново: Временен светофар ще регулира трафика по улица „Св. Климент Охридски“ от 4 април"}
{"url": "http://www.focus-news.net/news/2018/04/03/2507324/predsedatelyat-na-ns-tsveta-karayancheva-shte-se-sreshtne-s-ministara-na-vanshnite-raboti-na-cherna-gora-sardzhan-darmanovich-na-4-april.html", "text": "Председателят на Народното събрание Цвета Караянчева ще се срещне с министъра на външните работи на Черна гора Сърджан Дарманович. Това съобщиха от пресцентъра на Народното събрание. Разговорът ще бъде на 4 април 2018 г. от 10.30 часа. С външния министър на Черна гора ще се срещнат председателят на Комисията по европейските въпроси и контрол на европейските фондове Кристиан Вигенин, председателят на Групата за приятелство България – Черна гора Петър Петров и председателят Комисията по външна политика Джема Грозданова.", "date": "2018.04.03", "title": "Председателят на НС Цвета Караянчева ще се срещне с министъра на външните работи на Черна гора Сърджан Дарманович на 4 април"}
{"url": "http://www.focus-news.net/news/2018/04/03/2507328/inzh-georgi-parmakov-rd-pbzn-blagoevgrad-nay-chesto-bitovite-pozhari-vaznikvat-zaradi-nespazvane-merkite-za-bezopasnost-pri-eksploatatsiya-na-uredite-za-otoplenie.html", "text": "Най-често битовите пожари възникват заради неспазване мерките за безопасност при експлоатация на електрическата система и уредите за отопление. Това каза за Радио „Фокус“ – Пирин инж. Георги Пармаков, директор на Регионална дирекция „Пожарна безопасност и защита на населението“ – Благоевград. Той препоръча на хората да спазват стриктно правилата, за да бъдат избегнати инциденти. „Какво имам предвид?  – да се работи внимателно при експлоатацията на отоплителните уреди, които се захранват с електричество или тези, които са на твърдо гориво. Предупреждаваме хората да внимават като цяло при използването на всички електрически съоръжения – уреди и машини“, каза още инж. Пармаков. Той добави, че в последно време са зачестили и пожарите в сухи треви и отпадъци. „Тоест започна пролетното почистване в рамките на което хората разчистват своите дворове и ниви. Към всички тях отправяме апел да спазват правилата, което означава да не палят отпадъците, да извършват почистването в спокойно време, когато няма вятър. Това са нещата, които препоръчваме“, добави инж. Пармаков.\r\nЛивия НИНОВА", "date": "2018.04.03", "title": "Инж. Георги Пармаков, РД ПБЗН – Благоевград: Най-често битовите пожари възникват заради неспазване мерките за безопасност при експлоатация на уредите за отопление"}
{"url": "http://www.focus-news.net/news/2018/04/03/2507331/vratsa-studenti-i-sluzhiteli-na-darzhavnoto-gorsko-stopanstvo-zalesyavaha-po-sluchay-sedmitsata-na-gorata.html", "text": "Студенти и горски служители залесяваха по случай Седмицата на гората във Враца, съобщиха за Радио „Фокус“ – Видин от дирекцията на Природен парк „Врачански Балкан“. В двора на филиала във Враца на Великотърновски университет „Св.св. Кирил и Методий“ се проведе акция по залесяване с участието на студенти от университета, служители на Държавно горско стопанство - Враца и на дирекция на Природен парк „Врачански Балкан“. Инициативата се организира по случай откриването на седмицата на гората, която традиционно се провежда в началото на месец април. 26 студенти от специалностите „Предучилищна и начална педагогика“ и „Социална педагогика“ с ръководител Мая Чучкoва се включиха в засаждането на различни по вид дървета - чинар, ясен, явор, лирово дърво, туя и кипарис. Горските служители разясниха основните правила при засаждане и последваща грижа за младите фиданки. След залесяването студентите участваха в различни интерактивни игри, насочени към опознаването и опазването на гората, които могат да бъдат прилагани при обучението на деца и ученици от различна възраст. Голям интерес предизвика и представянето на дисциплината „Горска педагогика“, която се изучава в Лесотехнически университет София.\r\nЗа проявената инициативност и активно участие на всички присъстващи бяха подарени шапки и значки с логото на седмицата на гората, осигурени от Държавно горско стопанство-Враца. Залесените фиданките са предоставени от горски разсадник „Ашиклар” гр. Берковица.", "date": "2018.04.03", "title": "Враца: Студенти и служители на Държавното горско стопанство залесяваха по случай Седмицата на гората"}
{"url": "http://www.focus-news.net/news/2018/04/03/2507332/sofiya-zadrastvane-se-e-obrazuvalo-v-dvete-posoki-na-bul-tsarigradsko-shose-v-rayona-na-kv-gorublyane.html", "text": "Задръстване се е образувало в двете посоки на бул. \"Цариградско шосе\" в района на кв. \"Горубляне\", предаде репортер на Агенция \"Фокус\".", "date": "2018.04.03", "title": "София: Задръстване се е образувало в двете посоки на бул. \"Цариградско шосе\" в района на кв. \"Горубляне\""}
{"url": "http://www.focus-news.net/news/2018/04/03/2507330/pazardzhik-okolo-250-politsai-i-pozharnikari-shte-dezhuryat-kray-po-golemite-hramove-v-oblastta-po-vreme-na-bogosluzhenieto-za-velikden.html", "text": "Съвместни екипи от полицаи и пожарникари са предвидени за дежурства в близост до по-големите храмове в областта по време на богослужението за Великден. Това каза за Радио „Фокус“ – Пазарджик говорителят на ОДМВР Мирослав Стоянов. Той обясни, че като обща численост в охраната на празничната вечер са ангажирани близо 250 служители. Стоянов каза още, че особено внимание ще бъде отделено на местата с висока концентрация на граждани: пешеходни зони, обществени пазари, търговски обекти, гари и автогари. „На тези места ще има засилено полицейско присъствие с цел недопускане на посегателства върху собствеността на гражданите. Те трябва да бъдат внимателни и да не оставят на лесно достъпни места портфейли, мобилни телефони, таблети поради риск от джебчийски кражби“, каза Стоянов.  По думите му, ако по време на празничните дни се налага да се напусна жилището за повече време, не трябва да се забравят отключени врати, недобре затворени прозорци на тераси, санитарни помещения, неукрепени врати на гаражи и мазета.\r\nВаня НИКОЛОВА", "date": "2018.04.03", "title": "Пазарджик: Около 250 полицаи и пожарникари ще дежурят край по-големите храмове в областта по време на богослужението за Великден"}
{"url": "http://www.focus-news.net/news/2018/04/03/2507336/sofiya-politseyski-patrul-sas-sofiyska-registratsiya-6918-e-razpolozhen-predi-otbivkata-za-elin-pelin-na-am-trakiya-v-posoka-plovdiv.html", "text": "Полицейски патрул със софийска регистрация 6918 е разположен преди отбивката за Елин Пелин на АМ „Тракия“, в посока Пловдив, предаде репортер на Агенция „Фокус“.", "date": "2018.04.03", "title": "София: Полицейски патрул със софийска регистрация 6918 е разположен преди отбивката за Елин Пелин на АМ „Тракия“, в посока Пловдив"}
{"url": "http://www.focus-news.net/news/2018/04/03/2507334/temenuzhka-mitkova-sayuz-na-slepite-smolyan-100-dushi-ot-sayuzite-na-invalidite-i-na-slepite-ot-smolyan-shte-uchastvat-v-natsionalen-protest-na-11-april.html", "text": "100 души от съюзите на инвалидите и на слепите от Смолян ще участват в национален протест, който е предвиден за 11 април в столицата. Това каза за Радио „Фокус“ – Смолян Теменужка Миткова – председател на Съюза на слепите в Смолян. Причината за недоволството на хората е представената концепция за промяна в системата за оценка на работоспособността, като законодателни промени ще доведат до отнемане правото на инвалидна пенсия на много български граждани. „Протестираме затова, че искат да отнемат пенсиите на работещите. Промяната е на етап обсъждане, но председателите на нашите организации са присъствали на преговорите и не са съгласни с тези предложения и затова организациите от цялата страна преминаваме към протестни действия“, поясни Миткова.\r\nПо думите й хората от организацията в Смолян, които работят, са малко, но има много хора с увреждания, които са в работоспособна възраст, имат пенсии и не могат да си намерят работа. „Ако техните пенсии се отнемат, те остават без пенсии, без доход и без работа. Местните работодатели много рядко наемат хора с увреждания. Това е така, защото те се справят по-трудно и трябва да има приспособени места за работа на тези хора. Необходимо е да има специализирани предприятия и длъжности, които може да изпълняват хората с увреждания“, допълни Миткова. Тя не скри, че здравите хора се подиграват с тях за това, че те не могат да се справят. „Ние можем, но не наравно с тях – едно е да работи човек с увреждане, друго е здрав човек. Хората с двигателни проблеми трудно се придвижват, тези с очни увреждания трудно стигат до работното място и изпълняват нещата по-бавно. Хората до такава степен ни подиграват, че понякога ни идва да плачем, но няма как“, споделя Миткова.\r\nТя отбеляза, че основната задача на организацията в Смолян е да учат хората с увреждания да не сме зависими и да не затрудняват близки и роднини. „Трудно е, когато имаш човек с увреждане вкъщи. Нашата задача е да обучаваме хората да се справят сами вкъщи и да не са в тежест на околните“, отбеляза Миткова. Тя допълни, че пенсиите на хората с увреждания са според стажа. Притеснително е за хората, родени с такъв проблем, които са на социална пенсия и вземат минимална пенсия. „Като има и две деца, как да си намери работа и какво да работи, като напълно не вижда. Ако стане така, че е в работоспособна възраст и трябва да си намери работа и ако му отнемат тази пенсия, ситуацията става още по-сложна. С тези пари знаят, че друго може да няма, но хляб и мляко ще има. Нашите хора не живеят, а съществуват. Те не живеят пълноценно“, коментира е Миткова.\r\nНели ГЕРГЬОВСКА", "date": "2018.04.03", "title": "Теменужка Миткова, Съюз на слепите – Смолян: 100 души от съюзите на инвалидите и на слепите от Смолян ще участват в национален протест на 11 април"}
{"url": "http://www.focus-news.net/news/2018/04/03/2507335/ministar-ekaterina-zaharieva-2025-g-e-realna-data-za-chlenstvo-na-cherna-gora-v-es-ako-reformite-prodalzhat-sas-sashtoto-tempo.html", "text": "„Ако реформите продължават със същото темпо, 2025 г. е съвсем реална дата за членство на Черна гора в Европейския съюз. Имате пълната ни подкрепа за отваряне на оставащите три преговорни глави до края на годината. Поздравления за подписването на договора за делимитация на границата с Косово”. С тези думи вицепремиерът и министър на външните работи Екатерина Захариева се обърна към външния министър на Черна гора Сърджан Дарманович, когото посрещна днес в София, съобщиха от пресцентъра на Министерството на външните работи.  Министър Дарманович е на двудневна визита в страната ни по покана на българския първи дипломат.   \r\n„Благодаря на Екатерина Захариева за помощта и подкрепата. Сигурен съм, че със съвместни усилия може да постигнем резултати дори преди 2025 г. Вече се виждат добрите резултати от Българското председателство, не го казвам от куртоазия, а защото успя да постави темата за Западните Балкани високо в европейския дневен ред”, каза гостът.   \r\nЗахариева заяви, че България винаги е подкрепяла последователно позицията, че напредъкът на всяка отделна страна в процеса на европейска интеграция трябва да се основава на собствените ѝ заслуги.    \r\n„Черна гора показа за пореден път отговорно отношение към съседите си. На Балканите трябва да покажем, че можем сами да решаваме въпросите помежду си“, подчерта тя по отношение на договора за общата граница между Черна гора и Косово.   \r\nСърджан Дарманович благодари за подкрепата, включително и на експертно ниво, която България оказва на страната му по отношение на нейната европейска перспектива. „Няма да е преувеличено, ако кажем, че България е сред най-верните ни приятели по нашия европейски път. Оценяваме го и сме благодарни“, заяви черногорският външен министър. „С предстоящото посещение на премиера Борисов ще потвърдим добрите и конструктивни отношения”, допълни той. \r\nВ рамките на срещата си днес двамата първи дипломати обсъдиха и перспективите пред  сътрудничеството между двете страни в търговско- икономическата област. Захариева и Дарманович се съгласиха, че трябва да се работи за стимулиране на контактите в туризма.   \r\n„С моя колега обсъдихме възможностите за създаване на общи туристически маршрути между България и Черна гора за туристите от по-далечни дестинации“, обясни министър Захариева. Тя допълни, че двете страни могат да работят още по-активно и в сферата на икономиката, като в ход е организирането на съвместен бизнес форум.", "date": "2018.04.03", "title": "Министър Екатерина Захариева: 2025 г. е реална дата за членство на Черна гора в ЕС, ако реформите продължат със същото темпо"}
{"url": "http://www.focus-news.net/news/2018/04/03/2507338/veliko-tarnovo-v-reditsa-natsionalni-programi-se-vklyuchva-osnovnoto-uchilishte-sv-sv-kiril-i-metodiy-v-selo-ovcha-mogila.html", "text": "В много образователни програми за подобряване на обучителния процес се включва основното училище в свищовското село Овча могила. Това разказа е в ефира на Радио „Фокус“ – Велико Търново директорът на училището Десислава Александрова. Тя уточни, че в ОУ „Св. св. Кирил и Методий“ към момента се обучават общи 97 ученика, като всички те са част от различни проекти. „Включваме се активно в проекти на Министерството на образованието. Училището е  на целодневна организация на учебния ден, работим по Националната програма „Без свободен час“, както и по проекта „Твоят час“, където имаме организирани десет групи – пет за обучителни затруднения и пет занимания по интереси. Всяка година се включваме в проект „За добро физическо и психическо здраве на децата – чрез масов спорт и туризъм, както и в Националната програма „Осигуряване на съвременна образователна среда“ 2017-2018 година, модул „Подобряване на условията за лабораторна и експериментална работа по природни науки“, обясни още Деси Александрова. Тя уточни, че е започнала и подготовката за прием на ученици за предстоящата учебна година. Очаква се разкриването на един първи клас, като паралелката вероятно ще е маломерна и ще е с 10 - 12 ученика. Причината е липса на деца в региона.\r\nЛуиза ТРАНЧЕВА", "date": "2018.04.03", "title": "Велико Търново: В редица национални програми се включва основното училище „Св. св. Кирил и Методий“ в село Овча могила"}
{"url": "http://www.focus-news.net/news/2018/04/03/2507339/pazardzhik-kmetat-na-peshtera-nikolay-zaychev-osiguri-1100-kozunaka-za-klubovete-v-koito-chlenuvat-horata-v-neravnostoyno-polozhenie-v-obshtinata.html", "text": "Кметът на Пещера Николай Зайчев осигури 1 100 козунака за клубовете, в които членуват хората в неравностойно положение в общината, съобщи за Радио „Фокус“ – Пазарджик Стоян Йовчев от общинската администрация. Той обясни, че от великденския сладкиш ще получат всички, членуващи в клубовете на инвалида в трите населени места в общината, сдружението на хората с интелектуални затруднения, клуба на болните от диабет в Пещера и Радилово и членовете на клуба на пенсионера в общинския център. Козунаците ще се раздават до Велики четвъртък, за да достигнат до хората в навечерието на Великден.\r\nВаня НИКОЛОВА", "date": "2018.04.03", "title": "Пазарджик: Кметът на Пещера Николай Зайчев осигури 1100 козунака за клубовете, в които членуват хората в неравностойно положение в общината"}
{"url": "http://www.focus-news.net/news/2018/04/03/2507333/kyustendil-do-31-may-se-podavat-zayavleniya-za-zapisvane-v-parvi-klas-na-teritoriyata-na-obshtina-dupnitsa.html", "text": "До 31 май се подават заявления за записване в първи клас на територията на общината. Това съобщиха за Радио „Фокус” – Кюстендил от отдел „Образование” към Община Дупница. Подаването на заявления е съгласно утвърден график на дейностите по прием на ученици за учебната 2018/2019  година. Заявленията се подават до 31 май, включително. На 4 юни до 17.00 часа ще бъдат обявени списъците с класираните ученици. Записването ще бъде между 5 и 6 юни, а на 8 юни в учебните заведения ще бъдат обявени свободни места. От тази година на територията на общината е въведен прием на ученици на принципа за уседналост, съгласно Наредба 10 на Министерство на образованието. Община Дупница вече е определила прилежащите райони към всяко училище. Новият критерий за разпределение не е задължителен, ако родителите на децата са избрали те да се обучават в друго училище на територията на общината.\r\nВенцеслав ИЛЧЕВ", "date": "2018.04.03", "title": "Кюстендил: До 31 май се подават заявления за записване в първи клас на територията на община Дупница"}
{"url": "http://www.focus-news.net/news/2018/04/03/2507326/veliko-tarnovo-podobriha-usloviyata-na-trud-v-spetsializiranata-bolnitsa-za-aktivno-lechenie-po-kardiologiya-po-proekt-za-120-000-leva.html", "text": "Подобриха условията на труд в Специализираната болница за активно лечение по кардиология във Велико Търново по проект за 120 000 лева. Това съобщи за Радио „Фокус“ – Велико Търново д-р Йорданка Томова, директор на лечебното заведение. Проектът носи името „Инвестиции и качествени условия на труд“ и се реализира по ОП „Развитие на човешките ресурси“. В рамките на шест месеца бе реновирана стаята за отдих и хранене, която се използва от служителите. Бяха закупени хладилник, микровълнова печка, кафемашина, нови дивани, маса и столове. Всички столове в болницата са подменени с нови. Пребоядисани са и всички помещения – стаи за пациенти, коридори, сервизни помещения и работни кабинети. Закупено е работно облекло за всички 72 служители, в това число и за работещите в ангиозала, изложени на рентгеново лъчение. Проектът се изпълнява в рамките на 6 месеца – от 5 октомври 2017 година до 5 април 2018 година. Самофинансирането от страна на болницата е 20%, а 96 000 лева от средствата са финансова помощ от ОП „Развитие на човешките ресурси“.\r\nД-р Йорданка Томова припомни, че тези година Специализираната болница за активно лечение по кардиология във Велико Търново навършва 10 години от създаването си. Официалното откриване на болницата  е било на 31 октомври 2008 година.\r\nТя е създадена по Националния проект на Български Кардиологичен Институт с подкрепата на Американското и Европейското дружества по кардиология. Лечебно заведение осигурява спешна и планова инвазивна кардиологична помощ за региона на Централна и Североизточна България.\r\nНадежда КРЪСТЕВА", "date": "2018.04.03", "title": "Велико Търново: Подобриха условията на труд в Специализираната болница за активно лечение по кардиология по проект за 120 000 лева"}
{"url": "http://www.focus-news.net/news/2018/04/03/2507340/sofiya-v-edna-lenta-se-izvarshva-dvizhenieto-pri-16-km-na-avtomagistrala-trakiya-v-posoka-plovdiv-zaradi-remontni-deynosti.html", "text": "В една лента се извършва движението при 16 км на автомагистрала „Тракия“ в посока Пловдив заради ремонтни дейности, предаде репортер на Агенция „Фокус“. Трафикът и в двете посоки е натоварен.", "date": "2018.04.03", "title": "София: В една лента се извършва движението при 16 км на автомагистрала „Тракия“ в посока Пловдив заради ремонтни дейности"}
{"url": "http://www.focus-news.net/news/2018/04/03/2507342/tanya-lyubenova-nch-iskra-selo-mihnevo-ot-1972-godina-kulturnata-institutsiya-razpolaga-s-zhenska-pevcheska-grupa-za-avtentichen-folklor.html", "text": "От 1972 година културната институция разполага с женска певческа група за автентичен фолклор. Това каза за Радио „Фокус“ – Пирин Таня Любенова, секретар в Народно читалище „Искра“ – село Михнево. По думите ѝ още в началото на нейното основаване е засвидетелствана с много изяви на сцена и с много спечелени награди. „Тогава състава е наброявал около 20 - 30 жени, но към този момент броят им намалял“, коментира тя. Любенова подчерта, че въпреки това стремежът им към развитите и покоряване на нови върхове продължава и не се е изгубил. „Освен женската група към момента съществува и Детски танцов състав и Женски танцов клуб, чиито ръководител е Йордан Николов“, добави тя. По думите ѝ културната институция се стреми да съхрани и поддържа духа на български народ, дори и в трудните времена, в които живеем.\r\nКристина МИТКОВА", "date": "2018.04.03", "title": "Таня Любенова, НЧ „Искра“ – село Михнево: От 1972 година културната институция разполага с женска певческа група за автентичен фолклор"}
{"url": "http://www.focus-news.net/news/2018/04/03/2507344/stara-zagora-v-detska-gradina-kambanka-v-kazanlak-se-provede-otkrita-praktika-po-proekt-svetat-e-za-vsichki.html", "text": "В Детска градина „Камбанка“ се проведе открита практика по проект „Светът е за всички“, финансиран от Центъра за образователна интеграция на децата и учениците от етническите малцинства, предаде кореспондент на Радио „Фокус“.  В градината в Мъглиж бяха представени открити педагогически ситуации по български език и литература в първа, втора и трета подготвителна група с темата „Пролетни празници и обичаи“.\r\nВ първа възрастова група беше представена темата „Великден“, където малките деца бяха привлечени към радостта и подготовката на най-големия християнски празник чрез възприемане на литературно произведение. Във втора възрастова група децата посрещнаха празника на Водата. Те експериментираха с различни агрегатни състояния на водата, научиха за нейния кръговрат, говореха активно по темата и с игра показаха движението на водата. Трета възрастова група работиха по темата „Първа пролет“ и имаха за задача да съставят различни разкази за птиците, цветята и децата през пролетта. \r\nГости на празниха бяха 29 директори и учители от общините Казанлък, Стара Загора, Чирпан, Мъглиж, и Николаево.\r\nПрограмата продължи с представяне работата по проект на Центъра за образователна интеграция и участието на Детска градина „Камбанка“ в Националната конференция във Велинград, свързана с изпълнение на Стратегията за образователна интеграция на децата и учениците от етническите малцинства .\r\nСлавяна ГАЙДАРОВА", "date": "2018.04.03", "title": "Стара Загора: В Детска градина „Камбанка“ в Казанлък се проведе открита практика по проект „Светът е за всички“"}
{"url": "http://www.focus-news.net/news/2018/04/03/2507345/pazardzhik-chlenove-i-simpatizanti-na-gerb-batak-osiguriha-hranitelni-paketi-za-hora-v-tezhko-materialno-polozhenie-za-velikden.html", "text": "Осем семейства от Батак и общината в тежко материално положение ще получат хранителни пакети за светлите великденски дни, съобщиха от офиса на ГЕРБ в Пазарджик. Всеки пакет съдържа основни хранителни продукти, месни деликатеси, козунаци, шоколади и яйца. Допълнителни пакети с лакомства са подготвени за пенсионерския клуб в Батак и за клуба на хората с увреждания. Средствата за дарението са събрани от членовете и симпатизантите на ГЕРБ - Батак. „Решихме тази година преди Великден да подкрепим нашите съграждани, които нямат възможност да отбележат празника подобаващо. Така ГЕРБ доказва, че е отворен към проблемите на всеки, а също и че нашите членове са добри и отзивчиви хора“, коментира общинският ръководител инж. Атанас Коларов. Към даренията има и поздравителен адрес с пожелание за светъл празник, здраве и благополучие.", "date": "2018.04.03", "title": "Пазарджик: Членове и симпатизанти на ГЕРБ - Батак осигуриха хранителни пакети за хора в тежко материално положение за Великден"}
{"url": "http://www.focus-news.net/news/2018/04/03/2507343/sofiya-remontni-deynosti-se-izvarshvat-v-rayona-na-34-km-na-am-trakiya-v-posoka-stolitsata.html", "text": "Ремонтни дейности се извършват в района на 34 км на АМ \"Тракия\" в посока столицата, предаде репортер на Агенция \"Фокус\". Движението се извършва в едната лента.", "date": "2018.04.03", "title": "София: Ремонтни дейности се извършват в района на 34 км на АМ \"Тракия\" в посока столицата"}
{"url": "http://www.focus-news.net/news/2018/04/03/2507346/zam-ministar-monika-panayotova-sreshtata-za-zapadnite-balkani-e-klyuchovoto-sabitie-v-ramkite-na-kalendara-na-balgarskoto-evropredsedatelstvo.html", "text": "Срещата за Западните Балкани, която ще се проведе на 16 и 17 май, е ключовото събитие в рамките на календара на Българското европредседателство. Това каза пред журналисти във Варна Моника Панайотова, зам.-министър на Българското европредседателство, която участва в започналия пролетен семинар на Фондация „Българска памет“ край Варна, предаде репортер на Радио „Фокус“ – Варна. „Междинната оценка за Българското европредседателство показва добрата динамика на преговорния процес. Имаме различни досиета, по които напредваме. Свързани са с развитие на единния цифров пазар, с изграждането на Европейския фонд за отбрана, в сферите на образованието, в дебата за следващата многогодишна финансова рамка с фокус на вниманието върху кохезионната политика“, уточни Моника Панайотова. По думите ѝ всичко, което към този момент Българското европредседателство си е поставило като ниво на амбиция, се изпълнява. „Надявам се до края на преговорния маратон това да се случва така“, добави Моника Панайотова.\r\nВ отговор на въпрос как се оценява организираната от България среща на върха ЕС - Турция във Варна, Моника Панайотова коментира, че това е било значително събитие в рамките на календара на председателството. „Самият факт, че България като председателство съумя в ситуация на напрежение в отношенията да постави акцент върху диалога, върху конструктивния тон, върху това, което обединява ЕС и Турция по отношение на стратегически общи интереси в сферата на миграцията, външната политика, икономиката, енергетиката, показа всъщност конструктивната роля на България не само като председател на съвета на ЕС, но и от гледна точка на нейната значимост за стабилността и сигурността в региона на Югоизточна Европа. Ние съумяхме наистина да покажем, че макар и трудни ЕС и Турция остават партньори, диалогът и конструктивният тон ще продължат, за да може да има резултат от взаимен стратегически интерес“, заяви Моника Панайотова.\r\nПо случая „Скрипал“ Моника Панайотова подчерта, че позицията на страната ни е балансирана и достатъчно умерена.\r\nМарияна ВАЛЕНТИНОВА", "date": "2018.04.03", "title": "Зам.-министър Моника Панайотова: Срещата за Западните Балкани е ключовото събитие в рамките на календара на Българското европредседателство"}
{"url": "http://www.focus-news.net/news/2018/04/03/2507348/sport-sobstvenikat-na-olimpiakos-globi-futbolistite-s-400-hilyadi-evro-i-razpusna-pochti-tseliya-sastav.html", "text": "В поредния скандал в гръцкия футбол, собственикът на Олимпиакос Евангелос Маринакис реши да глоби отбора с 400 хиляди евро и да разпусне целия състав, без няколко играчи, 4 кръга преди края на сезона. Това се случи, след като хегемона в гръцкото първенство завърши наравно 1:1 в гостуването си на Левадиакос и изостана на 6 точки от лидера АЕК, който е с мач по-малко. Собственикът на Олимпиакос заяви, че ще използва основно юноши на отбора до края на сезона и ще гради нов отбор, според своите мечти.", "date": "2018.04.03", "title": "Спорт: Собственикът на Олимпиакос глоби футболистите с 400 хиляди евро и разпусна почти целия състав"}
{"url": "http://www.focus-news.net/news/2018/04/03/2507349/evrodeputatat-sergey-stanishev-sabira-levite-premieri-i-lideri-ot-zapadnite-balkani-na-dvudnevna-sreshta-v-podgoritsa-i-tirana.html", "text": "Среща на високо равнище на премиерите и левите лидери от Западните Балкани ще се състои в Албания и Черна гора. Това съобщиха от пресофиса на Сергей Станишев. Инициативата е на президента на ПЕС Сергей Станишев и е в подкрепа на присъединяването на страните от региона към ЕС. Лидерът на европейската левица събира премиерите и председателите на партиите от ПЕС в региона, за да подготвят съвместна стратегия за предстоящата среща с колегите им от ЕС в София през май. \r\nДвудневната среща, организирана от ПЕС и с домакинството на Демократическата партия на социалистите на Черна Гора и Социалистическата партия на Албания, е първата подобна инициатива след като през февруари ЕК публикува своята стратегия и план за действие за разширяването на Съюза.\r\nПри пристигането си в Подгорица Станишев заяви: „Бъдещето на Западните Балкани е в ЕС. Особено сега, след като имаме конкретно описани стъпки, процесът на присъединяване неминуемо ще се ускори. Партията на европейските социалисти винаги е подкрепяла страните от региона в тяхната евроатлантическа ориентация. Особена заслуга за напредъка има и Върховният представител на ЕС по въпросите на външните работи и политиката на сигурност Федерика Могерини, с която разговаряхме по темата преди последния Съвет в Брюксел.“ \r\nВ стратегията на ЕК са набелязани конкретни мерки за увеличаване на икономическото сътрудничество между ЕС и петте страни от региона – Албания, Босна и Херцеговина, Македония, Сърбия и Черна Гора – както и за насърчаване на партньорските отношения във всички области между самите балкански държави. От ПЕС са категорични, че Стратегията ще придаде допълнителна скорост на интеграционния процес,ако държавите покрият всички изисквания.\r\nСтанишев вижда допълнителен шанс за интеграционния процес и в напредъка в преговорите между Атина и Скопие за името на Македония. „Фактът, че лидерите и на двете страни са в постоянен контакт с нашето политическо семейство изключително помага. Зоран Заев и Социалдемократическият съюз на Македония са членове на ПЕС, а премиерът на Гърция Алексис Ципрас редовно идва на нашите координационни срещи в Брюксел. Подкрепяме преговорния процес между двете страни по всички възможни начини. Зоран Заев демонстрира политически кураж и воля за решаване на проблемите – като пример мога да посоча отдавна отлагания въпрос с подписването на Договора за добросъседство между България и Македония.“\r\nЛидерът на БСП Корнелия Нинова също е сред поканените участници.", "date": "2018.04.03", "title": "Евродепутатът Сергей Станишев събира левите премиери и лидери от Западните Балкани на двудневна среща в Подгорица и Тирана"}
{"url": "http://www.focus-news.net/news/2018/04/03/2507352/blagoevgrad-tri-momicheta-ot-bansko-vzeha-tri-medala-na-mezhdunarodniya-konkurs-za-pianisti-v-sofiya.html", "text": "Само няколко години след създаването си, ръководената от Марина Иванова Школа по пиано към читалище „Никола Вапцаров” се превърна в незаобиколим фактор на конкурсните сцени в страната, съобщиха от пресцентъра на Община Банско. Навсякъде малките пианисти от Банско изненадват  и впечатляват жури и музикални педагози с техника и стил. Те свирят еднакво добре барокова, класическа и съвременна музика, джаз и българска музика с фолклорни елементи. В репертоара си имат произведения на европейски, руски и български композитори.\r\nЗад десетината минути на конкурсния подиум обаче стои упорита и търпелива работа на Марина Иванова с пианистите в читалището, стоят и часовете пред пианото в къщи, след като са научени уроците за следващия ден, минали са тренировките и какво ли още не. Нужно е време и много труд малките пръсти да запомнят безпогрешно всеки тон на прелюдии, сонати, сарабанди. И идва моментът, в който музиката започва да се лее и всичко изглежда толкова просто и лесно.\r\nВдъхновено с радост и лекота звучаха изпълненията на три от най-добрите ученички в Школата по пиано на най-престижната сцена у нас – Зала \"България\". В последните дни на март Александра Полежанова, Ива Дурчова и Виктория Григорова влязоха в безкомпромисна надпревара за призови места с най-талантливите пианисти в Седмото издание на Международния конкурс за пианисти – непрофесионалисти  VIVAPIANO. Резултатът на момичетата е впечатляващ – три от три. Александра, Ива и Виктория се представиха достойно и спечелиха за Банско три бронзови медала, много комплименти и уважението на организатори и жури. Момичетата се отличаваха от другите участници и с грейналите си от усмивки лица, весел смях,  взаимна подкрепа и добро самочувствие. Александра и Ива не успяха да присъстват на награждаването на победителите в конкурса VIVA PIANO, защото трябваше да участват в друга надпревара – „Звезди в радиото” в Благоевград. Изпълненията им и там бяха наистина звездни! А сега талантливите ни деца тръпнат в очакване за обявяването на резултатитеот класирането  в директен радио ефир.\r\nСедмото издание на конкурса е посветено на 80-годишнината на колоса на българското клавирно изкуство Антон Диков. Конкурсът се проведе в залите на Концертен комплекс България", "date": "2018.04.03", "title": "Благоевград: Три момичета от Банско взеха три медала на Международния конкурс за пианисти в София"}
{"url": "http://www.focus-news.net/news/2018/04/03/2507351/sokar-potvarzhdava-namerenieto-si-za-investitsii-v-gazorazpredelitelnata-mrezha-na-balgariya.html", "text": "Представители на СОКАР са на работно посещение в София, за да обсъдят с българските институции детайли около възможността да участват в развитието на газовия сектор у нас. Това съобщиха от пресцентъра на Министерството на енергетиката. От азербайджанската държавна нефтена компания потвърдиха намерението си да инвестират в газоразпределителната мрежа на територията на България. \r\nИнтересът за участие на СОКАР в газификацията на българските градове бе заявен по време на среща в Баку между премиера Бойко Борисов и президента на Азербайджан Илхам Алиев през януари. Азербайджанската държавна нефтена компания вече е инвестирала успешно в този сектор в Грузия и може да приложи опита си и в България.\r\nПредставителите на СОКАР поставиха пред българските експерти от Министерството на енергетиката редица въпроси, свързани с нормативната уредба при газоразпределението, помощите за домакинствата, избрали природния газ за енергиен източник, конкурентните предимства на газа спрямо други източници за отопление и други. На среща в Комисията за енергийно и водно регулиране ще бъдат обсъдени детайли около регулаторната рамка и лицензирането на газоразпределителните дружества.  \r\nПо време на срещата в Министерството на енергетиката днес министър Петкова информира представителите на СОКАР за напредъка по реализацията на проекта за изграждане на газова връзка Гърция - България. Тя увери, че обществените поръчки по проекта се изпълняват в срок. Десет компании подадоха заявления за участие в процедурата за избор на доставчик на тръби и предстои да бъда избран изпълнител. \"Работим упорито, за да въведем в експлоатация интерконектора Гърция - България до края на 2020 г. Проектът е залегнал в управленската програма на настоящето правителство и е със статут на проект от национално значение\", каза Петкова. \r\nМурат Хейдаров, съветник на президента на СОКАР, информира българския енергиен министър за реализацията на проектите ТАП и ТАНАП, като подчерта, че те се изпълняват съгласно утвърдените графици. \"Очакваме след изграждане на интерконектора Гърция - България първите доставки на природен газ от Азербайджан за Европа да бъдат реализирани през 2020 г.\", подчерта Хейдаров. \r\nАзербайджанската делегация пристигна у нас с откритата през м. януари тази година директна самолетна линия Баку-София.", "date": "2018.04.03", "title": "СОКАР потвърждава намерението си за инвестиции в газоразпределителната мрежа на България"}
{"url": "http://www.focus-news.net/news/2018/04/03/2507353/prezidentat-na-republika-harvatiya-kolinda-grabar-kitarovich-shte-bade-na-ofitsialno-poseshtenie-v-balgariya-na-4-april.html", "text": "На 4 април президентът на Република Хърватия Колинда Грабар-Китарович ще бъде на официално посещение в България по покана на държавния глава Румен Радев. Това съобщиха от прессекретариата на държавния глава. Сред темите на срещата на двамата президенти ще бъдат възможностите за увеличаване на търговския обмен и разширяването на икономическите и туристически връзки между България и Хърватия, както и обменът на опит в сферата на образованието, науката, технологиите, културата. Румен Радев и Колинда Грабар-Китарович ще обсъдят също така регионалното сътрудничество в Югоизточна Европа, както и европейската и евроатлантическата перспектива на Западните Балкани с оглед на настоящото Българско председателство на Съвета на ЕС и предстоящото през 2020 г. хърватското председателство.   \r\nОт 10.00 часа на площад „Св. Александър Невски“ ще се състои церемонията по официалното посрещане на държавния глава на Република Хърватия. Колинда Грабар-Китарович ще положи венец пред Паметника на Незнайния воин. Двамата президенти ще проведат среща „на четири очи“ на „Дондуков“ 2 от 10.30 часа, след което ще се проведат пленарните разговори на официалните делегации на България и Хърватия.  В 11.35 часа Румен Радев и Колинда Грабар-Китарович ще дадат съвместна пресконференция.   \r\nВ рамките на посещението си президентът Колинда Грабар-Китарович ще разговаря с министър-председателя Бойко Борисов и с председателя на Народното събрание Цвета Караянчева.", "date": "2018.04.03", "title": "Президентът на Република Хърватия Колинда Грабар-Китарович ще бъде на официално посещение в България на 4 април"}
{"url": "http://www.focus-news.net/news/2018/04/03/2507347/veliko-tarnovo-nad-600-patsienti-sa-preminali-prez-spetsializiranata-bolnitsa-za-aktivno-lechenie-po-kardiologiya-v-grada-ot-nachaloto-na-godinata.html", "text": "621 пациенти са преминали през Специализираната болница за активно лечение по кардиология във Велико Търново от началото на годината. Това съобщи за Радио „Фокус“ – Велико Търново д-р Йорданка Томова, директор на лечебното заведение. Тя посочи, че най-често пациентите са приемани с инфаркти и тежки стенокардии, които налагат инфанзивна оценка и стентиране. „Обикновено зимният сезон е нашето време, в което пациентите по-често реализират миокарден инфаркт, по-често правят стенокардни кризи, по-често правят ритъмни и проводни нарушения. Но като цяло броят на пациентите, преминали средно за едни месец, се запазва. Разбира се, работим по-интензивно в зимните месеци. Има по-голям оборот на леглата“, допълни д-р Томова. Тя посочи, че пациентите вече знаят за Специализираната болница за активно лечение по кардиология и търсят нейните услуги. „Много пациенти минаха през болницата за тези 10 години. Продължаваме да работим по наши програми за превенция и по социални програми с отворени врати, с изнесени прегледи по малки населени места. Опитваме сe да бъдем максимално полезни на нашите пациенти“, допълни д-р Томова.\r\nНадежда КРЪСТЕВА", "date": "2018.04.03", "title": "Велико Търново: Над 600 пациенти са преминали през Специализираната болница за активно лечение по кардиология в града от началото на годината"}
{"url": "http://www.focus-news.net/news/2018/04/03/2507327/glavniyat-prokuror-sotir-tsatsarov-nyama-dosadebni-proizvodstva-i-prepiski-sreshtu-ginka-i-slavcho-varbakovi-kakto-i-sreshtu-inerkom.html", "text": "Няма досъдебни производства и преписки, които да се водят срещу лицата Гинка и Славчо Върбакови. Няма и такива, които касаят „Инерком“. Това каза главният прокурор Сотир Цацаров на заседание на Временната парламентарна комисия по случая ЧЕЗ, предаде репортер на Агенция „Фокус“. „Сделката за ЧЕЗ не е предмет на разследване от страна на Прокуратурата, тъй като е обект на частно-правни отношения“, обясни той. „На 28 февруари съм получил запитване от председателя на ДАНС за информация в Прокуратурата относно Гинка и Славчо Върбакови, както и за „Инерком“ във връзка с проверка от мин.-председателя. На 1 март е получил отговор от нас“, посочи Сотир Цацаров. „На 1 март до нас е изпратено и запитване от главния секретар на президента със същите мотиви. Същия ден му е изпратено копие от писмото до председателя на ДАНС“, каза още той.\r\nБиляна ИВАНОВА", "date": "2018.04.03", "title": "Главният прокурор Сотир Цацаров: Няма досъдебни производства и преписки срещу Гинка и Славчо Върбакови, както и срещу „Инерком“"}
{"url": "http://www.focus-news.net/news/2018/04/03/2507355/veliko-tarnovo-svishtovskiyat-sportist-edmon-belchev-specheli-srebro-ot-darzhavno-parvenstvo-po-boyno-sambo-za-mazhe.html", "text": "Свищовският спортист Едмон Белчев спечели сребро от държавно първенство по бойно самбо за мъже, съобщават от пресцентъра на Община Свищов. На 1 април в град Панагюрище се проведе държавно първенство по бойно самбо за мъже. Свищовският клуб по бойни изкуства „Таурус“ бе представен от Едмон Белчев в категория 62 кг. След завоювания си бронзов медал по джудо за мъже от държавния шампионат, сега Едмон Белчев за първи път участва в състезание по бойно самбо. И този път спортистът показа завидна игра и майсторство като достигна до финал в категорията си. Там той загуби от много по-опитния си противник Борислав Къндовски (състезател на Илинден – София, бронзов медалист от Европейско първенство през 2017г.), но въпреки това представянето му е голям успех за него и треньора му Делян Илиев.", "date": "2018.04.03", "title": "Велико Търново: Свищовският спортист Едмон Белчев спечели сребро от държавно първенство по бойно самбо за мъже"}
{"url": "http://www.focus-news.net/news/2018/04/03/2507356/kmetat-na-sofiya-yordanka-fandakova-shte-prisastva-na-otkrivaneto-na-izlozhbata-etyudite-na-sofiya-v-gradinata-kristal.html", "text": "Кметът на София Йорданка Фандъкова ще присъства на откриването на изложбата „Етюдите на София“ в градината „Кристал“. Това съобщиха от пресцентъра на Столична община. Откриването ще се състои в 17.00 часа. Проявата е част от събитията, посветени на 3 април - денят, в който София е обявена за столица на България.", "date": "2018.04.03", "title": "Кметът на София Йорданка Фандъкова ще присъства на откриването на изложбата „Етюдите на София“ в градината „Кристал“"}
{"url": "http://www.focus-news.net/news/2018/04/03/2507354/burgas-obshtinskiyat-savetnik-ot-gerb-stanislav-andreev-organizira-priemna-na-5-april.html", "text": "Общинският съветник от ГЕРБ - Бургас Станислав Андреев ще има приемен ден на 5 април от 16.30 часа до 18.00 часа в централата на партията в Бургас на улица \"Конт Андрованти\" 5. Това съобщиха от пресцентъра на ПП ГЕРБ. Станислав Андреев е член на постоянната комисия по образование и вероизповедания, както и на комисията по здравеопазване и социални дейности.\r\nЗаписвания се правят на място в офиса на ГЕРБ или на телефон 056 81 90 40.", "date": "2018.04.03", "title": "Бургас: Общинският съветник от ГЕРБ Станислав Андреев организира приемна на 5 април"}
{"url": "http://www.focus-news.net/news/2018/04/03/2507314/ministar-vladislav-goranov-ne-smyatame-che-vklyuchvaneto-na-darzhavata-v-sdelkata-za-chez-e-metodat-za-zashtita-na-interesite-na-grazhdanite.html", "text": "Не смятаме, че въпреки обществения интерес, включването на държавата в една подобна сделка, е методът за защита на интересите на гражданите. Това каза министърът на финансите Владислав Горанов на заседание на Временната парламентарна комисия по случая ЧЕЗ, предаде репортер на Агенция „Фокус“. „Не ми е известно да е коментиран конкретен евентуален печеливш от подобна сделка“, коментира той в отговор на въпрос на БСП водени ли са разговори между правителствата на България и Чехия преди да стане ясен купувачът на ЧЕЗ. „Това, че ЧЕЗ иска да напусне българския пазар е известно повече от година“, уточни министърът. „Разговори по отношение на евентуален купувач на ЧЕЗ не са водени“, заяви Владислав Горанов. „Считаме за нецелесъобразна намесата на българската държава по сделката“, изтъкна той. „Не мисля, че някоя от службите е разполагала преди нас с информация, че за купувач на ЧЕЗ ще бъде избрана фирмата „Инерком“, ако някой твърди подобно нещо нека го докаже“, обясни финансовият министър в отговор на въпрос на опозицията разполагало ли е правителството с информация от службите по сделката за ЧЕЗ.\r\n„Моля, да бъдем внимателни докъде обществения интерес трябва да бъде защитаван в частно-правни отношения. Да бъдем внимателни, когато се намесваме в отношения на частно-правен субект, съществува риск опит за блокаж на сделка да се разглежда като опит за забрана инвеститорът да се разпорежда със собствеността си“, заяви той и изтъкна, че това би могло да доведе до претенции към българската държава. „Без емоции, ако някой има конкретни претенции, трябва да ги изразява в рамките на конституционните правомощия“, посочи Владислав Горанов. „Все още говорим за хипотези. Нямаме информация сделката да е приключила, а прехвърлянето на акциите да е затворено като тема“, каза още министърът.\r\nБиляна ИВАНОВА", "date": "2018.04.03", "title": "Министър Владислав Горанов: Не смятаме, че включването на държавата в сделката за ЧЕЗ е методът за защита на интересите на гражданите"}
{"url": "http://www.focus-news.net/news/2018/04/03/2507358/shumen-113-sa-pozharite-s-preki-materialni-zagubi-prez-otoplitelniya-sezon-v-oblastta.html", "text": "113 са пожарите с преки материални загуби през отоплителния сезон в Шуменска област. Това каза пред Радио „Фокус“ - Шумен Красимир Колев, директор на Районна служба „Пожарна безопасност и защита на населението“. За периода от 1 октомври 2017 година - 31 март 2018 година са допуснати общо 597 произшествия, с около 200 по-малко спрямо предходния отоплителен сезон. 235 са пожарите без щети, в 179 случая е оказана техническа помощ, отработвани са и други инциденти, оказвана е помощ и на съседни пожарни служби. За сравнение в периода от 1 октомври 2016 година- 31 март 2017 година на територията на РДПБЗН - Шумен са възникнали 811 произшествия, от които 129 пожара с щети и 403 без материални загуби. Красимир Колев обобщи, че тазгодишният отоплителен сезон е преминал относително спокойно. По думите му най-често огънят е предизвикан поради човешка небрежност, както и заради непочистване на коминните тела. „Непочистването на комините през летния период води до запалването им през зимата, което от своя страна води до нанасяне на материални щети по цялото протежение на комините основно в многофамилните жилищни сгради. В еднофамилните жилища процесът на изгаряне на саждите е по-безболезнен и в повечето случаи пожарът се отчита без загуби тъй като не излиза извън коминното тяло“, посочи Красимир Колев.\r\nИвелина ИВАНОВА", "date": "2018.04.03", "title": "Шумен: 113 са пожарите с преки материални загуби през отоплителния сезон в областта"}
{"url": "http://www.focus-news.net/news/2018/04/03/2507359/d-r-irina-kitova-detskoto-otdelenie-na-mbal-blagoevgrad-poluchi-darenie-ot-kampaniyata-zhalti-stotinki-po-povod-neyniyat-10-godishen-yubiley.html", "text": "Кампанията „Жълти стотинки“ се провежда за 10 година. Това съобщи за Радио „Фокус“ – Пирин д-р Ирина Китова, преподавател по филмова и телевизионна режисура в Югозападен университет „Неофит Рилски“ – Благоевград. По думите ѝ тази година по повод юбилея е било взето решение да се направи  дарение за детското отделение на благоевградската болница. „През цялата година се събират жълти стотинки от всякакви хора, имащи желание да се включат в кампанията и веднъж годишно се прави дарение на някое детско отделение на болници в държавата“, коментира тя. Д-р Китова добави, че по време на кампанията е имало засилен интерес от страна на благоевградското общество. „Включиха се много хора от различни държавни институции – НАП и НОИ и ВиК- Благоевград. Децата от Строителния техникум също участваха  в кампанията и събраха много стотинки“ , добави тя. Д-р Ирина Китова отбеляза, че  студенти и преподаватели, както и персоналът на втори и четвърти корпус на висшето учебно заведение също са допринесли за инициативата за събиране на жълти стотинки за закупуване на медицинска техника за някои болници. „Най-хубавото е, че никои няма да се откаже и ще продължават да се събират пари. За 2018 година парите ще отидат за закупуване на ковиози  и медицинска техника за детското отделение в болницата в Стара Загора“, коментира тя.\r\nПо думите ѝ болницата в Благоевград е сред четирите медицински заведения в страната, които получават дарение по време на кампанията „Жълти стотинки“. Тя добави, че със събраните средства от кампанията, които са малко над 50 000 лева ще се закупи медицинско оборудване за четири болници в страната. „Ние днес предадохме дарението, предназначено за болницата в Благоевград – това са 22 медицински легла с матраци и два аспиратор“, обясни тя. Д-р Китова заяви, че мотивацията за нея  и специално за нейните студенти от кино специалностите в Югозападен университет „Неофит Рилски“ – Благоевград  е, че те вярват в доброто и в това, че всеки може да допринесе за него. „Ние правим страшно много кампании. В тази специално участваме от пет години, просто защото имаме нужда да сме част от това общество и да правим добри дела, така както вярваме, че трябва да се прави“, каза още тя.\r\nКристина МИТКОВА", "date": "2018.04.03", "title": "Д-р Ирина Китова: Детското отделение на МБАЛ – Благоевград получи дарение от кампанията „Жълти стотинки“ по повод нейният 10-годишен юбилей"}
{"url": "http://www.focus-news.net/news/2018/04/03/2507361/tsvetan-stoilkov-pbzn-smolyan-154-pozhara-sa-vazniknali-v-oblastta-za-parvite-tri-mesetsa-na-godinata.html", "text": "От началото на годината на територията на област Смолян са възникнали 296 произшествия, като от тях 154 са пожари. 34 са с материални щети, останалите са без материални щети. Това каза за Радио „Фокус“ – Смолян Цветан Стоилков, началник сектор „Пожарогасителна и спасителна дейност“ в Регионална дирекция „Пожарна безопасност и защита на населението“ – Смолян. По думите му броят на пожарите в сравнение с предходни години се запазва. Основните причини за възникналите пожари са късо съединение в ел. инсталациите, непочистени комини, техническа неизправност, нарушена технология, небрежност при боравене с открит огън и неправилно ползване на нагревателни и отоплителни уреди. „За първото тримесечие на годината има двама загинали и един пострадал, в следствие на пожари\", посочи Стоилков. Той отбеляза, че на територията на област Смолян има девет пожарните служби. Общият състав, който дава дежурства е от 30 човека. Разполагат с 22 пожарни и шест спасителни автомобила. „Към момента служителите и наличната техника са достатъчни и няма нужда от още хора. Над 90 % от техниката е почти изцяло подменена, сградния фонд е сравнително добър. В две служби – в Златоград и Девин са изцяло реновирани сградите по проект на местните общини. Предстои това да се случи и в други сгради, но като цяло условията в материалната база са добри“, допълни Стоилков. Той каза още, че разполагат и с високопроходима техника за достигане на пожари в труднодостъпните пресечени райони. По думите му понякога има трудности през зимата, когато има повече сняг или през лятото при горски пожари, защото горските пътища не са добре поддържани навсякъде, но се стремят да достигат своевременно на място на пожара и да го загасят. Стоилков каза още, че работят активно по направление на превантивната дейност, опитват се да са близо до хората и да ги информират за действията, които трябва да се избягват, за да не се стигне до пожар.\r\nНели ГЕРГЬОВСКА", "date": "2018.04.03", "title": "Цветан Стоилков, ПБЗН - Смолян: 154 пожара са възникнали в областта за първите три месеца на годината"}
{"url": "http://www.focus-news.net/news/2018/04/03/2507360/kmetat-na-sofiya-yordanka-fandakova-shte-proveri-stroitelstvoto-na-razshirenieto-na-149-su-ivan-hadzhiyski-na-4-april.html", "text": "Кметът на София Йорданка Фандъкова ще провери строителството на разширението на 149 СУ „Иван Хаджийски“ в район „Овча Купел“ 2 , ул. „Феникс“. Това съобщиха от пресцентъра на Столична община. Разширението включва спортна зала и кабинети. Проверката ще се състои на 4 април в 13.30 часа.", "date": "2018.04.03", "title": "Кметът на София Йорданка Фандъкова ще провери строителството на разширението на 149 СУ „Иван Хаджийски“ на 4 април"}
{"url": "http://www.focus-news.net/news/2018/04/03/2507363/kyustendil-povishena-e-opasnostta-ot-padashti-kamani-vav-visokoplaninskite-rayoni-na-oblastta.html", "text": "Повишена е опасността от падащи камъни във високопланинските райони. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Пътните настилки са предимно сухи. Нормален е трафикът по Автомагистрала „Струма” и път Е-79. Слабо натоварено е движението в посока ГКПП „Гюешево”. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 30 юни.\r\nВенцеслав ИЛЧЕВ", "date": "2018.04.03", "title": "Кюстендил: Повишена е опасността от падащи камъни във високопланинските райони на областта"}
{"url": "http://www.focus-news.net/news/2018/04/03/2507341/anadolu-agency-sasht-stroyat-dve-bazi-v-rayona-na-severnosiriyskiya-grad-manbidzh.html", "text": "САЩ строят две военни бази в района на северносирийския град Манбидж, който в момента се контролира от сирийските кюрдски „Отряди за народна самоотбрана“, съобщи Anadolu Agency.\r\nСАЩ разширяват наблюдателния си пост край село Дадат, северно от Манбидж, с цел да построят база, според информация, която турската агенция е получила от свой достоверен местен източник.\r\nСтроителните материали и тежкото оборудване вече са транспортирани на югоизток от селището.\r\nКакто пише турската агенция, базата ще се намира на осем километра от река Саджур, която в момента представлява граница между Джарабулус, част от територията, която Турция зае след операция „Щита на Ефрат“ и Манбидж, който в момента е контролиран от „Отрядите за народна самоотбрана“.\r\nДругата база се строи на 4 километра от фронтовата линия, южно от Дадат.\r\nПодкрепяни от САЩ групи са се установили във ферма на име „Нуамия“ и се занимават със строежа и планирането на базата, твърди Anadolu.\r\nКогато бъде завършена, тази база ще се намира най-близко до силите, участващи в операцията „Щита на Ефрат“, проведена в Северна Сирия от Турция в периода между август 2016 година и март 2017-а.Вашингтон изпрати подкрепления в Манбидж\r\nВ неделя, пише Anadolu, са пристигнали военни подкрепления на САЩ в северната част на район Манбидж, в превантивна мярка срещу евентуална контра-терористична операция на Турция в региона.\r\nКонвой от около 300 американски войници е пристигнал на мястото, включително, според информацията на турската агенция, много бронирани и строителни машини.\r\nПодкрепленията са започнали да патрулират по линията на река Саджур ежедневно, а по-рано те са били седмични.\r\nДо момента САЩ разполагаха с три наблюдателни поста срещу позициите на „Щита на Ефрат“ в пограничния регион.Агенция „Фокус“ припомня: \r\nПревод и редакция:", "date": "2018.04.03", "title": "Anadolu Agency: САЩ строят две бази в района на северносирийския град Манбидж"}
{"url": "http://www.focus-news.net/news/2018/04/03/2507366/plovdiv-rayonniyat-sad-nalozhi-uslovna-prisada-na-mazh-otglezhdal-kucheta-s-tsel-izpolzvaneto-im-za-boeve.html", "text": "Районният съд наложи условна присъда на мъж, отглеждал кучета с цел използването им за боеве. Това съобщиха от пресцентъра на Съдебната палата в Пловдив. Районен съд – Пловдив призна подсъдимия Иван И. за виновен в това, че в периода от началото на 2012 г. до 29 октомври 2016 г. в гр. Пловдив – в парцел с двор и производствена четириетажна сграда, в съучастие като извършител с Константин И., е отглеждал и тренирал животни за боеве, а именно петдесет броя кучета от породата „Питбул“, поради което го осъжда на две години лишаване от свобода, както и глоба в размер на 4000 лева На основание чл. 66, ал.1 от НК отлага за изпълнение наказанието, наложено на подсъдимия Иван И. лишаване от свобода в размер на две години с изпитателен срок от четири години.\r\nРайонен съд – Пловдив призна подсъдимия Константин И. за виновен в това, че в периода от началото на 2012 г. до 29 октомври 2016 г. в гр. Пловдив – в парцел с двор и производствена четириетажна сграда, в съучастие като извършител с Иван  И., е отглеждал и тренирал животни за боеве, а именно петдесет броя кучета от породата „Питбул“, поради което и на основание чл. 325а, ал.1, вр. с чл. 20, ал.2, вр. с ал.1, вр. с чл. 54, ал.1 от НК го осъжда на една година лишаване от свобода, както и глоба в размер на 2000 /две  хиляди/ лева. На основание чл. 66, ал.1 от НК отлага за изпълнение наказанието, наложено на подсъдимия Константин И. лишаване от свобода в размер на една година с изпитателен срок от три години..\r\nВеществените доказателства: 44 броя кучета /от които 3 броя трупове на кучета/, на съхранение в ОП „Зооветеринарен комплекс“ – гр. Пловдив, на основание чл. 53, ал.1, б. „А“ от НК да се отнемат в полза на държавата, като 41 броя от тях се предадат на оторизираните органи на БАБХ, а три броя трупове на кучета да се предадат на унищожаване на Екарисажно предприятие, след влизане на присъдата в законна сила. \r\nРайонен съд – Пловдив осъжда на основание чл. 189, ал.3 от НПК:  \r\n- подсъдимия Иван И. да заплати направените по делото разноски – общо в размер на 68 502,37 лева.\r\n- подсъдимия Константин И. да заплати направените по делото разноски – общо в размер на 68 502,37 лева.\r\nПрисъдата подлежи на протест и обжалване в 15-дневен срок пред Окръжен  съд – Пловдив.", "date": "2018.04.03", "title": "Пловдив: Районният съд наложи условна присъда на мъж, отглеждал кучета с цел използването им за боеве"}
{"url": "http://www.focus-news.net/news/2018/04/03/2507367/predsedatelyat-na-narodnoto-sabranie-tsveta-karayancheva-shte-se-sreshtne-s-prezidenta-na-harvatiya-kolinda-grabar-kitarovich-na-4-april.html", "text": "Председателят на Народното събрание Цвета Караянчева ще се срещне с президента на Хърватия Колинда Грабар-Китарович. Това съобщиха от пресцентъра на Народното събрание. Разговорът ще бъде на 4 април 2018 г. от 14.20 часа.", "date": "2018.04.03", "title": "Председателят на Народното събрание Цвета Караянчева ще се срещне с президента на Хърватия Колинда Грабар-Китарович на 4 април"}
{"url": "http://www.focus-news.net/news/2018/04/03/2507350/ministar-vladislav-goranov-znaem-neofitsialno-che-sdelkata-za-chez-tryabva-da-priklyuchi-v-9-mesechen-srok.html", "text": "Държавата се интересува от сделката за ЧЕЗ, без да иска да се намесва в нея. Сделката е сключена на практика и оттам нататък развитието ѝ се свежда до плащане на цена и прехвърляне на акции. Знаем неофициално, че е 9-месечен срокът, в който това трябва да се свърши. Това каза пред журналисти министърът на финансите Владислав Горанов, след като участва в заседание на Временната парламентарна комисия по случая ЧЕЗ, предаде репортер на Агенция „Фокус“. „Актуалната позиция на правителството е, че не е целесъобразно държавата да участва в тази сделка“, изтъкна той. „Отношението на държавата към „Инерком“ е като към всяко българско търговско дружество - трябва да спазваме българските закони. Позицията на правителството винаги е била за защита на интересите на българските граждани“, коментира министърът. „В началото имаше изключително изнервена и припряна реакция от страна на опозицията, която беше отчасти неразбираема, тъй като и опозиция, и управляващи трябва много добре да знаят как функционират държавните органи, и кой каква функция има“, посочи Владислав Горанов. „Позицията на държавата беше опит максимално бързо да се отговори на създалото се огромно напрежение с политически внушения, че нещо много страшно се случва. Проведохме разговори и към онзи етап бяхме готови да отговорим на обществените очаквания, че държавата трябва да е на мястото си“, поясни финансовият министър. „Днес не сме на различно мнение, че държавата трябва да е на мястото си, тя има изградени органи, които да регулират този бизнес. След много разговори в рамките на правителството надделя поддържаната винаги от Министерство на финансите теза, че ролята на държавата в икономиката трябва да бъде само като регулатор, а не като собственик“, каза още Владислав Горанов.\r\nБиляна ИВАНОВА", "date": "2018.04.03", "title": "Министър Владислав Горанов: Знаем неофициално, че сделката за ЧЕЗ трябва да приключи в 9-месечен срок"}
{"url": "http://www.focus-news.net/news/2018/04/03/2507369/sluzhitelite-na-bdzh-ot-zapaliliya-se-vlak-sofiya-burgas-shte-badat-nagradeni.html", "text": "Служителите на „БДЖ – Пътнически превози” ЕООД от превозния и локомотивния персонал, които обслужваха бързия влак № 8613 от София за Бургас на 30 март 2018 г., ще бъдат наградени за проявения висок професионализъм и своевременно евакуиране на пътниците от влака. Това съобщиха от пресцентъра на БДЖ. Награждаването ще бъде извършено от ръководния екип на БДЖ в приемната зала на втория етаж в сградата на Централно управление на „Холдинг БДЖ” ЕАД на ул. „Иван Вазов” № 3 на 5 април в 11.00 часа.", "date": "2018.04.03", "title": "Служителите на БДЖ от запалилия се влак София - Бургас ще бъдат наградени"}
{"url": "http://www.focus-news.net/news/2018/04/03/2507371/inzh-krasimir-krastev-rdpbzn-veliko-tarnovo-badete-vnimatelni-ako-nosite-velikdenski-ogan-vkashti-nikoga-ne-ostavyayte-sveshtite-bez-nadzor.html", "text": "Да бъдем внимателни, ако носим Великденски огън вкъщи, и никога да не оставяме свещите без надзор. Това каза за Радио „Фокус“ – Велико Търново директорът на Регионална дирекция „Пожарна безопасност и защита на населението“ - Велико Търново Красимир Кръстев. Той припомни, че запалените свещи създават много предпоставки за инциденти. За да ги избегнем, по думите му, трябва да пазим всички хора, които са около нас в църквите и дворовете. „Има една традиция – да се занесе огъня вкъщи. Там искам да кажа, че гражданите трябва да са внимателни с оставянето на свещите без надзор в стаите. Трябва много да се внимава, защото пламъкът много лесно се предава от един предмет на друг. При инциденти трябва незабавно да се подаде сигнал на тел. 112“, добави инж. Кръстев. Той увери и, че в последните години в областта не е имало пострадали хора  по време на църковните служби, както и запалени домове от Великденски свещи. Той изрази надежда, че предстоящите празнични дни ще преминат безпроблемно.\r\nЛуиза ТРАНЧЕВА", "date": "2018.04.03", "title": "Инж. Красимир Кръстев, РДПБЗН - Велико Търново: Бъдете внимателни, ако носите Великденски огън вкъщи, никога не оставяйте свещите без надзор"}
{"url": "http://www.focus-news.net/news/2018/04/03/2507357/glavniyat-prokuror-sotir-tsatsarov-ima-prekrateno-dosadebno-proizvodstvo-spryamo-slavcho-varbakov.html", "text": "Имам информация, че досъдебно производство по отношение на Славчо Върбаков е било прекратено. Така е счел наблюдаващият прокурор. Това каза пред журналисти главният прокурор Сотир Цацаров, след като участва в заседание на Временната парламентарна комисия по случая ЧЕЗ, предаде репортер на Агенция „Фокус“. „Това е резултат на търсене в унифицирана информационна система. Пак повтарям, че спрямо лицата Гинка и Славчо Върбакови към този момент не се водят, каквито и да е преписки и досъдебни производства, това касае и дружеството“, посочи той. „Ако народните представители поискат информация за свързаните дружества, тя ще им бъде предоставена“, коментира главният прокурор. В отговор на въпрос с оглед на обществения интерес към сделката за купуване на ЧЕЗ, Прокуратурата може ли да се самосезира затова, че Славчо Върбаков е проверяван за данъчни измами Сотир Цацаров обясни: „Въпросът, който ми задавате е не само по отношение на г-н Върбаков, а за всяко лице, което e оправдано и за което наказателното производство е прекратено. Задавате ми въпроса защо не е виновен някой спрямо който наказателното производство е прекратено“. „Софийска градска прокуратура е разследвала това досъдебно производство“, поясни главният прокурор. „Производството срещу останалите лица от групата е продължило с обвинителен акт, който е внесен в Специализираната прокуратура, но не и към Славчо Върбаков“, допълни той. „Сделката за ЧЕЗ е между частно-правни субекти, не е предмет на проверка от страната на Прокуратурата. Преценка дали сделката е законна може да се извършва от нас само ако са налице данни за престъпление. В противен случай всичко друго е намеса в търговски отношения между частно-правни субекти“, каза още той.\r\nБиляна ИВАНОВА", "date": "2018.04.03", "title": "Главният прокурор Сотир Цацаров: Има прекратено досъдебно производство спрямо Славчо Върбаков"}
{"url": "http://www.focus-news.net/news/2018/04/03/2507365/tass-vladimir-putin-pristigna-na-dvudnevno-poseshtenie-v-ankara.html", "text": "Държавният глава на Руската федерация Владимир Путин пристигна в Анкара, където ще проведе преговори с турския си колега Реджеп Тайип Ердоган и ще участва в церемонията по полагането на първа копка на АЕЦ „Аккую“, предава TACC.\r\nКакто съобщават от пресслужбата на Кремъл, Путин е на двудневно посещение в Анкара по покана на Ердоган. В рамките на първия ден от визитата ще се състои седмото заседание на руско-турския Съвет за сътрудничество на високо равнище.\r\n„Ще бъде разгледано състоянието и перспективите на двустранното търговско-икономическо сътрудничество, хода на реализацията на стратегическите проекти, в частност в областта на енергетиката. Планира се да бъдат засегнати актуални регионални и международни теми, включително съвместната борба с тероризма и ситуацията в Сирия“, съобщават от Кремъл.\r\nДвамата лидери ще участват чрез видеоконференция в церемонията по полагането на първа копка на АЕЦ „Аккую“.\r\nВ сряда Путин ще участва във втората по рода си тристранна среща на държавите-гаранти на астанинския процес за Сирия. В рамките й руският президент ще обсъди с колегите си от Турция и Иран изпълнението на договореностите, постигнати след преговорите в Сочи на 22 ноември 2017 г. Тереза Герова", "date": "2018.04.03", "title": "ТАСС: Владимир Путин пристигна на двудневно посещение в Анкара"}
{"url": "http://www.focus-news.net/news/2018/04/03/2507374/sport-mario-baloteli-se-zavrashta-v-italiya-tvardyat-mediite-na-apeninite.html", "text": "Италианските медии съобщиха, че нападателят на френския Ница Марио Балотели със сигурност ще премине в Рома, като това е третият италиански гранд в кариерата на чернокожия нападател. Досега той игра за Милан и Интер, а агентът му Мино Райола вече обяви, че през лятото той ще премине в отбор от Серия А. Футболистът ще премине в новия си отбор без трансферна сума, тъй като договорът с настоящия му отбор изтича в края на юни.", "date": "2018.04.03", "title": "Спорт: Марио Балотели се завръща в Италия, твърдят медиите на Апенините"}
{"url": "http://www.focus-news.net/news/2018/04/03/2507372/blagoevgrad-po-iskane-na-okrazhnata-prokuratura-sadat-vze-myarka-zadarzhane-pod-strazha-spryamo-dvama-mazhe-obvineni-v-pritezhanie-na-nad-100-gr-heroin.html", "text": "По искане на Окръжна прокуратура – Благоевград съдът е постановил най-тежката мярка за неотклонение „задържане под стража“ спрямо М. Асенов и Д. Райчев, обвинени за това, че около 13.00 часа на 01 април 2018 г., на път в района на ж.к. „Струмско“ в гр. Благоевград, двамата обвиняеми без надлежно разрешително държали с цел разпространение, в лек автомобил „Фолксваген голф“, високорисково наркотично вещество – хероин. Това съобщиха от пресцентъра на Апелативна прокуратура - София. Общото му бруто тегло е 102,5 грама, на стойност 5 125 лв. \r\nНа същия ден срещу двамата мъже от гр. Сандански е било образувано наказателно производство, наблюдавано от ОП – Благоевград.", "date": "2018.04.03", "title": "Благоевград: По искане на Окръжната прокуратура съдът взе мярка „задържане под стража“ спрямо двама мъже, обвинени в притежание на над 100 гр хероин"}
{"url": "http://www.focus-news.net/news/2018/04/03/2507370/aleksandar-ivanov-gerb-kmetat-na-sopot-deyan-doynov-e-nachislyaval-nereglamentirano-danak-zemedelska-zemya-i-danak-smet-na-chuzhdestranen-investitor-i-taka-go-e-progonil-ot-balgariya.html", "text": "Кметът на Сопот Деян Дойнов е начислявал нерегламентирано данък \"земеделска земя\" и данък \"смет\" на чуждестранен инвеститор и така го е прогонил от България. Това каза пред журналисти народният представител от ПГ на ГЕРБ Александър Иванов, предаде репортер на Агенция „Фокус“. „Днес за пореден път ще разкрием пороците в управлението на общините от кметовете на БСП. Към нас продължават да валят сигнали за произвол, за определен вид натиск, за административна некомпетентност. Миналата седмица ви запознахме със сигналите, които валят срещу кмета на БСП на град Сопот Деян Дойнов и неговата администрация. След това при нас пристигна и сигнал от един частен инвеститор, прогонен от административния произвол. Става дума за фирма „Шато вале де роз ЕООД“, която е била собственик на 73 дка земеделска земя. Собствениците искат да развиват бизнес с лозови масиви, да има продукция, да има работа за местното население, да има добавена стойност за българската икономика. И какво прави екипът на кмета Деян Дойнов от БСП – начислява данък върху земеделска земя“, каза още Иванов и посочи, че това е абсолютно нерегламентирано по никой закон и без никаква правна и финансова логика. \r\n„Освен, че начисляват този данък от 24 хил. лева към частен инвеститор, още по-скандалното е, че начисляват лозовите масиви и данък смет – по този начин продължава нонсенс-а на административната управа на Община Сопот. След това управителят на дружеството задава въпрос до Кадастър и пита: „Извинявайте, знаете ли за смяна на предназначението на тази земеделска земя? Тези наши лозови масиви под каква форма Община Сопот иска да ни начислява данъци, такса смет и каква е тази административна репресия, която упражнява върху нас?“ И ние имаме официалния отговор от Кадастъра, който е, че документи за промяна на масива на тези 73 дка лозови масиви не са постъпвали никога. След това поради произвола – защото смея да твърдя, че това е произвол, - при каквито и да е документи, изискани от управителя на дружеството към Община Сопот, чуждестранния инвеститор не получава никакво обяснение на каква база са му начислени тези данъци и такси от Общината. В последствие даже, стараейки се да събере тези такси, Общината завежда иск към частен съдебен изпълнител, който налага запор на имуществото и на земеделската земя, която в последствие е разпродадена. Какво прави Община Сопот в случая? Изгонва един частен изпълнител, 73 дка лозови масиви се оказват в ръцете на други лица или може би на едно лице, но най-важното е факт - без никаква логика и правни основания, те начисляват на един частен инвеститор данъци и той бива изгонен, след което цялата Община търпи загуби“, коментира Иванов.", "date": "2018.04.03", "title": "Александър Иванов, ГЕРБ: Кметът на Сопот Деян Дойнов е начислявал нерегламентирано данък \"земеделска земя\" и данък \"смет\" на чуждестранен инвеститор и така го е прогонил oт България"}
{"url": "http://www.focus-news.net/news/2018/04/03/2507376/abv-mladezhi-podariha-patriotichen-kalendar-po-sluchay-140-godini-ot-osvobozhdenieto-na-balgariya-na-poslanika-na-rusiya-n-pr-anatoliy-makarov.html", "text": "АБВ - Младежи подариха патриотичен календар по случай 140 години от Освобождението на България на Н. Пр. Анатолий Макаров, посланик на Русия в България. Това се случи по време на среща, която се проведе в посолството на Руската федерация в София, съобщиха от пресцентъра на ПП АБВ. Председателят на АБВ - Младежи Любомира Ганчева представи календара и обясни, че той е част от дългосрочната кампания на младежката организация на партията под наслов „Оставам в България“. „Календарът е ежедневник по съвременен патриотизъм. С него целим да вдъхновим любовта към историята, рода и нацията. Вярваме, че ние младите можем да дадем тон за взаимодействие, основано на толерантност, уважение и мир“, каза още тя.    \r\n„В календара присъстват множество събития, които са част от общата история на България и Русия. Той започва с датата 3 март, на която се слага край на Руско-турската Освободителна война, която връща страната ни на политическата карта на Европа. Отбелязани са събития като 24 април, когато руският император Александър II обявява с манифест война на Турция, Шипченската и Плевенската епопеи, които увековечават героизма на руската армия и българските опълченци“, посочи младежкият лидер на АБВ - София Пламена Пламенова. \r\nОт своя страна посланикът благодари за подаръка и отбеляза, че това са събития, които трябва да отбелязваме и честваме заедно и да са основа за развитие на българо-руските отношения.", "date": "2018.04.03", "title": "АБВ - Младежи подариха патриотичен календар по случай 140 години от Освобождението на България на посланика на Русия Н. Пр. Анатолий Макаров"}
{"url": "http://www.focus-news.net/news/2018/04/03/2507337/tasko-ermenkov-kam-vladislav-goranov-ne-se-li-pritesnihte-che-potentsialen-kupuvach-na-chez-e-firma-koyato-ne-otgovarya-na-kriteriite.html", "text": "„Стана ясно, че от месец юни  2017 г. службите са писали доклади по отношение на предстоящата приватизация на ЧЕЗ. Тези доклади са изпращани до министерство на енергетиката и Съвета по сигурност към Министерския съвет“. Това каза народният представител от ПГ на „БСП за България“ Таско Ерменков на заседание на Временната комисия за ЧЕЗ в НС, съобщиха от пресцентъра на НС на БСП. Той добави, че  в тях е било описано кои са кандидатите за купувачи и друга важна информация. „Надявам се, че премиерът чете тези доклади. Когато е излязло името на потенциалните купувачи, не се ли притеснихте, че една фирма, която не отговаря на 1% от първоначалните критерии е заложена като печеливш. Защо нямаше реакция на правителството, а изчакахте обществената реакция и се опитвате да внушите, че това е разиграване с политически дивиденти?“, попита Таско Ерменков.\r\n „Че „Инерком“ е избран за купувач, официално се разбра в края на февруари. След това правителството реагира и няколко пъти смени позицията си“. Това каза зам.-председателят на  ПГ на „БСП за България“ Крум Зарков. Той припомни, че в края на януари, на официално посещение в България бе чешкият премиер Андрей Бабиш, от пресата тогава се вижда,че един от въпросите, които двамата премиери ще обсъждат е сделката с ЧЕЗ. „Малко по-рано в чешката преса се появи информация, че тази среща се чака, за да се продължи сделката. Обсъждана ли е на най-високо ниво тази сделка, още преди да стане ясно дали има купувач и кой е той“, попита Зарков.", "date": "2018.04.03", "title": "Таско Ерменков към Владислав Горанов: Не се ли притеснихте, че потенциален купувач на ЧЕЗ е фирма, която не отговаря на критериите"}
{"url": "http://www.focus-news.net/news/2018/04/03/2507375/shumen-okrazhniyat-sad-nalozhi-3-godini-zatvor-na-mazh-prichinil-smartta-na-dvama-dushi-pri-katastrofa.html", "text": "Окръжният съд наложи 3 години затвор на мъж, причинил смъртта на двама души при катастрофа. Това съобщиха от пресцентъра на Окръжния съд в Шумен. Ефективна наказание за водач причинил катастрофа. Това постанови Окръжния съд в Шумен. Състав на съда с председател Мариана Георгиева призна за виновен Йордан Димитров Георгиев за виновен в това, че на 21 октомври 2016 г. около 12.00 часа на път I-2 Русе – Варна на километър 102 + 409 в близост до с. Развигорово, област Шумен, при управление на лек автомобил е нарушил правилата за движение и допуснал пътнотранспортно произшествие с друг лек автомобил и по непредпазливост причинил смъртта на Стефка Миткова Радева и на Асен Обрешков Томов. \r\nСъдът определи наказание „Лишаване от свобода“ в размер на 3 години, което Георгиев ще следва да изтърпи при първоначален общ режим. С присъдата си Окръжният съд в Шумен лиши подсъдимия и от право да управлява МПС за срок от 4 години. Присъдата може да бъде обжалвана или протестирана в петнадесет дневен срок  пред АС – Варна.", "date": "2018.04.03", "title": "Шумен: Окръжният съд наложи 3 години затвор на мъж, причинил смъртта на двама души при катастрофа"}
{"url": "http://www.focus-news.net/news/2018/04/03/2507378/st-kom-atanas-ilkov-odmvr-plovdiv-uvelichava-se-politseyskoto-prisastvie-v-malkite-i-otdalecheni-naseleni-mesta-na-teritoriyata-na-oblastta.html", "text": "Увеличава се полицейското присъствие в малките и отдалечени населени места на територията на Пловдивска област. Това обяви пред журналисти директорът на ОДМВР старши комисар Атанас Илков, предаде репортер на Радио „Фокус” - Пловдив. „Целта е да се подобри средата за сигурност и хората да имат едно по-добро чувство към институциите в страната и да се чувстват по-сигурни в местата, където живеят”, каза Илков. В малките населени места се извежда целият свободен ресурс на Жандармерията, специалните полицейски сили, както и моторизирано звено „Сигма”. Те ще работят на един по-динамичен и оптимизиран режим в град Пловдив и извън него, в отделните населени места. „Звено „Сигма” започва работа от началото на седмицата в отдалечените селища. Те ще си взаимодействат и с кметовете на общини и ще представят проблемите, които общините имат, така че те да достигнат до ръководството и да се решават”, каза Илков. Променени са и графиците на полицейски инспектори и младши полицейски инспектори, така че да бъдат на уязвимите места и в тъмната част на денонощието там, където хората се чувстват несигурни.\r\nНа работна среща в Полицията с кметовете на общини и с областната администрация днес са били обсъдени всички тези проблеми. Обсъдени са били и приоритетите за работа през 2018 година по противодействие на битовата престъпност и намаляване на пътния травматизъм. Като основни приоритети са били изведени битова престъпност, противодействие на контрабандата на акцизни стоки, разпространение на наркотици, миграционен натиск и административно обслужване на гражданите. „Всички тези приоритети сме ги обезпечили с един голям ресурс, който имаме и с оптимизиране дейността на отделните структури”, каза старши комисар Атанас Илков.\r\nЦветана ТОНЧЕВА", "date": "2018.04.03", "title": "Ст. ком. Атанас Илков, ОДМВР - Пловдив: Увеличава се полицейското присъствие в малките и отдалечени населени места на територията на областта"}
{"url": "http://www.focus-news.net/news/2018/04/03/2507373/prezidentat-rumen-radev-balgariya-tseni-visoko-prinosa-na-cherna-gora-za-razvitieto-na-dobrosasedski-otnosheniya-v-regiona.html", "text": "България цени високо усилията на институциите и гражданите на Черна гора за постигане на напредък в процеса на европейска интеграция, както и приноса на страната за развитие на добросъседски отношения в региона. Това заяви президентът Румен Радев на среща на „Дондуков“ 2 с министъра на външните работи на Черна гора Сърджан Дарманович, съобщиха от прессекретариата на държавния глава. Двамата бяха единодушни, че Западните Балкани трябва да продължат да бъдат във фокуса на политиките на ЕС, което ще затвърди европейската перспектива за всички държави, стремящи се към пълноправно членство. \r\nЗадълбочаването на регионалното сътрудничество и интеграция изисква общи усилия и е важна стъпка в този процес, беше подчертано по време на срещата. По инициатива на българския държавен глава правителствата на страните от Балканите ще подпишат Меморандум за изграждането на регионален Институт за устойчиви технологии, който да обедини научните и образователни институции за изграждането на образователен, научен и медицински център с технология от ЦЕРН. По думите на президента тази стъпка ще отправи ясен сигнал към европейските партньори за решимостта на страните от Югоизточна Европа да реализират този проект, както и за оказването на финансова подкрепа. „Подобряването на регионалната свързаност изисква инвестиции не само в транспортната инфраструктура, но и в проекти, които създават условия преди всичко за младите хора да останат и работят в своите държави“, заяви Румен Радев. \r\nВъзможностите за последващо задълбочаване на двустранното сътрудничество между България и Черна гора в икономиката, енергетиката и туризма, също бяха обсъдени по време на срещата. В рамките на разменените визити на най-високо равнище между президентите Румен Радев и Филип Вуянович беше постигнато съгласие за провеждането на Българо-черногорски бизнес форум, който да насърчи контактите между деловите среди от двете държави за реализацията на общи проекти.", "date": "2018.04.03", "title": "Президентът Румен Радев: България цени високо приноса на Черна гора за развитието на добросъседски отношения в региона"}
{"url": "http://www.focus-news.net/news/2018/04/03/2507377/spetsializiranata-prokuratura-rakovodi-dosadebno-proizvodstvo-za-opetnyavane-na-natsionalniya-tribagrenik-ot-desetoklasnik.html", "text": "На 2 април 2018 г. под ръководството на Специализираната прокуратура започна разследване за опетняване на националния трибагреник на Република България - престъпление по член 108, ал. 2 от Наказателния кодекс. Извършен е оглед на местопроизшествието от прокурор от Специализираната прокуратура и следовател от Следствения отдел на СП. Установен е и извършителят – 16-годишният Хасан А., ученик в десети клас на училище в Провадия.\r\nНационалното знаме на Република България е било подпалено в училище „Д-р Петър Берон“ във варненското село Царевци, откъдето е десетокласникът.\r\nИнцидентът е станал на 1 април тази година. До момента е установено, че ученици от селото се събирали в двора на училището. Пушели марихуана и използвали безплатен интернет.\r\nНационалното знаме е било поставено на козирката над входа на училището.\r\nНа 1 април в училищния двор се събрали приятели. Около 22 часа 16-годишният Хасан свалил знамето. Счупил дръжката му и започнал да го размахва от козирката. След това го запалил. Обгорелият национален трибагреник е намерен в училищната сграда, където Хасан проникнал, след като счупил два прозореца.\r\nПрокурор от Специализираната прокуратура разпита непълнолетния извършител на престъплението. Той ще отговаря за опетняване знамето на Република България. Престъплението се наказва с лишаване от свобода до 2 години или с глоба до 3000 лева.", "date": "2018.04.03", "title": "Специализираната прокуратура ръководи досъдебно производство за опетняване на националния трибагреник от десетокласник"}
{"url": "http://www.focus-news.net/news/2018/04/03/2507362/visshiyat-myusyulmanski-savet-osazhda-izkazvaniyata-na-prokurora-po-deloto-sreshtu-13-te-imama-v-pazardzhik-i-nastoyava-za-proverka-na-prokuraturata-po-sluchaya.html", "text": "Висшия мюсюлмански съвет на Мюсюлманско изповедание в Република България остро осъжда изказванията на прокурор Недялка Попова, наблюдаващ обвинител по делото за проповядване на антидемократична идеология или т. нар. дело срещу 13-те имами. Това съобщиха от пресцентъра на Главното мюфтийство. В позицията на Висшия мюсюлмански съвет на Мюсюлманско изповедание в Република България се посочва още: \"Това изказване на прокурор Попова окачествяваме като престъпление от омраза срещу всички мюсюлмани в България и нашите съграждани мюсюлмани живеещи извън страната. Това изказване не подхожда на прокурор на демократична държава, която днес председателства Съвета на Европейския съюз.\r\nОще повече, припомняме, че при започването на процеса срещу имамите, заявихме ясна и категорична подкрепа за подсъдимите имами, съзнавайки, че в една европейска държава е недопустимо наказателно преследване на нейни граждани заради религиозни убеждения и практики, а в Република България правото на вероизповедание във всичките му компоненти е конституционно регламентирано. Изказването на стожера на държавността показва, че декларациите ни в защита на подсъдимите при започване на процеса са били адекватни, навременни, уместни, дори и необходими.\r\nИзявлението на прокурор Попова не се нуждае от интерпретация – очевидното ѝ разбиране е, че всеки мюсюлманин, който иска да живее, да има деца и внуци в България, ще допринесе процентът на български граждани от мюсюлмански произход да се увеличи, поради което всяко новородено дете на мюсюлманин е заплаха за националната сигурност.\r\nВ тази реч се наблюдават всички възможни престъпления по Наказателния кодекс и Закона за защита от дискриминация като проповядване и подбуда към омраза срещу мюсюлманите и турците, дискриминация на религиозна и етническа основа, ксенофобия, ислямофобия, реч на омразата и др. Това е дори подбуда към действия за ограничаване на броя на мюсюлманското население.\r\nТова изказване е вменяване, че мюсюлманската общност в България представлява опасност за националната сигурност на страната, както и че не могат да заемат високи административни и политически постове, и че българските граждани, живеещи извън пределите на България не са добре дошли в родината си.\r\nВ такъв случай ние като представителна институция на мюсюлманската общност в България отправяме запитване до Президент, Народно събрание, Министерски съвет, съдебна власт и прокуратура:\r\nДали изказването на прокурор Недялка Попова съответства с политиката на държавата към мюсюлманите в България, тоест дали това е държавна политика или е лично мнение на прокурора?\r\nМюсюлманската общност помни отнемането на изконни човешки права и с тези изказвания на един висш служител и защитник на закона се питаме с голяма тревога дали тези времена отново се връщат?!\r\nНие, като мюсюлмани, никога няма да се примирим с тези ислямофобски и антимюсюлмански прояви. Ще използваме всички демократични законови средства за защита на човешките права, както и ще сезираме компетентните европейски институции и организации. Ние няма да допуснем да ни бъде вменявана вина за това, че сме мюсюлмани. Ние винаги сме били и ще бъдем лоялни граждани на тази страна и имаме пълното конституционно право да заемаме всякакви длъжности, ако имаме съответните качества и квалификации.\r\n Призоваваме и настояваме прокуратурата и съответните институции да се заемат по случая и да започнат проверка за престъпление от омраза срещу мюсюлманите по съответните членове на наказателния кодекс.\"", "date": "2018.04.03", "title": "Висшият мюсюлмански съвет осъжда изказванията на прокурора по делото срещу 13-те имама в Пазарджик и настоява за проверка на Прокуратурата по случая"}
{"url": "http://www.focus-news.net/news/2018/04/03/2507381/plovdiv-46-godishen-zhitel-na-selo-sokolitsa-e-stanal-zhertva-na-poboy.html", "text": "46-годишен жител на карловското село Соколица е бил закаран в болница след побой в центъра на селото. Това съобщи за Радио „Фокус” - Пловдив говорителят на ОДМВР. Сигналът е подаден към 8.00 часа тази сутрин в РУ – Карлово. Съобщено е за сбиване в центъра на село Соколица, при което е пострадал местен жител. След оказана медицинска помощ той е освободен за домашно лечение.  Установени са участниците в побоя – трима мъже от селото, на 28, 34 и 45 години. С полицейска заповед те са задържани за срок до 24 часа. Образувано е бързо производство за нанесена телесна повреда по хулиганско подбуди. Случаят е докладван в РП – Карлово.\r\nЦветана ТОНЧЕВА", "date": "2018.04.03", "title": "Пловдив: 46-годишен жител на село Соколица е станал жертва на побой"}
{"url": "http://www.focus-news.net/news/2018/04/03/2507379/glavniyat-prokuror-sotir-tsatsarov-nyama-danni-za-prestaplenie-po-doklada-na-turskoto-vatreshno-ministerstvo-za-kontrabandata-na-tsigari.html", "text": "Наблюдаващият прокурор е отказал да образува досъдебно производство. Няма данни за престъпление. Това каза пред журналисти главният прокурор Сотир Цацаров в отговор на въпрос има ли решение на наблюдаващия прокурор по турския доклад, в който беше намесено името на „Булгартабак“, след като участва в заседание на Временната парламентарна комисия по случая ЧЕЗ, предаде репортер на Агенция „Фокус“. „По проверката, правена по темата „Булгартабак“ са изискани данни от всички български ведомства. В центъра на всичко е доклад, представен и изпратен на главния прокурор от министъра на вътрешните работи на турски служби, част от турското МВР“, обясни той. „От наблюдаващия прокурор от СГС беше изискана информация какво е естеството на доклада, кой го е създал, какви са целите му и за какво е използван, дали е послужил за основа за разследвания в Турция“, допълни Сотир Цацаров. „Отговор е получен от турското МВР. Той гласи, че докладът има аналитичен характер и е предназначен за целите на превенция на контрабандата. Бил е представен пред „Интерпол“. Действията на контрабанда на цигари касаят цигари със съответни марки, без да се твърди, че производител е „Булгартабак“ или са резултат на нелегално производство“, посочи главният прокурор. „Въз основа на доклада в Турция не са предприети, каквито и да е наказателни производства. Няма действия по разследване и наказателно преследване“, каза още той.\r\nБиляна ИВАНОВА", "date": "2018.04.03", "title": "Главният прокурор Сотир Цацаров: Няма данни за престъпление по доклада на турското вътрешно министерство за контрабандата на цигари"}
{"url": "http://www.focus-news.net/news/2018/04/03/2507382/tanya-lyubenova-nch-iskra-selo-mihnevo-organizirahme-kontsert-po-povod-pet-godini-ot-sazdavaneto-na-detskiyat-tantsov-sastav.html", "text": "Наскоро организирахме концерт по повод пет години от създаването на Детският танцов състав с ръководител Йордан Николов. Това каза за Радио „Фокус“ – Пирин Таня Любенова, секретар в Народно читалище „Искра“ – село Михнево. „На тази концерт взеха участие детската и певческата група, както и ансамбъл „Гайтан“. Чухме изпълненията и на „Огражденска четворка“, добави тя. Секретарят на културната институция каза още, че групите през годините се стремят да участват на различни фолклорни фестивали, както в района, така и на общинско и национално ниво. Тя допълни, че читалището в село Михнево е запазило дейността и традициите си, въпреки забързаното ежедневие. По думите на Любенова културната институция работи съвместно с всички читалища на територията на Община Петрич, както и с общинското ръководство изключително добре.\r\nКристина МИТКОВА", "date": "2018.04.03", "title": "Таня Любенова, НЧ „Искра“ – село Михнево: Организирахме концерт по повод пет години от създаването на Детският танцов състав"}
{"url": "http://www.focus-news.net/news/2018/04/03/2507364/glavniyat-prokuror-sotir-tsatsarov-zapochnala-e-proverka-po-povod-izkazvaneto-na-prokuror-nedyalka-popova-koyato-nedopustimo-razgranichi-grazhdanite-na-hristiyani-i-myusyulmani.html", "text": "Започнала е проверка, възложена е на Инспектората на Прокуратурата. В рамките на проверката при всички случаи ще се изслуша и становището на прокурор Попова. Това каза пред журналисти главният прокурор Сотир Цацаров по повод изказване на прокурор Недялка Попова от Пазарджик, в което заявява, че „когато мюсюлманите у нас станат 30% държавата ще е застрашена“, в следствие на което е свикано извънредно заседание на Висшия мюсюлмански съвет, след като участва в заседание на Временната парламентарна комисия по случая ЧЕЗ, предаде репортер на Агенция „Фокус“. „Информацията достигна до мен по два пътя. Първо чрез средствата за масова информация, защото като всеки гражданин чета това, което се публикува. Достигна до мен и по официален път, чрез сигнали от главния мюфтия, от народни представители от ДПС и от граждани“, посочи той. „Прокурор Недялка Попова направи изявление, в което разграничи гражданите на християни и мюсюлмани, а не на християни и мюсюлмани, чиято дейност е била предмет на разследване и сега е предмет на наказателно преследване по наказателните производства, по които тя е наблюдаващ прокурор“, обясни Сотир Цацаров. „По един много недопустим начин, тя противопостави българските граждани, предмет на разследване е проповядването на радикален ислям и екстремистка идеология, а не просто определена религия. За мен подобни изявления са изключително недопустими, особено от прокурор“, заяви той.\r\nБиляна ИВАНОВА", "date": "2018.04.03", "title": "Главният прокурор Сотир Цацаров: Започнала е проверка по повод изказването на прокурор Недялка Попова, която недопустимо разграничи гражданите на християни и мюсюлмани"}
{"url": "http://www.focus-news.net/news/2018/04/03/2507387/vidin-intenziven-e-trafikat-po-glaven-pat-e-79-v-posoka-za-granichen-punkt-dunav-most-2.html", "text": "Интензивен е трафикът по главен път Е-79 в посока за граничен пункт „Дунав мост 2“. Това каза за Радио „Фокус“ – Видин дежурният служител в Областно пътно управление – Видин. Той посочи, че предимно тежкотоварни автомобили се движат в посока за граничния пункт. Натоварено е движението в участъка Видин – Дунавци. Във Видин трафикът е интензивен на входно изходните артерии на града,  по бул. „Панония“ и в централната градска част.\r\nАнна ЛОЗАНОВА", "date": "2018.04.03", "title": "Видин: Интензивен е трафикът по главен път Е-79 в посока за граничен пункт „Дунав мост 2“"}
{"url": "http://www.focus-news.net/news/2018/04/03/2507386/ombudsmanat-maya-manolova-shte-dari-150-paketa-s-hrana-ot-kampaniyata-velikden-za-vseki-na-pensioneri-ot-kv-krasna-polyana.html", "text": "На 4 април 2018 г. от 13.00 часа омбудсманът Мая Манолова ще дари 150 пакета с храна и напитки на 4 пенсионерски дружества, събрани от националната кампания „Великден за всеки – дари празник на баба и дядо“ на адрес: кв. „Красна поляна“, бул. „Никола Мушанов“, партера на бл. 42. Това съобщиха от пресофиса на омбудсмана.\r\nХранителни пакети ще получат възрастните хора от дружествата на пенсионерите „Христо Ботев“, на инвалидите „Роза“, на граничарите – пенсионери и от дружеството на Съюза на офицерите и сержантите. Храната е събрана от доброволците на инициативата, участвали в акцията „Купи и сподели“ в столичните магазини, както и от даренията на производители и търговци в столицата. \r\nНационалната кампания „Великден за всеки“ се организира за трета поредна година под патронажа на омбудсмана и традиционно набира парични средства и трайни храни за българските пенсионери, които няма да получат великденска надбавка от 40 лв. Тази година определеният от правителството минимален праг е до линията на бедност - 321 лв.\r\nБанковата сметка, разкрита конкретно и единствено за целите на кампанията, е в УниКредит Булбанк, с титуляр Български Червен кръст:\r\nIBAN: BG53UNCR70001522802795\r\nБанков код: UNCRBGSF \r\nИли със SMS 1255 -  на стойност 1 лев, освободен от ДДС\r\nЧрез on-line дарения от България и чужбина на сайта на БЧК – \r\n www.redcross.bg\r\nСредствата ще бъдат обърнати във ваучери, всеки на стойност по 20 лева, с които пенсионерите, определени по списъци на НОИ, ще могат да пазаруват в 5 000 магазина в цялата страна. / Кои са те тук: https://goo.gl/L7QZRg /\r\nОт днес възрастните хора вече могат да получават своите ваучери с месечната си пенсия в централните пощенски клонове по места. От тази седмица, със съдействието на социалния патронаж по общини, започна и раздаването на събраните хранителни продукти на социално слаби и бедни хора.\r\nСписъците на пенсионерите, които ще получат ваучери ще бъдат публикувани на Интернет страницата на Омбудсмана и Български Червен кръст, на два транша – преди Великден и преди Гергьовден.", "date": "2018.04.03", "title": "Омбудсманът Мая Манолова ще дари 150 пакета с храна от кампанията „Великден за всеки“ на пенсионери от кв. „Красна поляна“"}
{"url": "http://www.focus-news.net/news/2018/04/03/2507384/api-startira-obshtestvena-porachka-za-izgrazhdane-na-kragovo-krastovishte-na-pat-ii-86-plovdiv-asenovgrad-pri-vhoda-na-grad-plovdiv.html", "text": "Агенция „Пътна инфраструктура“ стартира обществена поръчка за изграждане на кръгово кръстовище при км 14+750 на път II-86 Пловдив - Асеновград. То ще замени съществуващото триколонно кръстовище на входа на град Пловдив, при пресичането на пътя с улица „Асеновградско шосе“. Това съобщиха от пресцентъра на АПИ\r\nС осигуряването на кръгово движение с три ленти ще се повиши пътната безопасност и ще намалеят предпоставките за пътни инциденти. С изграждането на новото кръстовище ще бъде цялостно завършен строящият се в момента четирилентов участък от второкласния път II-86 Пловдив - Асеновград от км 14+860 до км 25+150. \r\nИндикативната стойност на строително-монтажните работи е 2,6 млн. лв. без ДДС. Срокът за изпълнение на обществената поръчка е 6 месеца. \r\nКандидатите могат да подават оферти до 17:30 ч. на 14 май 2018 г.", "date": "2018.04.03", "title": "АПИ стартира обществена поръчка за изграждане на кръгово кръстовище на път II-86 Пловдив - Асеновград, при входа на град Пловдив"}
{"url": "http://www.focus-news.net/news/2018/04/03/2507385/sofiya-do-2300-chasa-se-ochakvat-zakasneniya-na-poleti-v-tsyala-evropa-zaradi-tehnicheska-neizpravnost-na-evrokontrol.html", "text": "Във връзка с информация, получена от \"Евроконтрол\" за техническа неизправност в навигационните съоръжения от централата на организацията в Брюксел съобщават за възможни затруднения на полетите днес. До 23:00 часа се очакват закъснения на излитащи и кацащи самолети в цяла Европа, което може да засегне и полетите от и до Летище \"София\". Това съобщиха от \"Летище София\", ЕАД.  От летището съветват пътниците да следят полетното разписание на интернет страницата му.", "date": "2018.04.03", "title": "София: До 23.00 часа се очакват закъснения на полети в цяла Европа заради техническа неизправност на \"Евроконтрол\""}
{"url": "http://www.focus-news.net/news/2018/04/03/2507368/korneliya-ninova-bsp-g-n-borisov-obyasnete-na-3-mln-balgari-koy-si-igrae-sas-sadbata-im-i-vyarno-li-e-che-chez-iska-uvelichavane-na-tsenata-na-toka.html", "text": "\"Какво се случи между 1 март 2018 г. и днес. Дължите отговори и истината, г-н Борисов, на 3 млн. българи. На 01 март  2018 г.  министър Горанов заяви, стоейки до Гинка Върбакова след среща при Борисов:\r\n\"Заявихме ясно желанието си да участваме в тази сделка по един или друг начин. Ако продавачът се съгласи, държавата има възможността през средства от бюджета или частно придобиване – чрез някоя от енергийните компании, да влезе в подобна сделка. Ако държавата придобие дял от дружеството, този дял трябва да бъде най-малко контролен\".\r\nКак така тогава беше целесъобразно, а днес вече не е? Какво се промени? Нещо се случва зад гърба на хората. Или тогава ги излъгахте, за да приспите гнева им от задкулисието? Днешното скриване на Борисов от комисията и изявлението на министъра на финансите доказват тезата ни, че правителството стои зад нечии неясни интереси, които ще придобият една трета от доставките на ел. енергия\". Това написа лидерът на БСП Корнелия Нинова във \"Фейсбук\".  \"Кой взе решение държавата да не участва? Правителството или Борисов еднолично? Разбираме, че правителството не е обсъждало това решение. Затова питаме и \"Обединени патриоти\" те съгласни ли са с него. Каква е тази метаморфоза- от - разваляне на всички концесии до ненамеса на държавата в сделка, която засяга националната сигурност и живота на 3 млн. българи. Ясно е, че Борисов си променя позицията по три пъти на ден, но вие къде сте в това правителство? И още един въпрос - вярно ли е, че ЧЕЗ са внесли искане в КЕВР за увеличаване цената на тока, с колко и откога. Излезте и обяснете на българите кой си играе със съдбата им. Ние продължаваме да настояваме държавата да изпълни функциите си за защита на националната сигурност и интересите на гражданите и да изкупи ЧЕЗ България\", пише още лидерът на БСП в социалната мрежа.", "date": "2018.04.03", "title": "Корнелия Нинова, БСП: Г-н Борисов,  обяснете на 3 млн. българи кой си играе със съдбата им и вярно ли е, че ЧЕЗ  иска увеличаване на цената на тока"}
{"url": "http://www.focus-news.net/news/2018/04/03/2507380/anton-todorov-gerb-shte-poiskame-da-bade-otpraveno-dopitvane-do-vatreshniya-ministar-dali-zam-kmetat-na-sopot-nikolay-novakov-ima-desetki-kriminalni-registratsii.html", "text": "Ще поискаме да бъде отправено допитване до вътрешния министър дали зам.-кметът на Сопот Николай Новаков има десетки криминални регистрации. Това каза пред журналисти Антон Тодоров от ГЕРБ, предаде репортер на Агенция „Фокус“. „От няколко месеца разкриваме това, което нарекохме „социалистически феодализъм в българските общини“. А това, което ще кажем днес като продължение, има не скандален, а антискандален характер. Разбрахме, че административния произвол в управляваната от БСП Община Сопот от кмета Дойнов и неговия заместник-кмет Новаков достига зеещи висини. Защо използвам тази силна дума? Данъчната оценка, която са измислили в общината върху тези земи, е 5634 лв. на декар – това е данъчна оценка на лозови масиви, която е 14 пъти и половина по-висока от цената на земеделската земя в района. Логичният въпрос е защо правят това нещо в Община Сопот. Нашият отговор е, че най-вероятно те искат да създадат фиктивна видимост за приходи в общината на документална база, за да могат да получават отново и отново заеми“, каза още Тодоров.\r\nТой припомни, че на предишна пресконференция на ПП ГЕРБ са изведени данни за милиони задължения на Община Сопот. „Надяваме се главният прокурор да разпореди проверка на финансовата инспекция по нашия сигнал. Това, което ми се иска да кажа, че и налагането на такса смет върху лозови масиви е абсурдно, това гранични с нездравия разум. И понеже стигнахме до това, което наричаме „здрав разум“, искам да покажа документ от зам.-кмета Николай Новаков, който по разпореждане на кмета си е извадил освидетелстване дали е психично здрав и в него пише: „Във връзка с Ваша заповед посетих център за психично здраве в Пловдив и с огромно облекчение, експлицитна радост и гордост Ви уведомявам, че съм психично здрав, въпреки екстрасенските си заложби“. Това го пише действащ зам.-кмет, дясна ръка на кмета от БСП в Сопот. И тук задаваме въпроси, които кореспондират с този документ – зам.-кметът Новаков има ли множество криминални регистрации и не е ли вярно, че той има криминални регистрации за множество измами, хулиганство,  подкуп на данъчни служители, кражби, съпротива на органи на властта? Ще поискаме народните представители от ГЕРБ да отправят допитване до вътрешния министър дали зам.-кметът на Община Сопот, управлявана от БСП, има десетки криминални регистрации, потвърждава ли се онова, което от една година твърдим, че БСП се превръща във форма за вкарване на криминалния лица във властта. Имаме в Парламента хора, които творят закони, а са разследвани по много сериозни обвинения за купуване на гласове. В техните кметски екипи има хора, които имат криминални регистрации“, коментира Тодоров.", "date": "2018.04.03", "title": "Антон Тодоров, ГЕРБ: Ще поискаме да бъде отправено допитване до вътрешния министър дали зам.-кметът на Сопот Николай Новаков има десетки криминални регистрации"}
{"url": "http://www.focus-news.net/news/2018/04/03/2507389/plovdiv-39-novi-politseyski-sluzhiteli-sa-naznacheni-v-oblastta.html", "text": "39 нови полицейски служители са назначени в Пловдивска област след конкурс. Това съобщи пред журналисти директорът на ОДМВР старши комисар Атанас Илков, предаде репортер на Радио „Фокус” - Пловдив. „От тях 8 служители са назначени в Асеновград, те вече са в школата за обучение, до няколко месеца ще се влеят в редиците на районното управление там и ще се почувства тяхното присъствие“, каза Илков. По думите му в областта няма общини без полицейско присъствие. Текат и нови конкурси за разследващи полицаи там, които ще бъдат разпределени там, където има нужда. „Нашият стремеж ще бъде да можем да осигурим по-засилено присъствие в празничните и почивни дни, когато хората не са в жилищата си, за да бъдат спокойни”, каза още Атанас Илков.\r\nТой добави, че и тази година за Великден ще има засилено полицейско присъствие по охрана на обществения ред и безопасност на движението.\r\nЦветана ТОНЧЕВА", "date": "2018.04.03", "title": "Пловдив: 39 нови полицейски служители са назначени в областта"}
{"url": "http://www.focus-news.net/news/2018/04/03/2507391/stara-zagora-za-treti-pat-obshtinata-se-vklyuchi-v-kampaniyata-velikden-za-vseki.html", "text": "Днес Стара Загора за трети път се включи в кампанията \"Великден за всеки\", организирана от националния омбудсман Мая Манолова, съобщиха от пресцентъра на Общината. Благотворително бяха събрани олио, захар, брашно, ориз и др. продукти, както и над 10 тона консерви.\r\nНа Велики вторник старозагорският обществен посредник Надежда Чакърова-Николова предаде дарените от старозагорци хранителни продукти. Те бяха дарени от фирми, организации и граждани в дарителски акции \"Купи и дари\" в магазин Лидл, както и предадени в приемната на обществения посредник.\r\nДнес със съдействието на кмета Живко Тодоров и екипа му продуктите бяха предадени на социалния патронаж и всички домове за настаняване на възрастни хора в община Стара Загора. \r\nКампанията е традиционно насочена към подпомагане на възрастните хора. Продължава и набирането на финансови средства, които ще бъдат обърнати във ваучери по 20 лева за пенсионерите, оставащи извън регламента за великденски надбавки - минимум от 300 лева – необходимо условие, срещу което правителството отпуска помощта.", "date": "2018.04.03", "title": "Стара Загора: За трети път Общината се включи в кампанията \"Великден за всеки\""}
{"url": "http://www.focus-news.net/news/2018/04/03/2507392/blagoevgrad-filmat-izvan-patya-na-nikolay-volev-shte-bade-predstaven-v-grada-na-4-april.html", "text": "Създателят на едни от най-култовите български филми Николай Волев ще представи новата си продукция „Извън пътя“ и в Благоевград. Това съобщиха от пресцентъра на Община Благоевград. На 4 април сценаристът и режисьор ще се срещне с почитателите на филмовото изкуство от 17.15 часа в кино CINEMAX. Творческата биография на Николай Волев обхваща документални и игрални филми, привлекли милиони зрители у нас и в чужбина. Сред тях са ленти като „Двойникът“, „Господин за един ден“, „Дом № 8”, „Да обичаш на инат“, „Маргарит и Маргарита“. В „Извън пътя” Николай Волев разказва историята на успешен в миналото драматург, изгубил творческото си вдъхновение и тръпката от брака. Често броди с джипа си сред красотата на българските планини и по време на един от преходите застаряващият творец среща прелестна муза. Близостта между 55-годишния Стефан и 19-годишната Салия, която търси душата си без посока, прераства в силна привързаност. Платоничната им връзка се движи по ръба на бръснача и причинява дълбоко страдание на дългогодишната предана съпруга на драматурга, актрисата Лидия. \r\nСценарист на продукцията е Николай Волев, а ролите зрителите ще видят Деян Донков, Аня Пенчева, Сали Ибрахим.", "date": "2018.04.03", "title": "Благоевград: Филмът „Извън пътя“ на Николай Волев ще бъде представен в града на 4 април"}
{"url": "http://www.focus-news.net/news/2018/04/03/2507394/zdravko-dimitrov-oblasten-upravitel-na-plovdiv-rabotim-perfektno-s-oblastnata-direktsiya-na-politsiyata.html", "text": "Областната администрация работи перфектно с ОДМВР - Пловдив. Това каза пред журналисти областният управител на Пловдив Здравко Димитров, предаде репортер на Радио „Фокус” - Пловдив. „Имали сме поводи, когато напрежението беше високо в Асеновград и тогава също се справихме перфектно”, каза Димитров. „Днешната среща не е продиктувана от някакъв проблем, а с цел да си подобрим работата, ако някъде има слабост, или нещо обезпокоително”, добави Здравко Димитров. Той също потвърди, че в областта вече няма районни управления на полицията, където полицаите не достигат, включително и в Садово. „До преди две години ситуацията може да е била друга, но в Садово вече нещата са се подобрили”, посочи областният управител. Димитров заяви още, че това няма да е последната среща между общините и полицията.\r\nЦветана ТОНЧЕВА", "date": "2018.04.03", "title": "Здравко Димитров, областен управител на Пловдив: Работим перфектно с Областната дирекция на полицията"}
{"url": "http://www.focus-news.net/news/2018/04/03/2507396/blagoevgrad-detsa-ot-grada-tragvat-na-lov-za-velikdenski-yaytsa.html", "text": "„На лов за великденски яйца“ отново ще привлече малките любители на предизвикателствата в Благоевград, съобщиха от пресцентъра на Общината. Десетки яйца  ще бъдат поставени на тайни места в района на площад „Македония“, а целта е те да бъдат открити от малчуганите. Забавната инициатива, която се организира от Община Благоевград за поредна година, ще се проведе на Велики четвъртък от 17:00 часа на площад „Македония“. Непосредствено преди това, от 16:30 час, ще бъде изнесен празничен концерт, организиран от Център за личностно и творческо развитие на децата на Благоевград. За малчуганите са подготвени много забавления и изненади от Община Благоевград, Виваком и магазини „Метро“", "date": "2018.04.03", "title": "Благоевград: Деца от града тръгват „На лов за великденски яйца”"}
{"url": "http://www.focus-news.net/news/2018/04/03/2507390/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. До 5 април се извършва профилиране на банкети по пътя Кюстендил – ГКПП „Гюешево”.\r\nВенцеслав ИЛЧЕВ", "date": "2018.04.03", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/04/03/2507393/politseyski-patrul-e-razpolozhen-na-am-trakiya-sled-otbivkata-za-pazardzhik-v-posoka-plovdiv.html", "text": "Полицейски патрул е разположен на АМ \"Тракия\" след отбивката за Пазарджик в посока Пловдив, предаде репортер на Агенция \"Фокус\".", "date": "2018.04.03", "title": "Полицейски патрул е разположен на АМ \"Тракия\" след отбивката за Пазарджик в посока Пловдив"}
{"url": "http://www.focus-news.net/news/2018/04/03/2507400/blagoevgrad-normalen-e-trafikat-po-avtomagistrala-struma-i-glaven-pat-e-79.html", "text": "Нормално натоварен е трафикът по автомагистрала „Струма“ и Главен път Е-79.Това съобщи за Радио „Фокус“ – Пирин дежурният служител в Областно пътно управление – Благоевград. Сухи са пътните настилки в областта. В региона няма затворени пътища. Прохода Предел е отворен за преминаването на всички видове моторни превозни средства. През деня няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.04.03", "title": "Благоевград: Нормален е трафикът по автомагистрала „Струма“ и Главен път Е-79"}
{"url": "http://www.focus-news.net/news/2018/04/03/2507399/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-sabitie-svarzano-s-balgarskoto-predsedatelstvo-na-saveta-na-es.html", "text": "Въвежда се временна организация на движението във връзка с провеждане на събитие, свързано с българското председателство на Съвета на Европейския съюз 2018. Това съобщиха от пресцентъра на Столична община. От 20.00 часа на 9 април до приключване на мероприятието на 11 април се забраняват престоят и паркирането на пътни превозни средства както следва:\r\n- на ул. „Доспат“ между бул. „Витоша“ и ул. „Баба Неделя“;\r\n- на ул. „Баба Неделя“;\r\n- на ул. „Д-р Христо Стамболийски“. \r\nОт 7.00 часа до приключване на мероприятието на 10 април и от 7.00 часа до приключване на мероприятието на 11 април при  необходимост и по преценка на отдел „Пътна полиция“ при СДВР ще се забранява влизането на пътни превозни средства, с изключение на автомобилите, обслужващи мероприятията както следва:\r\n- по ул. „Доспат“ между бул. „Витоша“ и ул. „Баба Неделя“; \r\n- по. ул. „Баба Неделя“;\r\n- по ул. „Д-р Христо Стамболийски“.", "date": "2018.04.03", "title": "София: Въвежда се временна организация на движението във връзка с провеждане на събитие, свързано с българското председателство на Съвета на ЕС"}
{"url": "http://www.focus-news.net/news/2018/04/03/2507398/smolyan-predimno-suhi-sa-patishtata-v-oblastta-povishena-e-opasnostta-ot-padashti-kamani-po-vsichki-napravleniya-v-regiona.html", "text": "Предимно сухи са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно. Заради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е пътят Смолян – Смилян – Рудозем, а за леките Смолян – Фатово – Рудозем. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира с повишено внимание и съобразена скорост, апелират от Пътната служба. През деня не са получавани сигнали за инциденти по пътищата в областта.\r\nПо направлението Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nАвтомобилният трафик в Смолян е с обичайната си натовареност за края на деня. По-интензивно е движението по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.04.03", "title": "Смолян: Предимно сухи са пътищата в областта, повишена е опасността от падащи камъни по всички направления в региона"}
{"url": "http://www.focus-news.net/news/2018/04/03/2507401/tsvetelina-randeva-govoritel-na-odmvr-burgas-grazhdanite-tryabva-da-sa-striktni-i-bditelni-po-praznitsite.html", "text": "Гражданите на Бургас трябва да са стриктни и бдителни по празниците. Това каза за Радио „Фокус“ - Бургас Цветелина Рандева, говорител на ОДМВР – Бургас . По думите ѝ е важно, ако напускаме града, да не го обявяваме в социалните мрежи. А при наличие на ценни вещи или предмети, по възможност да се доверим на някого, за да оставим ключ. „При липсата на доверен човек може да се оставят светнати лампи  в някои от стаите на дома или да се  пусне радио приемник, за да се симулира човешко присъствие“, каза още Рандева. По думите ѝ добър вариант е и т. нар. съседски контрол, при който при евентуално засичане на присъствие на непознати хора близо до дома, автоматично да се алармира районен полицейски инспектор. Във всяко едно от полицейските звена ще има дежурни групи, които ще се отзовават на сигнали подавани от гражданите в случаите на необходимост и получаване на спешна полицейска помощ.\r\n„По отношение охраната, обществения ред и сигурността ще работят различни екипи от страна на структурните единици на системата на полицията. Едни от тях ще бъдат видими, т. нар. униформени полицаи, които ще се погрижат за спокойствието около църковните храмове и ще превантират задръствания около храмовете и църквите. Цивилните полицаи ще следят основно да не се допускат инциденти свързани с осъществяване на джебчийски кражби или на друг тип криминални посегателства, спрямо личността“, добави Цветелина Рандева.\r\nВеселина НИКОЛОВА", "date": "2018.04.03", "title": "Цветелина Рандева, говорител на ОДМВР – Бургас: Гражданите трябва да са стриктни и бдителни по празниците"}
{"url": "http://www.focus-news.net/news/2018/04/03/2507397/pazardzhik-politseyski-patrul-s-nomer-2825-e-razpolozhen-na-vhoda-na-pazardzhik-v-rayona-na-zatvora.html", "text": "Полицейски патрул с номер 2825 е разположен на входа на Пазарджик в района на затвора, предаде репортер на Агенция „Фокус“.", "date": "2018.04.03", "title": "Пазарджик: Полицейски патрул с номер 2825 е разположен на входа на Пазарджик в района на затвора"}
{"url": "http://www.focus-news.net/news/2018/04/03/2507402/vitseprezidentat-iliyana-yotova-shte-prisastva-na-frenskata-premiera-na-spektakala-vgrazhdane-na-darzhaven-kuklen-teatar-plovdiv-na-5-april.html", "text": "На 5 април 2018 г. в Руан по покана на Държавен куклен театър – Пловдив и Международния фестивал „Земя на думите“ вицепрезидентът Илияна Йотова ще присъства на френската премиера на спектакъла „Вграждане“ с режисьор Веселка Кунчева, съобщиха от пресцентъра на държавния глава. Представлението ще бъде част от фестивала „Земя на думите“, който предлага богат избор от сценични изкуства, ателиета, литературни четения. На форума, който се провежда от 2005 г. в цяла Нормандия, се представят съвременни творци от Франция, Европа и света. \r\nОсновен принос за участието на Държавен куклен театър – Пловдив на фестивала има Румяна Николаева, която ръководи изпълнението от българска страна на проекта за съвременна европейска драматургия – част от европейската програма „Творческа Европа“. Идеята за него е на Мариан Клеви, настоящ директор на фестивала „Земя на думите“. В качеството си на евродепутат вицепрезидентът Илияна Йотова оказва подкрепа за реализирането на проекта за съвременна европейска драматургия в България и за популяризирането на съвременния български театър в Европа. \r\nПо-рано в четвъртък Илияна Йотова ще разговаря с Паскал Мартен – председател на департамент Сен-Маритим, и с представители на фестивала „Земя на думите“. \r\n  В сряда в българското посолство в Париж вицепрезидентът ще се срещне с проф. Минко Балкански – председател на Института за висше образование за развитие на културата, науката и технологията в България и председател на Асоциацията „Приятели на Българския културен център“.", "date": "2018.04.03", "title": "Вицепрезидентът Илияна Йотова ще присъства на френската премиера на спектакъла „Вграждане“ на Държавен куклен театър – Пловдив на 5 април"}
{"url": "http://www.focus-news.net/news/2018/04/03/2507388/rumen-petkov-abv-kato-strana-predsedatelstvashta-saveta-na-es-zaehme-yasna-i-printsipna-pozitsiya-po-sluchaya-skripal.html", "text": "Като страна председателстваща Съвета на ЕС заехме ясна и принципна позиция по случая „Скрипал“. Това каза Румен Петков, член на Изпълнителното бюро на АБВ и бивш вътрешен министър,  в интервю за Агенция „Фокус“ във връзка със случая „Скрипал“. Румен Петков определи позицията на страната ни да не гони руски дипломати като \"съвършено правилна\". „Нека първо видим доказателства и аргументи. Едва тогава можем да предприемаме каквито и да е стъпки в тази посока. За съжаление Стара Европа загърби принципите на правото и с това даде много лош знак. Не мисля, че е цивилизовано да обвиняваме без да имаме каквито и да са доказателства. Ако тази стъпка не бъде преосмислена и преоценена, ще бъде наистина много лош знак“, каза Румен Петков. Според него Малка България е дала знак, че може да се бори за правото. „Още повече ние 1982 г. бяхме по същия безскрупулен начин обвинени за атентата срещу папата. Сега трябва да сме съвършено наясно, че тогава нашата държава загуби милиарди долари от нарушения стокообмен не само с Италия, а с много срани от Западна Европа. Срещу нас се изля огромен порой от лъжи и клевети. Днес сме свидетели на същото и е хубаво, че не се включихме в този хор. Той е обиден за европейското ни достойнство“, коментира Петков. Той определи този хор като обиден  за стремежа ни да формираме една нова нагласа в международните отношения. По думите му България е направила голямата крачка с възстановяване на диалога Европа – Турция и днес е времето да направим следващата стъпка в посока възстановяване на диалога Европа-Русия. „От това ще спечели преди всичко Европа, но като цяло ще спечели атмосферата в международните отношения“, каза Петков. \r\nДеница КИТАНОВА", "date": "2018.04.03", "title": "Румен Петков, АБВ: Като страна председателстваща Съвета на ЕС заехме ясна и принципна позиция по случая „Скрипал“"}
{"url": "http://www.focus-news.net/news/2018/04/03/2507405/plovdiv-obshtinata-shte-zakupi-oshte-skorostni-videokameri-za-mestata-v-grada-kadeto-se-previshava-skorostta.html", "text": "Община Пловдив ще закупи още скоростни видеокамери за местата в града, където се превишава скоростта.  Това съобщи  директорът на ОДМВР старши комисар Атанас Илков, предаде репортер на Радио „Фокус” - Пловдив. „Имам уверението на кмета, че ще закупи допълнително технически средства за насищане на отсечките в града, където се развиват големи скорости“, каза Илков. „Община Пловдив е наш добър партньор за видеонаблюдението и за противодействие на управлението с високи скорости”, добави той.\r\nСтарши комисар Атанас Илков каза още, че Областната дирекция на полицията заедно с общината обсъждат да бъдат назначени допълнително служители в Общинска полиция за догодина, когато Пловдив ще бъде Европейска столица на културата. „Ще бъде доокомплектован и незаетият щат в Областната дирекция на полицията до момента, в който Пловдив ще е домакин на ЕСК”, каза още Атанас Илков.\r\nЦветана ТОНЧЕВА", "date": "2018.04.03", "title": "Пловдив: Общината ще закупи още скоростни видеокамери за местата в града, където се превишава скоростта"}
{"url": "http://www.focus-news.net/news/2018/04/03/2507406/spetsializiraniyat-sad-opravda-sedemte-mitnicheski-sluzhiteli-podsadimi-po-deloto-lesovo-1.html", "text": "Специализираният наказателен съд произнесе оправдателна присъда за седемте митнически служители, подсъдими по делото „Лесово 1“. Това съобщи за Агенция „Фокус“ адвокат Кети Бозукова, защитник на един от подсъдимите. Делото срещу задържаните за участие в организирана престъпна група митнически служители от пункт „Лесово“ стартира през ноември 2014 г., а обвинения бяха повдигнати на седмина служители, в т.ч. на началника на пункта, на двама началници на смени, двама техни заместници и двама инспектори.", "date": "2018.04.03", "title": "Специализираният съд оправда седемте митнически служители, подсъдими по делото „Лесово 1“"}
{"url": "http://www.focus-news.net/news/2018/04/03/2507407/pazardzhik-politseyski-patrul-s-registratsiya-8922-e-razpolozhen-na-bulevard-tsaritsa-yoana-po-patya-za-garata.html", "text": "Полицейски патрул с пазарджишка регистрация 8922 е разположен  на булевард „Царица Йоана“ по пътя за гарата, предаде репортер на Агенция „Фокус“.", "date": "2018.04.03", "title": "Пазарджик: Полицейски патрул с регистрация 8922 е разположен  на булевард „Царица Йоана“ по пътя за гарата"}
{"url": "http://www.focus-news.net/news/2018/04/03/2507395/tass-putin-i-erdogan-dadoha-nachaloto-na-stroitelstvoto-na-aets-akkuyu-v-turtsiya.html", "text": "Президентите на Русия и Турция Реджеп Таийп Ердоган и Владимир Путин дадоха началото на строителството на първата турска атомна електроцентрала – „Аккую“, като това се случи в режим на видеоконференция, предава ТАСС.\r\nПо-рано помощникът на руския президент Юрий Ушаков заяви, че осигурявайки строителството на централата, Русия застава в основата на създаването на турския атомен отрасъл, способствайки усвояването на нейните съвременни и енергоефективни ядрени технологии.\r\nОсвен това той подчерта, че проектът за строителство на АЕЦ „Аккую“ е получил статут на стратегическа инвестиция, което ще позволи да бъдат спестени около $10 млрд при нейното съоръжаване, тъй като в този случай се предвиждат данъчни облекчения и преференции от турското правителство. Общата стойност на централата е $20 млрд.\r\nАЕЦ „Аккую“ с четири енергоблока ВВЕР – 1200 се строи в провинция Мерсин на брега на Средиземно море. Споразумението между Турция и Русия беше сключено през май 2010 година. В момента проектът се финансира изцяло от руската страна.\r\nТАСС припомня, че през лятото на 2017 година изпълнителят на проекта „Росатом“ се договори за продажбата на 49% от проектната компания на консорциума Cengiz – Kolin – Kalyon. Документът за влизане на компанията в проекта трябваше да се подпише до края на 2017 година, но в началото на 2018-а стана известно, че Kolin I Kalyon са прекратили преговорите за влизане в проекта. \r\nПревод и редакция:", "date": "2018.04.03", "title": "ТАСС: Путин и Ердоган дадоха началото на строителството на АЕЦ „Аккую“ в Турция"}
{"url": "http://www.focus-news.net/news/2018/04/03/2507409/tanya-lyubenova-nch-iskra-selo-mihnevo-chitalishteto-e-sazdadeno-predi-64-godini-po-ideya-na-uchitelya-nikola-kaluchkov.html", "text": "Читалище „Искра“ – село Михнево е създадено през 1954 година по идея на учителя и местен жител Никола Сотиров Калучков. Това каза за Радио „Фокус“ – Пирин Таня Любенова, секретар в културната институция. По думите ѝ името на читалището също е по негова идея. „Името е заимствано от друго читалище от казанлъшкия регион. Причината е, че Калчуков е имал много добри впечатления от там и затова нашето читалище носи името „Искра“, коментира тя. Любенова заяви, че Никола Калучков е бил първият председател на културната институция и дълги години е заемал този пост.  „Към читалището, още преди учредяването и съществуването на сградата е имало културна и художествена самодейност“, допълни тя. Таня Любенова коментира, че по този начин, чрез представянията на театрални пиеси, на така наречените „Русалийски игри“ са се събирали средства, които след това са се използвали за дарения за читалището. „През 1962 година то се е помещавало в сграда на Трудовото кооперативно земеделско стопанство (ТКЗС) и е разполагало с 250 тома литература“, заяви тя. Любенова подчерта, че читалищната сграда, която съществува и помещава в момента читалището е направена началото на 70 години.\r\nКристина МИТКОВА", "date": "2018.04.03", "title": "Таня Любенова, НЧ „Искра“ – село Михнево: Читалището е създадено преди 64 години по идея на учителя Никола Калучков"}
{"url": "http://www.focus-news.net/news/2018/04/03/2507404/sofiya-dvama-zatvornitsi-sa-napadnali-nadzirateli-na-sofiyskiya-zatvor-i-sa-izbyagali.html", "text": "Двама затворници са нападнали служители на Софийския затвор и са избягали. Това съобщиха от пресцентъра на Министерството на правосъдието. Сигналът за бягството е подаден около 15.45 часа днес, когато двама лишени от свобода са извършили въоръжено нападение над служители от Софийския затвор и са осъществили бягство. В момента се извършват необходимите процесуално-следствени действия и издирвателни мероприятия.", "date": "2018.04.03", "title": "София: Двама затворници са нападнали надзиратели на Софийския затвор и са избягали"}
{"url": "http://www.focus-news.net/news/2018/04/03/2507410/pazardzhik-politseyski-patrul-s-registratsionen-nomer-0001-e-razpolozhen-na-patya-pazardzhik-peshtera-sled-otbivkata-za-peshtera.html", "text": "Полицейски патрул с регистрационен номер 0001 е разположен след отбивката за Пещера,  на пътя Пазарджик – Пещера, предаде репортер на Агенция „Фокус“.", "date": "2018.04.03", "title": "Пазарджик: Полицейски патрул с регистрационен номер 0001 е разположен на пътя Пазарджик – Пещера след отбивката за Пещера"}
{"url": "http://www.focus-news.net/news/2018/04/03/2507383/yeni-safak-sasht-iznesoha-prenosima-orazheyna-ot-turskata-baza-indzhirlik.html", "text": "Преносимият оръжеен склад, който САЩ държаха в турската военновъздушна база Инджирлик е пренесен на друга локация, тъй като повече не е нужен там, пише турското издание Yeni Safak.\r\nСкладът „Армаг“ тежи 40 тона и дълъг 15 метра. Той е бил пренесен до новия си дом с тежък транспортен самолет C-5M Super Galaxy на американските ВВС.\r\nСлед последния трансфер, общо три оръжейни склада вече са изнесени от Инджирлик на други места.\r\nБазата, намираща се в югоизточната турска провинция Адана, е със стратегическо местоположение и през 2015 година Турция позволи от там да излитат американски самолети, за да нанасят удари по цели на „Ислямска държава“ в Сирия и Ирак.\r\nПревод и редакция:", "date": "2018.04.03", "title": "Yeni Safak: САЩ изнесоха преносима оръжейна от турската база Инджирлик"}
{"url": "http://www.focus-news.net/news/2018/04/03/2507412/sofiya-trup-e-otkrit-v-apartament-v-stolichniya-kvartal-druzhba.html", "text": "Труп е открит в апартамент в столичния квартал „Дружба“. Това съобщиха от пресцентъра на МВР за Агенция „Фокус“. Трупът е силно мумифициран и полът му към момента не е установен. По случая предстоят да бъдат направени експертизи.", "date": "2018.04.03", "title": "София: Труп е открит в апартамент в столичния квартал „Дружба“"}
{"url": "http://www.focus-news.net/news/2018/04/03/2507411/d-r-yordanka-tomova-kardiolog-sardechnobolnite-da-na-prekalyavat-s-hranata-po-velikden.html", "text": "Сърдечноболните да на прекаляват с храната по Великден. Това препоръча чрез Радио „Фокус“ – Велико Търново д-р Йорданка Томова, директор на Специализираната болница за активно лечение по кардиология във Велико Търново. Тя посъветва хората с проблеми със сърцето да избягват животинските мазнини – да се хранят предимно с меса с по-малко мазнини – пилешко, телешко и риба. Препоръчително е да се намали и консумацията на сол. „Важно е сърдечноболните да ядат по-малко солени храни, да не досоляват ястията, които консумират като супи и салати, а освен това да избягват и скритите соли, особено в колбасите и туршиите, където солта се добавя като консервант“, посочи д-р Томова. Тя препоръча да се наблегне на консумацията на пресни плодове и зеленчуци, които вече се продават по пазарите. Кардиологът подчерта, че от изключително значение е болните да се движат повече и да следят стойностите на кръвното си налягане. „При най-малкото отклонение – задух или болки в гърдите, те задължително трябва да потърсят своя личен лекар или кардиолога, който ги наблюдава“, подчерта д-р Томова. Тя съобщи, че по време на Великденските празници в Специализираната болница за активно лечение по кардиология ще има дежурни екипи, които ще обслужват пациентите. При нужда ще се извършват и инвазивни процедури.\r\nНадежда КРЪСТЕВА", "date": "2018.04.03", "title": "Д-р Йорданка Томова, кардиолог: Сърдечноболните да на прекаляват с храната по Великден"}
{"url": "http://www.focus-news.net/news/2018/04/03/2507413/sliven-po-patya-novoselets-radnevo-se-izvarshvat-remontni-deynosti.html", "text": "Натоварено е движението в Сливенска област, съобщиха от Областно пътно управление. Няма въведени ограничения за пътуващите. Пътните настилки са сухи и нормално проходими. По пътя Новоселец – Раднево се извършват ремонтни дейности.\r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства.\r\nОпасност от падащи камъни има по пътя Сливен – Ичера – Градец.", "date": "2018.04.03", "title": "Сливен: По пътя Новоселец – Раднево се извършват ремонтни дейности"}
{"url": "http://www.focus-news.net/news/2018/04/03/2507418/sport-do-momenta-sa-prodadeni-17-miliona-bileta-za-svetovnoto-parvenstvo-v-rusiya.html", "text": "Близо 1,7 милиона билета са продадени до днес за мачовете от Световното първенство в Русия, което ще се проведе от 14 юни до 15 юли в 11 градове в страната. От ФИФА съобщават, че 53 процента от билетите са закупени от чуждестранни футболни запалянковци. Интересното е, че след руснаците, най-много талони са купили привърженици от САЩ, Аржентина, Колумбия и Мексико.", "date": "2018.04.03", "title": "Спорт: До момента са продадени 1,7 милиона билета за Световното първенство в Русия"}
{"url": "http://www.focus-news.net/news/2018/04/03/2507419/stara-zagora-izlozhba-kakvo-sa-cheli-kazanlachani-v-kraya-na-xix-i-nachaloto-na-xx-vek-beshe-otkrita-v-biblioteka-iskra-kazanlak.html", "text": "„Какво са чели казанлъчани в края на XIX и началото на  XX век“ с това мото в Библиотека „Искра“ в отдел „Читалня“ бе открита изложба, предаде кореспондент на Радио „Фокус“. Изложбата е част от инициативите на културния институт в рамките на националната кампания „Четяща България“. „Казанлък има много благоприятна съдба по отношение на книгоиздаването и разпространението на книгата изобщо“, каза директорът на библиотеката Анна Кожухарова. В края на 19-и и началото на 20-и век в града са сформирани цели литературни движения, издавани са много периодика, преводни и оригинални произведения на български автори. „Успявали са да вкарат интереса на Казанлък в определени литературни жанрове, издавайки отделни библиотеки, като например, за деца и юноши „Евтина библиотека“ – по-семпла като книгоиздаване, но се е разпространявала в много добър тираж. В нея са издавани книги като „Храбрият оловен войник“. Издателство „Казанлъшка долина“ в София е разпространявало библиотеката. То е създадено от казанлъчанин и затова ние го считаме за наша, книгоиздателска дейност, още повече, че продукцията на издателството приоритетно се е разпространявала в Казанлък“, добави Кожухарова.\r\nИнтересни от този период са преводните книги. За първи път в Казанлък разбират за съществуването на такива световни класици като Гьоте и Виктор Юго, и руските класици. В процеса на превод се включват и казанлъшки преводачи – основно преподаватели в Педагогическото училище. В книгоиздаването се включва местното популярно просветно дружество „Отец Паисий“, изцяло изградено от учители от Казанлъшкото педагогическо училище, които са привнесли плодовете на своето европейско познание много успешно в града в процесите на образование и на книгоиздаване.\r\nИнтерес представляват и драматичните творби, които се създават и издават в Казанлък в края на XIX и началото на XX век. В областта на литературното творчество по това време започват да се изявяват и обществени творци като Иван Енчев – Видю, който е известен повече в качеството си на изкуствовед и краевед, но пише и редица литературни творби. Интересно е и творчеството на Александър Едрев - Вердела, който също е свързан с издаването и разпространението на периодиката и отделни книжни творби.\r\nВсички тези издания са притежание на изключително богатия фонд „Краезнание“ на Библиотека „Искра“, в категорията на „Редки и ценни\" издания. Единствено в библиотеката в Казанлък се притежават в такава пълнота както по отношение на създаването им в Казанлък, така и такива, които са създавани от казанлъшки автори. „И въпреки всичко, ни се иска в тези дни да се обърнем с един апел към казанлъчани да не унищожават старите краеведски издания, които притежават  в личните библиотеки. Ако искат заедно да градим интелектуалната банка на Казанлък, да ги дарят на библиотеката. По този начин ще ги съхраним и ще ги показваме пред широка аудитория поколения напред във времето“, каза Кожухарова.", "date": "2018.04.03", "title": "Стара Загора: Изложба „Какво са чели казанлъчани в края на XIX и началото на  XX век“ беше открита в Библиотека „Искра“ - Казанлък"}
{"url": "http://www.focus-news.net/news/2018/04/03/2507420/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки са предимно сухи, на места мокри.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; \r\nОбласт Пазарджик: от км 93+000 до км 94+500 в посока Бургас – движение с повишено внимание поради частични ремонтни дейности на асфалтовата настилка. Срок до 04.04.2018 г.;\r\nОбласт Бургас: от км 308+100 до км 359+000 в участъка граница ОПУ Ямбол – Ветрен – частични ремонтни дейности на асфалтовата настилка.Организацията на движение е сигнализирана с пътни знаци.Срок до 05.04 2018 г.; от км 325+000 до км 359+000 в участъка на пътен възел Бургас-Запад се извършват ремонтни дейности по възстановяване на мантинели. Движение с повишено внимание. Срок до 05.04.2018 г.\r\nАМ „Хемус“: няма ограничения.\r\nАМ „Струма“: \r\nОбласт Кюстендил: Движение в една лента преди тунел „Блатино“ при км 56+800 в посока Благоевград – София поради ремонтни дейности в аварийна лента в посока София. Движението се пропуска последователно в активна лента и в изпреварваща лента. Скоростта на движение е ограничена до 70 км/ч в разстояние на 200 м. Сигнализирано е с пътни знаци. Срок от 8 до 17 часа на 04.04.2018 г.; \r\nДвижение в една лента по АМ „Струма“ след тунел „Блатино“ при км 56+900 в посока София – Благоевград поради извършване на ремонтни дейности в аварийната лента. Движението се пропуска последователно в активната лента за движение и в изпреварващата лента за движение. Скоростта на движение е ограничена до 70 км/ч. Сигнализирано с пътни знаци. Срок до 04.04.2018 г.;\r\nДвижение с повишено внимание по АМ „Струма“ при км 61+450 в участъка Джерман – Дупница в посока София поради почистване на свлечени земни маси върху аварийната лента. Сигнализирано е с пътни знаци. Движението се пропуска във вътрешната лента за. Срок до 17:00 часа на 04.04.2018 г.\r\nАМ „Марица“: област Хасково: движението в участъка пътен възел манастир „Св. Атанасий”- пътен възел Димитровград  от км 24+000 до км 35+100 в двете платна се осъществява в една лента поради частични ремонтни дейности на асфалтовата настилка. Движението се осъществява само в скоростната лента. Срок до 04.04.2018 г.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nобласт Видин: Временно се ограничава движението по път Е-79 Видин – Монтана от км 56+000 до км 59+000 за МПС над 12 т в двете посоки поради частични ремонтни дейности на асфалтовата настилка.\r\nОбходен маршрут за тежкотоварните МПС: Път II-11 Дунавци – Арчар - път III-112 Добри дол – Тополовец и път III-114 Тополовец – Ружинци. Срок до 04.04.2018 г.; \r\nОбласт Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана – Враца се осъществява с повишено внимание в една лента на участъци поради частични ремонтни дейности на асфалтовата настилка. Срок до 06.04.2018 г.\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г.\r\n Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 05.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Разград: с. Писанец – гр. Разград от км 37+300 до км 69+599 – частични ремонтни дейности на асфалтовата настилка. Движението се осъществява с повишено внимание. Срок до 07.04.2018 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица – Севлиево, в участъка от пътен възел Абланица пътен възел Дъбрава от км 51+500 до км 56+800 движение с повишено внимание поради ремонт на мантинели. В работните участъци ще има стеснение на едната лента за движение. Срок до 05.04.2018 г.; Ябланица – Севлиево в участъка от с. Сопот до граница с Област Габрово от км 25+000 до км 69+832 - движение с повишено внимание поради частични ремонтни дейности на асфалтовата настилка. В работните участъци движението ще се осъществява реверсивно в свободната лента. Срок до 05.04.2018 г.; област Търговище: Движение с повишено внимание в участъка Омуртаг – Търговище от км 205+000 до км 215+000 поради частичен ремонт на асфалтовата  настилка. Срок от 8.00 до 17.00 на 07.04.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; \r\nОбласт Кюстендил: движение с повишено внимание в участъка ГКПП „Гюешево“ – Жиленци от км 0+375 до км 17+000 поради профилиране на банкети и почистване на окопи. Срок до 05.04.2018 г.; движение с повишено внимание в участъка Коняво - Цървеняно от км 33+000 до км  41+000 поради почистване на срутища, окопи и други. Сигнализирано с пътни знаци. Срок до 05.04.2018 г.\r\nобласт Бургас: от км 431+500 до км 447+200 в участъка граница Венец - Карнобат – частични ремонтни дейности на асфалтовата настилка. Движение в една лента двупосочно. Срок до 05.04 2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево; в гр.Харманли от км 323+700 до 332+170 – частични ремонтни дейности на асфалтовата настилка. Срок до 05.04.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nДвижението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; Варна – Бургас от км 122+000 до км 124+000 – ремонтни дейности на асфалтовата настилка. Движение в свободната лента, съобразно създадената организация за движение. Срок до 04.04.2018 г.\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 05.04.2018 г.; \r\nОбзор – Слънчев бряг от км 168+000 до км 199+100 – частичен ремонтни дейности на асфалтовата настилка със студена асфалтова смес. Срок до 05.04.2018 г.; \r\nот км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности:\r\nПът II-99: Движението по път II-99 Бургас – Созопол от км 0+000 до км 20+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04 2018 г.\r\nПът III-208: Движението по път III-208 Трънак – Айтос от км 60+000 до км 92+000 се осъществява с повишено внимание поради частичен ремонт на асфалтовата настилка.Срок до 05.04.2018 г.\r\nПът III-6009: Движението по път III-6009 Каблешково – Ахелой от км 20+000 до км 28+800 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 05.04.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 30.04.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Козлодуй – Хърлец от км 78+820до км 89+000 се осъществява с повишено внимание поради частични ремонти дейности на асфалтовата настилка. Движението се регулира с пътни знаци и сигналисти. Срок 05.04.2018 г.\r\nПът ІІ-11: Движението по път ІІ-11 Мизия – Оряхово от км 108+000 до км 114+000 се осъществява с повишено внимание поради свличане на земни маси. Една от лентите за движение е стеснена. Срок до 04.04.2018 г.\r\nПът ІІ-15: Движението по път ІІ-15 Мизия – Оряхово от км 108+000 до км 114+000 се осъществява с повишено внимание поради активизирало се свлачище. Една от лентите за движение е стеснена. Срок 10.04.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Драгановци – Габрово от км 21+460 до км 22+120 се осъществява в една лента поради извършване на ремонт на пътно съоръжение при км 21+787. Поставена е необходимата пътна сигнализация. Срок до 30.04.2018 г.\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: \r\nПът III-2904: Временно е ограничено движението за МПС над 3,5 т. по път III-2904 в участъка между с. Спасово и с. Захари Стояново, поради ремонт на мостово съоръжение при с. Бежаново. Срок до 05.04.2018 г.\r\nРемонтни дейности: \r\nПът II-27: Движението по път II-27 с. Владимирово – с. Орлова могила от км 48+200 до км 55+000 се осъществява в една лента поради частични ремонтни дейности на асфалтовата настилка. Срок до 05.04.2017 г. \r\nПът II-27: Движението по път II-27 Добрич – Балчик от км 87+200 до км 107+600 се осъществява в една лента поради частични ремонтни дейности на асфалтовата настилка на. Срок до 05.04.2017 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-62: Движение с повишено внимание в участъка Дупница – Клисура от км 46+000 до км 59+000 поради частични ремонти на пътната настилка. Сигнализирано с пътни знаци. Срок до 05.04.2018 г.\r\nПът ІІІ-107: Движението по път ІІІ-107 Пастра – Рилски манастир от км 15+000 до км 31+000 се осъществява с повишено внимание поради почистване на регули, срутища и окопи. Сигнализирано с пътни знаци. Срок до 04.04.2018 г.\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.12.2018 г.;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 15.04.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът ІІ-37: Движението по път ІІ-37 гр. Батак – гр. Пещера се осъществява в една лента поради частични ремонтни дейности на асфалтовата настилка. Движението е сигнализирано с пътни знаци. Срок до 04.04.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: \r\nПът ІІІ-1003: Движението по път ІІІ-1003 Драгичево – Кладница – Селимица в участъка от кръстовище при Драгичево посока  с. Кладница км 0+000 до км 4+200 се осъществява в една лента поради частични ремонтни дейности на асфалтовата настилка. Водачите да се движат с повишено внимание и съобразена скорост. Срок 13.04.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът II-23: Движението по път II-23 кариера Тетово – гр. Кубрат от км 31+761 до км 43+813 се осъществява с повишено внимание поради частични ремонти дейности на асфалтовата настилка. Движение с повишено внимание. Срок до 07.04.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 30.04.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г.\r\nРемонтни дейности:\r\nПът ІІ-86: Движение с повишено внимание по път ІІ-86 Чепеларе – Смолян от км 76+000 до км 80+000 /в чертите на гр.Чепеларе/ поради почистване на пътното платно от пясък. Участъкът се регулира с пътни знаци и сигналисти. Срок до 05.04.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 29.04.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности:\r\nПът II-18: Движението по път II-18 Софийски околовръстен път при Люлин посока бул. \"Сливница\" се осъществява в една лента поради ремонтни дейности при км 61+100. Движението се извършва в съседната лента. Срок 04.04.2018 г.\r\nПът II-18: Движението по път II-18 Софийски околовръстен път при Люлин посока ул. \"Филиповско шосе\" се осъществява в една лента поради ремонтни дейности при км 61+100. Движението се извършва в съседната лента. Срок 04.04.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-55: Движението по път II-55 Велико Търново – Гурково от км 34+000 до 50+000 се осъществява в една лента поради частични ремонтни дейности на асфалтова настилка. Движението се регулира от органите на пътна полиция и сигналисти. Срок до 05.04.2018 г.\r\nПът III-5504: Движението по път III-5504 Обручище – Медникарово в района на с. Обручище от км 12+000 до км 15+000 се осъществява в една лента поради ремонтни дейности на асфалтова настилка. Движението се регулира от сигналисти. Срок до 05.04.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът III-623: Движението по път III-663 с. Златополе – с. Брод от км 42+000 до км 38+100 се осъществява с повишено внимание поради частични ремонтни дейности на асфалтовата настилка. Срок до 05.04.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът II-53: Движението по път II-53 Хаджидимитрово - Калчево от км 139+000 до  км 153+000 се осъществява еднопосочно в една лента поради частични ремонтни дейности по асфалтовата настилка. Срок до 04.04.2018 г.\r\nПът III-707: Движението по път III-707 Лозенец - Стралджа от км 11+000 до  км 12+000 се осъществява с повишено внимание поради ремонт на мантинели. Срок до 04.04.2018 г.\r\nПът III-5304: Движението по път III-5304 Ямбол - Кукорево от км 0+000 до  км 6+100 се осъществява еднопосочно в една лента поради частични ремонтни дейности по асфалтовата настилка. Срок до 04.04.2018 г.\r\nПът III-6601: Движението по път III-6601 Межда – Скалица от км 38+000 до км 39+000 се осъществява еднопосочно в една лента поради ремонтни дейности на асфалтовата настилка. Срок до 05.04.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.04.03", "title": "Актуална пътна обстановка"}
{"url": "http://www.focus-news.net/news/2018/04/03/2507421/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Дунав мост“ – Видин и ГКПП „Дунав мост“ – Русе. Това съобщиха от пресцентъра на ГД „Гранична полиция“. Данните са към 18.00 часа. На границата със Сърбия, Македония и Гърция движението се извършва нормално на всички гранични контролно-пропускателни пунктове.", "date": "2018.04.03", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/04/03/2507423/veliko-tarnovo-ostava-zatvoren-za-dvizhenie-patyat-veliko-tarnovo-s-shemshevo-poradi-vlosheno-sastoyanie-na-mostovo-saorazhenie.html", "text": "Сухи и нормално проходими са пътищата на територията на област Велико Търново, съобщиха за Радио „Фокус” – Велико Търново от Областно пътно управление. Времето е слънчево. Температурата на въздуха е 20°. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата с. Шемшево, с. Буковец, с. Керека се извършва по Гл. път I-4  – през с. Леденик. Движението по път Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.04.03", "title": "Велико Търново: Остава затворен за движение пътят Велико Търново – с. Шемшево поради влошено състояние на мостово съоръжение"}
{"url": "http://www.focus-news.net/news/2018/04/03/2507422/yasna-e-samolichnostta-na-izbyagalite-ot-sofiyskiya-zatvor-mazhe.html", "text": "Двама лишени от свобода са осъществили бягство днес от Затвора в София. Това съобщиха от пресцентъра на Прокуратура на Република България.Избягалите затворници са: \r\n- Радослав Колев, рецидивист, осъден на наказание лишаване от свобода в размер на 26 години за убийство; \r\n- Владимир Стефанов, рецидивист, осъден на наказание лишаване от свобода в размер на 30 години за грабеж, отвличане и опит за убийство на двама служители на МВР. \r\nОбразувано е досъдебно производство по чл. 297 НК (бягство на затворници), като предмет на проверка са и действията на охранителния състав в Затвора София. По първоначални данни, бягството е извършено и чрез заплаха на дежурни надзиратели с огнестрелно оръжие, с което затворниците са разполагали, като по този начин са преодолени няколко поста в корпуса на Затвора в София. \r\nНа място в Затвора София са изпратени двама прокурори от СГП, като действията по разследването се извършват от СДВР. \r\nКоординират се действия с МВР за издирване на бегълците.", "date": "2018.04.03", "title": "Ясна е самоличността на избягалите от Софийския затвор мъже"}
{"url": "http://www.focus-news.net/news/2018/04/03/2507424/tass-premierat-na-moldova-zayavi-che-kishinev-iska-uvazhenie-ot-strana-na-moskva.html", "text": "Премиерът на Молдова Павел Филип заяви в интервю пред румънското издание „Либертатя“, че иска нормализация на отношенията с Русия, предава ТАСС.\r\n„Разбирам, че Русия е огромна страна, а Молдова е малка, но ние сме независима и суверенна държава. Искаме към нас да се отнасят с такова уважение, с каквото се отнасят към нас Румъния и другите страни от Европейския съюз. Преодоляхме периода, когато трябваше да се страхуваме от Русия“, е заявил молдовският премиер. Той е на мнение, че „Русия е единствената страна, която нарушава неутралитета“ на Молдова, тъй като съхранява присъствието на свои въоръжени сили на територията на Приднестровието.\r\n„Ще бъдем абсолютно последователни и ще искаме извеждането на чуждестранните войски – руските войски – от територията на Молдова“, подчерта Филип. Той се оплака още, че Москва оказва натиск над молдовски официални лица.\r\nПревод и редакция:", "date": "2018.04.03", "title": "ТАСС: Премиерът на Молдова заяви, че Кишинев иска уважение от страна на Москва"}
{"url": "http://www.focus-news.net/news/2018/04/03/2507426/gabrovo-dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak-na-asfaltova-nastilka.html", "text": "Сухи са пътните настилки на територията на област Габрово. Това казаха за Радио „Фокус“ – Велико Търново от Областно пътно управление - Габрово. Времето е слънчево. Температурата на въздуха е 20°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско- с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък то път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижението в участък от път  Чехлевци – Велчевци се осъществява с повишено внимание поради ремонтни дейности на асфалтовата настилка. Поставена е необходимата сигнализация.\r\nДвижението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nНадежда КРЪСТЕВА", "date": "2018.04.03", "title": "Габрово: Движението по път Габрово – Стоманеците се осъществява с повишено внимание поради пропаднал участък на асфалтова настилка"}
{"url": "http://www.focus-news.net/news/2018/04/03/2507427/veliko-tarnovo-v-detska-gradina-sonya-shte-zasadyat-dravcheta-po-povod-denya-na-zemyata-22-april.html", "text": "В Детска градина „Соня“ Велико Търново ще засадят дръвчета по повод Деня на Земята – 22 април. Това съобщи за Радио „Фокус“ – Велико Търново директорът на учебното заведение Жаклин Павлова. Инициатива ще се проведе на 20 април. В нея ще се включат както настоящи възпитаници на градината, така и бивши, които вече са ученици във великотърновските училища. Идеята е да бъдат засадени цветя и дръвчета в двора на учебното заведение. Посадъчният материал ще бъде предоставен от родителите. „Не можем да кажем колко растения ще бъдат засадени, тъй като все още очакваме дарения от родителите. Идеята е да засадим дръвчета и цветя, с които да украсим двора“, допълни Жаклин Павлова.\r\nСветовният Ден на Земята се отбелязва всяка година на 22 април за привличане на вниманието върху опазването на планетата и съхраняването на живота върху нея. За първи път инициативата се отбелязва на 22 април 1970 година в САЩ и Канада. През 1990 година празникът на нашата планета е обявен за международен, като България се включва в отбелязването му през 1993 година. Целта е да се обединят хора от цял свят в защита на околната среда.\r\nНадежда КРЪСТЕВА", "date": "2018.04.03", "title": "Велико Търново: В Детска градина „Соня“ ще засадят дръвчета по повод Деня на Земята – 22 април"}
{"url": "http://www.focus-news.net/news/2018/04/03/2507417/blagoevgrad-bez-problemi-se-izvarshva-i-preminavaneto-na-motorni-prevozni-sredstva-prez-gkpp-kulata.html", "text": "Без проблеми се извършва и преминаването на моторни превозни средства през ГКПП „Кулата“. Това съобщиха за Радио „Фокус“ – Пирин от Гранична полиция. Нормално натоварен е и трафикът на ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.04.03", "title": "Благоевград: Без проблеми се извършва и преминаването на моторни превозни средства през ГКПП „Кулата“"}
{"url": "http://www.focus-news.net/news/2018/04/03/2507416/pazardzhik-politseyski-patruli-sledyat-za-spazvane-ogranicheniyata-na-skorostta-v-grada-i-po-patya-za-peshtera.html", "text": "Полицейски патрули следят за спазване ограниченията на скоростта в Пазарджик и региона, предаде репортер на Радио „Фокус“ – Пазарджик. Патрул с радар със софийска регистрация и номер 1201 е разположен на входа на Пещера близо до разклона на пътя за Пловдив. Патрул с пазарджишка регистрация и номер 8922 с радар е разположен по булевард „Царица Йоанна“ в Пазарджик близо до жп гарата. Друг патрул с пазарджишка регистрация и номер 0001 е на пътя Пазарджик - Пещера, след отбивката за Пещера.", "date": "2018.04.03", "title": "Пазарджик: Полицейски патрули следят за спазване ограниченията на скоростта в града и по пътя за Пещера"}
{"url": "http://www.focus-news.net/news/2018/04/03/2507414/rumen-petkov-abv-po-sluchaya-skripal-nyamame-mestoprestaplenie-no-za-smetka-tova-imame-izvarshitel.html", "text": "По случая „Скрипал“ нямаме местопрестъпление, но за сметка това имаме „извършител“. Това каза Румен Петков, член на Изпълнителното бюро на АБВ и бивш вътрешен министър, в интервю за Агенция „Фокус“ във връзка със случая „Скрипал“. Румен Петков отчете, че Великобритания е развила минимум 10 версии. По думите му един път отравянето е било  извършено на пейката, един път в кафене, от което се вади веднага изводът, че \"лошите руснаци искат да изтровят хиляди британски граждани\". Петков изброи, че според версиите престъплението е извършено още един път в ресторанта, в колата на Скрипал, сега в жилището му. „Прави впечатление пък, че съседът му е в цветущо здраве и нека така да бъде. Не бих искал да се включвам в тази спекула, защото тя става все по-горчива от гледна точка на тази отровена атмосфера, за която и вие говорите“, поясни Петков.  Според него очевидно има дипломатическа криза. „Не бих искал да се включвам в спекулациите кой има интерес от отравянето на г-н Скрипал“, допълни Петков.  \r\nДеница КИТАНОВА", "date": "2018.04.03", "title": "Румен Петков, АБВ: По случая „Скрипал“ нямаме местопрестъпление, но за сметка това имаме „извършител“"}
{"url": "http://www.focus-news.net/news/2018/04/03/2507430/krasimir-uzunov-s-nas-tryabva-da-se-saobrazyavat-kato-igrach-na-balkanite-a-ne-da-ni-slagat-nakraya-na-masata-na-pregovorite.html", "text": "С нас трябва да се съобразяват като играч на Балканите, а не да ни слагат накрая на масата на преговорите. Това каза президентът на Агенция и Радио \"Фокус\" Красимир Узунов в интервю за предаването \"Темите\" по ТВ \"Европа\" във връзка със срещата за Западните Балкани в София. „За мен очакванията ще бъдат като от срещата във Варна, т.е. очакванията надвишават категорично резултатите. Ако успех във Варна е, че се е провела срещата, не трябва да забравяме думите на Доналд Туск при пресконференцията, че не е постигнала резултат“, коментира Узунов. Той обърна внимание и върху разминаването в говоренето на турския президент Реджеп Таийп Ердоган във Варна и на летище „Ататюрк“ преди заминаването. „Едното беше за обществото, другото е за тук. Това, което е за съжаление много ми липсва е документ на тази среща. Можехме да сложим Варна като точка в световната политическа и дипломатична история, ако имаше Варненска декларация. Очевидно не сме стигнали дотам. Очевидно отзивите, които са в западната преса не са толкова обнадеждаващи, колкото ние предполагахме, че ще бъдат. Успех е да направим срещата, но ние не трябва да забравяме, че ние сме страна от ЕС, т.е. ние не сме посредник. Говоря и за подреждането на знамената при организирането на срещата. Много интересна беше констатацията, която направихме, че е по-добре да сме на масата, отколкото в менюто. Мисля, че ще бъдем в менюто на срещата Путин-Тръмп и на днешните срещи на Путин с Ердоган. Защо не сме на масата на преговорите? Тогава в менюто ли влизаме? Когато правим едни констатации ние, не трябва да бързаме, не трябва да ги залагаме“, каза Красимир Узунов. Според него трябва да имаме чувство за историческа отговорност, която по думите му през последните 25 години категорично ни липсва.", "date": "2018.04.03", "title": "Красимир Узунов: С нас трябва да се съобразяват като играч на Балканите, а не да ни слагат накрая на масата на преговорите"}
{"url": "http://www.focus-news.net/news/2018/04/03/2507425/krasimir-uzunov-balkanite-prodalzhavat-da-sa-nay-uyazvimoto-zveno-otkam-pronikvane-na-vsyakakvi-vliyaniya-i-tova-che-balgariya-predsedatelstva-saveta-na-es-ne-gi-pravi-po-mirno-myasto.html", "text": "Балканите продължават да са най-уязвимото звено откъм проникване на всякакви влияния и това, че България председателства Съвета на ЕС не ги прави по-мирно място. Това каза президентът на Агенция и Радио \"Фокус\" Красимир Узунов в интервю за предаването \"Темите\" по ТВ \"Европа\". \"Каквито и розови очила да се мъчим да си наденем, Балканите не стават по-мирни от това, че България в момента е председател на Съвета на ЕС, и след нас председателството ще поеме Австрия, която от времето на Австро-Унгарската империя има едни определени интереси и виждания по Балканите. Балканите продължават да бъдат най-слабото звено, най-уязвимото - не само откъм бежанска страна, но и откъм проникване на всякакви влияния и място, което е полигон на Великите сили за упражняване, хайде да не говорим за нови въоръжения, но на нови политики и доктрини на реализация в зависимост от техните интереси\", заяви Узунов.\r\nПо думите му дрънкането на оръжие не идва само от запад, тъй като тук прозират много геополитически интереси на Европа, САЩ и Русия. Узунов коментира, че заслугата на България е, че показа, че Западните Балкани имат проблеми, но отбеляза, че страната няма да предаде председателството на Австрия в по-спокойна обстановка. \"Проблеми, натрупани за 600 години, не се решават за 6 месеца председателство- българско или австрийско\", коментира Узунов.", "date": "2018.04.03", "title": "Красимир Узунов: Балканите продължават да са най-уязвимото звено откъм проникване на всякакви влияния и това, че България председателства Съвета на ЕС не ги прави по-мирно място"}
{"url": "http://www.focus-news.net/news/2018/04/03/2507403/redzhep-taiyp-erdogan-izminahme-dalag-pat-aets-akkuyu-e-simvol-na-satrudnichestvoto-mezhdu-rusiya-i-turtsiya.html", "text": "Строената от „Росатом“ първа турска атомна електроцентрала „Аккую“ е станала символ на сътрудничеството между Русия и Турция, заяви във вторник турския президент Реджеп Таийп Ердоган в Анкара, предава РИА Новости.\r\n„Изминахме дълъг път. Днес АЕЦ „Аккую“ стана символ на нашето сътрудничество и показател за неговото ниво“, заяви Ердоган в хода на изказването си на церемонията по началото на строителството на първия блок на централата, в която участник беше и руския президент Владимир Путин, който е на двудневно посещение в Анкара.\r\nСред другите руско-турски проекти, които показват високото ниво на сътрудничество и здравите връзки между Турция и Русия, Ердоган назова газопровода „Турски поток“ и доставянето на руски зенитно-ракетни комплекси С-400.\r\nВ навечерието на церемонията турската Агенция по атомна енергетика издаде лиценз за строителство на първия блок на АЕЦ „Аккую“, а руският министър на енергетиката Александър Новак съобщи, че проектът е получил статут на стратегическа инвестиция.\r\nРИА Новости отбелязва, че „Аккую“ е първият в света проект за АЕЦ, който се реализира по модела BOO („build-own-operate”, “построй-владей-експлоатирай“). В съответствие с този модел, Русия ще построи централата, ще е неин собственик и ще я експлоатира.\r\nПревод и редакция:", "date": "2018.04.03", "title": "Реджеп Таийп Ердоган: Изминахме дълъг път. АЕЦ „Аккую“ е символ на сътрудничеството между Русия и Турция"}
{"url": "http://www.focus-news.net/news/2018/04/03/2507431/varna-shte-se-tarsi-finansirane-za-vazstanovyavane-na-panoramniya-pat-varna-zlatni-pyasatsi-v-uchastaka-na-svlachishteto-trifon-zarezan.html", "text": "Общината ще търси финансиране за възстановяване на панорамния път Варна – Златни пясъци, в участъка на свлачището „Трифон Зарезан“. На днешното си заседание Общинският съвет реши да възложи на кмета да направи всичко необходимо за осигуряване на средства за проучване, проектиране, укрепване на пътя, който вече много години е затворен и създава пречки за туристически инициативи. Това съобщиха от пресцентъра на Общински  съвет – Варна.\r\nКъм момента има изготвен идеен проект. Той предвижда изграждането на естакада с дължина около 200 м, в зависимост от резултатите на инженеринговото проучване. Тази естакада ще бъде фундирана на дълбоко залягащи пилоти и щлицови стени, по която ще преминава двулентово пътно платно и велоалея. Проектът включва също пешеходна алея и панорамна площадка в централната част на пътя.\r\nСвлачище „Трифон Зарезан“ е активно и геоложките условия се променят с времето. Затова е важно, като се осигури финансирането да се пристъпи към изпълнение, стана ясно на днешното заседание. Поради скъпата инвестиция, повишената сложност на съоръжението, специфичната и усложнена геоложка среда ще бъде необходимо технологично време за осъществяване на всички дейности – от старта с изготвянето на цялата документация до пускането на пътя в експлоатация.\r\nС реализацията на проекта ще бъде възстановен международният път Е-87 от Варна до Констанца. Друг очакван положителен ефект е обновяването на инфраструктурата в района, обслужваща около 3 000 домакинства, както и много гости и туристи. Негативното действие на свлачищните процеси  ще бъде елиминирано.\r\nДнешното решение на Общинския съвет беше взето с почти пълно единодушие. От 44 гласували съветници само един се въздържа.", "date": "2018.04.03", "title": "Варна: Ще се търси финансиране за възстановяване на панорамния път Варна – Златни пясъци, в участъка на свлачището „Трифон Зарезан“"}
{"url": "http://www.focus-news.net/news/2018/04/03/2507434/krasimir-uzunov-shte-sprem-migrantite-ne-s-pileshtarska-mrezha-a-s-politika.html", "text": "Ще спрем мигрантите не с пилещарска мрежа, а с политика. Това каза президентът на Агенция и Радио \"Фокус\" Красимир Узунов в интервю за предаването \"Темите\" по ТВ \"Европа\". „Мястото ще стане още по-напрегнато отвън и независимо от това дали ще се подобрят отношенията САЩ – Русия. Тогава да му мисли цяла Европа, Западните Балкани особено“, каза Узунов. По думите му хората трябва да бъдат внимателни. „Светът не е станал по-мирен. Ако трябва да върнем назад 20-25 години - можеше да се спи на къмпинг на една палатка. Сега няма как да стане. Трябва да знаем, че бежанците вървят навсякъде“, каза той и отчете, че вчера е излязла информация за 180 души на Одрин. „Дали са пуснати, дали са пратени, дали са демонстрация, дали сами са избягали - няма никакво значение. Стоим на пътя. С пилещарска мрежа няма да ги спрем, ще ги спрем с политика. Политиката за съжаление на нас ни отсъства. Трябва наистина да градим сигурност, да имаме компетентни хора. Тези компетентни хора да стоят авторитетно и тежко на мястото си“, коментира Узунов. „Трябва да се занимаваме с неща, които са ни важни за деня, които днес да ни правят по-сигурни от вчера, а утре да не ни стига това нещо. Това е политика и това е визионерство“, допълни той.", "date": "2018.04.03", "title": "Красимир Узунов: Ще спрем мигрантите не с пилещарска мрежа, а с политика"}
{"url": "http://www.focus-news.net/news/2018/04/03/2507435/rektorat-na-mu-varna-prof-krasimir-ivanov-posreshtna-ministara-na-obrazovanieto-i-naukata-krasimir-valchev.html", "text": "Ректорът на МУ-Варна проф. д-р Красимир Иванов посрещна министъра на образованието и науката Красимир Вълчев. Това съобщиха от пресцентъра на МУ – Варна. Благодарение на високите технологии, министърът се срещна освен със студентите, които бяха дошли в модерната първа аудитория в Ректората на университета, също и със студенти и преподаватели във филиалите в градовете Сливен, Шумен и Велико Търново. Проф. Радослав Радев, който бе виртуален гид, срещна министър Вълчев и с лекарите в операционните в УМБАЛ „Св. Марина“ – Варна и в Университетския медико-дентален център, като демонстрира високотехнологичните възможности, които имат студентите при обучението си в МУ-Варна. Виртуална връзка бе направена и с учебна зала във Факултета по фармация и със симулационния център в Университетската болница „Св. Марина“, в който в момента имаше часове със студенти от англоезичната програма на обучение.\r\nОсвен малка част от IT решенията, които МУ Варна е внедрил в ежедневната си образователна дейност, проф. Радев представи на министъра и системите за електронно обучение „Blackboard“, за електронно обслужване на студенти Web student, Web theacher, дигиталната платформа за генериране на изпитни тестове и университетската телевизия.\r\nМинистър Вълчев влезе в ролята на специализант в Медицински университет – Варна, като с помощта на първите в света 3D очила за виртуална реалност при обучение по хирургия и симулаторът за лапароскопска хирургия, извърши оперативна интервенция.\r\n„Поздравявам ви за това, което сте направили, по отношение на дигитализацията и модернизацията на обучението и научната дейност. Убеден съм, че това ще даде конкурентни предимства в дългосрочен план. Имаме нужда от повече образователни институции като вас, които да са разпознаваеми в международен план и да са адекватни на новите предизвикателства“, се обърна министърът на образованието Красимир Вълчев към ректора на МУ-Варна проф. д-р Красимир Иванов, академичното ръководство и студентите.", "date": "2018.04.03", "title": "Ректорът на МУ-Варна проф. Красимир Иванов посрещна министърa на образованието и науката Красимир Вълчев"}
{"url": "http://www.focus-news.net/news/2018/04/03/2507436/noviyat-voenen-ministar-na-kitay-parvata-mi-vizita-e-v-rusiya-za-da-pokazhem-na-amerikantsite-tesnite-otnosheniya-mezhdu-moskva-i-pekin.html", "text": "Китайска делегация пристигна за VII Московска конференция по международна сигурност. Групата се оглавява от новия министър на отбраната на Китай генерал – полковник Вей Фенхе, предава РИА Новости.\r\nТой благодари на своя руски колега Сергей Шойгу за топлия прием и разказа, че неговата първа международна визита в ролята на военен министър е в Русия, „за да покаже на света високото ниво на развитие на нашите двустранни отношения и твърдата решимост на нашите Въоръжени сили да укрепват стратегическото взаимодействие помежду ни“, заяви Фенхе.\r\nГенерал-полковникът подчерта, че делегацията е пристигнала в Русия, за да й помогне в организацията на конференция, както и за да се покаже на американците колко тесни са връзките между армиите на Русия и Китай, „особено в развилата се ситуация“.\r\n„Дойдохме, за да ви подкрепим... Китайската страна е готова да изрази нашата остра загриженост и единна позиция по важната международна проблематика и на международните площадки“, заключи китайският военен министър.\r\nНа свой ред Сергей Шойгу отбеляза, че отношенията между двете страни са преминали на безпрецедентно високо ниво и стават все по-важен фактор в обезпечаването на мира и международната стабилност.\r\nVII Московска конференция по международна сигурност ще се проведе на 4-5 април.\r\nПревод и редакция:", "date": "2018.04.03", "title": "Новият военен министър на Китай: Първата ми визита е в Русия, за да покажем на американците тесните отношения между Москва и Пекин"}
{"url": "http://www.focus-news.net/news/2018/04/03/2507433/blagoevgrad-dve-detsa-sa-bili-na-sistemi-v-lechebnitsata-v-dobrinishte-zaradi-oplakvaniya-svarzani-sas-stomashno-nerazpolozhenie.html", "text": "Две деца са били на системи в лечебницата в Добринище заради стомашно неразположение. Това каза за Радио „Фокус“ – Пирин кметът на населеното място Китан Галчев. Той обясни, че те са част от група ученици, които са на зелено училище в Добринище. По думите на Галчев още няколко от децата са имали оплаквания, но не се е наложила намеса на лекар. Кметът отбеляза, че в случая най-вероятно не става дума за хранително натравяне, а за вирус. „Точните причини за инцидента предстои да бъдат изяснени, но едва ли става дума за проблеми, предизвикани от храната, която са консумирали децата. При нас в момента има много ученици на същото място, но от различни градове, които също са яли от храната, но нямат проблеми“, каза още Галчев. Екипи на Регионална здравна инспекция – Благоевград и Областна дирекция по безопасност на храните – Благоевград са взели проби от храната, които до няколко дни трябва да бъдат готови. \r\nЛивия НИНОВА", "date": "2018.04.03", "title": "Благоевград: Две деца са били на системи в лечебницата в Добринище заради оплаквания, свързани със стомашно неразположение"}
{"url": "http://www.focus-news.net/news/2018/04/03/2507439/irena-ivanova-inspektsiya-po-truda-sliven-14-601-ednodnevni-trudovi-dogovori-sa-sklyuchili-prez-minalata-godina-281-zemedelski-proizvoditeli.html", "text": "14 601 еднодневни трудови договори са сключили през миналата година 281 земеделски производители, съобщи за Радио „Фокус“ – Сливен ръководителят на Инспекцията по труда в Сливен Ирена Иванова. \"Земеделските производители могат да регистрират еднодневните трудови договори на сезонните си работници и онлайн, без да се налага да посещават Инспекцията по труда. За целта трябва да се платят авансово осигуровките на наетите, а след това да се пристъпи към регистрация на договорите. За целта е необходимо само работодателят да е регистриран земеделски производител. Системата не изисква нито електронен подпис, нито персонален идентификационен код. Всеки договор притежава собствен уникален номер, и за да бъде регистриран той, не се налага да се посещава лично Инспекцията по труда. Самата система има калкулира размерът на осигуровката и пази данни за въведените работници, така че облекчава значително регистрацията\", поясни Иванова. Тя припомни, че не се спират социалните помощи на работещите по еднодневен договор, за получените възнаграждения не се плаща и данък.\r\nЛюдмила ЙОРГОВА", "date": "2018.04.03", "title": "Ирена Иванова, Инспекция по труда – Сливен: 14 601 еднодневни трудови договори са сключили през миналата година 281 земеделски производители"}
{"url": "http://www.focus-news.net/news/2018/04/03/2507440/pregled-na-mezhdunarodnite-novini-do-19-chasa-agentsiya-fokus.html", "text": "Двамата задържани преди един месец в Турция гръцки войници са „политически затворници“, според председателят на най-голямата група в Европейския парламент – ЕНП, пише електронното издание на гръцкия вестник Protothema.\r\nВ интервю пред изданието, дадено на 1 април, Вебер постави под въпрос искреността на думите на турския президент Реджеп Таийп Ердоган, че вижда бъдещето на страната си в Европейския съюз.\r\n„Не виждам нищо подобно, защото Турция отстъпва от европейските ценности и гръцките войници, които в момента са в затвор в Турция са поредното доказателство за това; Тя използва гражданите, в случая с гръцките военни и в случая с германските журналисти, като политически затворници, с цел да упражнява натиск“, настоя политикът, отговаряйки на коментарите на Ердоган, направени на срещата на върха ЕС – Турция във Варна.\r\nТой посочи , че европейците трябва да се държат заедно и да се справят с критична ситуация като бъдат обединени в лицето на Турция и добави, че това е позитивното послание от срещата в България.\r\n*** САЩ строят две военни бази в района на северносирийския град Манбидж, който в момента се контролира от сирийските кюрдски „Отряди за народна самоотбрана“, съобщи Anadolu Agency.\r\nСАЩ разширяват наблюдателния си пост край село Дадат, северно от Манбидж, с цел да построят база, според информация, която турската агенция е получила от свой достоверен местен източник.\r\nСтроителните материали и тежкото оборудване вече са транспортирани на югоизток от селището.\r\nКакто пише турската агенция, базата ще се намира на осем километра от река Саджур, която в момента представлява граница между Джарабулус, част от територията, която Турция зае след операция „Щита на Ефрат“ и Манбидж, който в момента е контролиран от „Отрядите за народна самоотбрана“.\r\nДругата база се строи на 4 километра от фронтовата линия, южно от Дадат.\r\nПодкрепяни от САЩ групи са се установили във ферма на име „Нуамия“ и се занимават със строежа и планирането на базата, твърди Anadolu.\r\nКогато бъде завършена, тази база ще се намира най-близко до силите, участващи в операцията „Щита на Ефрат“, проведена в Северна Сирия от Турция в периода между август 2016 година и март 2017-а.Вашингтон изпрати подкрепления в Манбидж\r\nВ неделя, пише Anadolu, са пристигнали военни подкрепления на САЩ в северната част на район Манбидж, в превантивна мярка срещу евентуална контра-терористична операция на Турция в региона.\r\nКонвой от около 300 американски войници е пристигнал на мястото, включително, според информацията на турската агенция, много бронирани и строителни машини.\r\nПодкрепленията са започнали да патрулират по линията на река Саджур ежедневно, а по-рано те са били седмични.\r\nДо момента САЩ разполагаха с три наблюдателни поста срещу позициите на „Щита на Ефрат“ в пограничния регион.\r\n*** Държавният глава на Руската федерация Владимир Путин пристигна в Анкара, където ще проведе преговори с турския си колега Реджеп Тайип Ердоган и ще участва в церемонията по полагането на първа копка на АЕЦ „Аккую“, предава TACC.\r\nКакто съобщават от пресслужбата на Кремъл, Путин е на двудневно посещение в Анкара по покана на Ердоган. В рамките на първия ден от визитата ще се състои седмото заседание на руско-турския Съвет за сътрудничество на високо равнище.\r\n„Ще бъде разгледано състоянието и перспективите на двустранното търговско-икономическо сътрудничество, хода на реализацията на стратегическите проекти, в частност в областта на енергетиката. Планира се да бъдат засегнати актуални регионални и международни теми, включително съвместната борба с тероризма и ситуацията в Сирия“, съобщават от Кремъл.\r\nДвамата лидери ще участват чрез видеоконференция в церемонията по полагането на първа копка на АЕЦ „Аккую“.\r\nВ сряда Путин ще участва във втората по рода си тристранна среща на държавите-гаранти на астанинския процес за Сирия. В рамките й руският президент ще обсъди с колегите си от Турция и Иран изпълнението на договореностите, постигнати след преговорите в Сочи на 22 ноември 2017 г.\r\n*** Президентите на Русия и Турция Реджеп Таийп Ердоган и Владимир Путин дадоха началото на строителството на първата турска атомна електроцентрала – „Аккую“, като това се случи в режим на видеоконференция, предава ТАСС.\r\nПо-рано помощникът на руския президент Юрий Ушаков заяви, че осигурявайки строителството на централата, Русия застава в основата на създаването на турския атомен отрасъл, способствайки усвояването на нейните съвременни и енергоефективни ядрени технологии.\r\nОсвен това той подчерта, че проектът за строителство на АЕЦ „Аккую“ е получил статут на стратегическа инвестиция, което ще позволи да бъдат спестени около $10 млрд при нейното съоръжаване, тъй като в този случай се предвиждат данъчни облекчения и преференции от турското правителство. Общата стойност на централата е $20 млрд.\r\nАЕЦ „Аккую“ с четири енергоблока ВВЕР – 1200 се строи в провинция Мерсин на брега на Средиземно море. Споразумението между Турция и Русия беше сключено през май 2010 година. В момента проектът се финансира изцяло от руската страна.\r\nТАСС припомня, че през лятото на 2017 година изпълнителят на проекта „Росатом“ се договори за продажбата на 49% от проектната компания на консорциума Cengiz – Kolin – Kalyon. Документът за влизане на компанията в проекта трябваше да се подпише до края на 2017 година, но в началото на 2018-а стана известно, че Kolin I Kalyon са прекратили преговорите за влизане в проекта.\r\n*** Строената от „Росатом“ първа турска атомна електроцентрала „Аккую“ е станала символ на сътрудничеството между Русия и Турция, заяви във вторник турския президент Реджеп Таийп Ердоган в Анкара, предава РИА Новости.\r\n„Изминахме дълъг път. Днес АЕЦ „Аккую“ стана символ на нашето сътрудничество и показател за неговото ниво“, заяви Ердоган в хода на изказването си на церемонията по началото на строителството на първия блок на централата, в която участник беше и руския президент Владимир Путин, който е на двудневно посещение в Анкара.\r\nСред другите руско-турски проекти, които показват високото ниво на сътрудничество и здравите връзки между Турция и Русия, Ердоган назова газопровода „Турски поток“ и доставянето на руски зенитно-ракетни комплекси С-400.\r\nВ навечерието на церемонията турската Агенция по атомна енергетика издаде лиценз за строителство на първия блок на АЕЦ „Аккую“, а руският министър на енергетиката Александър Новак съобщи, че проектът е получил статут на стратегическа инвестиция.\r\nРИА Новости отбелязва, че „Аккую“ е първият в света проект за АЕЦ, който се реализира по модела BOO („build-own-operate”, “построй-владей-експлоатирай“). В съответствие с този модел, Русия ще построи централата, ще е неин собственик и ще я експлоатира.\r\n*** Първият блок на атомната електроцентрала (АЕЦ) „Аккую“ ще бъде пуснат през 2023 година, за 100-годишния юбилей от основаването на Турската република. Това заяви президентът на Русия Владимир Путин на церемонията за началото на строителството на първата турска АЕЦ, предава ТАСС.\r\n„Пред нас стои амбициозната задача да пуснем първия енергоблок през 2023 година, по случай 100-годишнината от основаването на Турската република. Заедно с президента на Турция Реджеп Таийп Ердоган се договорихме, че ще направим всичко, за да изпълним тази задача“, заяви Путин.\r\nТой изрази увереност, че „работата на добре сработените руски и турски специалисти ще позволи да се изпълнят в срок всички набелязани планове и успешната реализация на този проект ще стан е един от символите на динамичното и постъпателно развитие на руско-турското взаимодействие, партньорство и приятелство“.\r\nСпоред думите на Путин, при строителството на първата турска АЕЦ ще се използват най-добрите съвременни технологии, аналогични на тези, които се използват в Русия.\r\n„Русия е един от признатите лидери в областта на световния атом“, напомни руският президент, като подчерта, че строителството на АЕЦ „Аккую“ означава създаване на основа за атомната промишленост на Турция. „Започваме създаването на нов отрасъл. Турция е високоразвита в техническо и икономическо отношение държава, но това е нов етап, нов ход в развитието на икономиката на Турската република“, заяви руският лидер.\r\n*** Ръководителят на британската военна лаборатория, която изследва т.нар. нервно-паралитичен газ „Новичок“, с който се твърди, че е било отровено семейство Скрипал през март в Солсбъри, заяви във вторник, че „не е установен точният източник“ на субстанцията, предава AFP.\r\n„Не сме установили точния източник, но дадохме изводите от научното изследване на правителството, което след това използва редица други източници, за да стигне до изводите си“, заяви Гари Атикънхед, изпълнителен директор на военната лаборатория „Портън Даун“, пред Sky News.\r\n***Китайска делегация пристигна за VII Московска конференция по международна сигурност. Групата се оглавява от новия министър на отбраната на Китай генерал – полковник Вей Фенхе, предава РИА Новости.\r\nТой благодари на своя руски колега Сергей Шойгу за топлия прием и разказа, че неговата първа международна визита в ролята на военен министър е в Русия, „за да покаже на света високото ниво на развитие на нашите двустранни отношения и твърдата решимост на нашите Въоръжени сили да укрепват стратегическото взаимодействие помежду ни“, заяви Фенхе.\r\nГенерал-полковникът подчерта, че делегацията е пристигнала в Русия, за да й помогне в организацията на конференция, както и за да се покаже на американците колко тесни са връзките между армиите на Русия и Китай, „особено в развилата се ситуация“.\r\n„Дойдохме, за да ви подкрепим... Китайската страна е готова да изрази нашата остра загриженост и единна позиция по важната международна проблематика и на международните площадки“, заключи китайският военен министър.\r\nНа свой ред Сергей Шойгу отбеляза, че отношенията между двете страни са преминали на безпрецедентно високо ниво и стават все по-важен фактор в обезпечаването на мира и международната стабилност.\r\nVII Московска конференция по международна сигурност ще се проведе на 4-5 април.", "date": "2018.04.03", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/04/03/2507437/sport-livarpul-zagubi-tsentralen-zashtitnik-do-kraya-na-sezona-zaradi-kontuziya.html", "text": "Ливърпул загуби централния си защитник Жоел Матип до края на сезона заради контузия. Бранителят ще претърпи операция на бедрото заради травма, получена в двубоя от Висшата лига срещу Кристал Палас през почивните дни, спечелен от червените с 2:1. Тази новина дойде само ден преди сблъсъка от четвъртфиналите на Шампионската лига с Манчестър Сити на „Анфийлд“. Освен Матип, за Ливърпул мача ще пропуснат още Адам Лалана, Джо Гомес и Рагнар Клаван, а под въпрос остава Емре Джан.", "date": "2018.04.03", "title": "Спорт: Ливърпул загуби централен защитник до края на сезона заради контузия"}
{"url": "http://www.focus-news.net/news/2018/04/03/2507432/afp-britanski-ucheni-ne-mogat-da-dokazhat-che-otrovata-na-skripal-e-proizvedena-v-rusiya.html", "text": "Ръководителят на британската военна лаборатория, която изследва т.нар. нервно-паралитичен газ „Новичок“, с който се твърди, че е било отровено семейство Скрипал през март в Солсбъри, заяви във вторник, че „не е установен точният източник“ на субстанцията, предава AFP.\r\n„Не сме установили точния източник, но дадохме изводите от научното изследване на правителството, което след това използва редица други източници, за да стигне до изводите си“, заяви Гари Атикънхед, изпълнителен директор на военната лаборатория „Портън Даун“, пред Sky News.\r\nПревод и редакция:", "date": "2018.04.03", "title": "AFP: Британски учени не могат да докажат, че отровата на Скрипал е произведена в Русия"}
{"url": "http://www.focus-news.net/news/2018/04/03/2507441/nimh-utre-shte-bade-predimno-slanchevo-maksimalnite-temperaturi-shte-sa-mezhdu-20-i-25.html", "text": "През нощта ще бъде предимно ясно и почти тихо. До сутринта на отделни места в близост до големите водни басейни ще се образува краткотрайна мъгла. Минималните температури ще са между 2° и 7°. Утре ще бъде предимно слънчево, с разкъсана висока облачност. Ще духа слаб южен вятър. Затоплянето ще продължи и максималните температури ще са между 20 и 25°, по морския бряг – между 11° и 16°. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще е слънчево. Ще духа слаб, в северните райони – до умерен южен вятър. Максималните температури ще са от 11-12° по северното крайбрежие, до 16-17° в Бургаския залив. Температурата на морската вода 6-8°. Вълнението на морето ще е 1-2 бала.  \r\nНад планините ще бъде предимно слънчево с разкъсана висока облачност. Ще духа слаб до умерен запад-югозападен вятър. Максималната температура на височина 1200 метра ще е около 16°, на 2000 метра – около 10°. \r\nАтмосферното налягане ще се задържи по-високо от средното за април (945 hPa); след обяд ще започне да се понижава. \r\nВ четвъртък ще се задържи топло, но над Западна България ще се появи и средна облачност, а след пладне ще се развие и купеста, и на отделни места ще превали краткотраен дъжд с гръмотевици. В петък в западната половина от страната на много места ще превали и прегърми; ще духа слаб до умерен вятър от север-северозапад и дневните температури ще се понижат с 5-7°. Над Източна България облачността ще е разкъсана, вероятността за валежи е малка; отначало ще е почти тихо, по-късно ще се появи вятър от изток-североизток. В събота вятърът навсякъде ще се ориентира от изток-североизток и ще се усили, особено в Източна България, където ще е и временно силен. Облачността ще е променлива, често значителна и главно в Южна България ще има превалявания, на места с гръмотевици. Преобладаващите максимални температури ще бъдат между 14° и 19°, а минималните – между 5° и 10°.", "date": "2018.04.03", "title": "НИМХ: Утре ще бъде предимно слънчево, максималните температури ще са между 20° и 25°"}
{"url": "http://www.focus-news.net/news/2018/04/03/2507442/kyustendil-blizo-2-590-leva-sa-sabrani-ot-velikdenskiya-blagotvoritelen-bazar-v-dupnitsa.html", "text": "Близо 2 590 лева са събрани от великденския благотворителен базар в Дупница. Това съобщи за Радио „Фокус” – Кюстендил говорителят на Община Дупница Христо Апостолов. По думите му благотворителният базар под надслов „Да възкресим добрината“, организиран от ГУМ – Дупница, съвместно с Община Дупница, е дал своя положителен резултат. Повечето участници в инициативата са събирали средства за ученика Калоян Александров, нуждаещ се от лечение. Общата сума, събрана за Калоян, възлиза на 2 207 лева и е преведена по негова сметка с вносна бележка. В набирането на средствата са се включили представители на детски градини, училища, центровете за обществена подкрепа и за социална рехабилитация и интеграция. „От изделията направени от учениците от Професионална гимназия „Христо Ботев” и продадени на базара, се събраха 104 лева, които се даряват на Николета Владимирова Пеудова. Набраните от БЧК средства в размер на 67 лева пък отиват за деца в неравностойно положение”, каза Христо Апостолов.\r\nВенцеслав ИЛЧЕВ", "date": "2018.04.03", "title": "Кюстендил: Близо 2 590 лева са събрани от великденския благотворителен базар в Дупница"}
{"url": "http://www.focus-news.net/news/2018/04/03/2507438/predstoyashti-sabitiya-v-stranata-za-4-april-agentsiya-fokus.html", "text": "***\r\nОт 10.00 часа на площад „Св. Александър Невски“ ще се състои церемонията по официалното посрещане на държавния глава на Република Хърватия. Колинда Грабар-Китарович, която е в страната ни по покана на държавния глава Румен Радев. Двамата президенти ще проведат среща „на четири очи“ на „Дондуков“ 2 от 10.30 часа, след което ще се проведат пленарните разговори на официалните делегации на България и Хърватия.  В 11.35 часа Румен Радев и Колинда Грабар-Китарович ще дадат съвместна пресконференция.   \r\nДостъп до сградата на „Дондуков“ 2 ще бъде осигуряван преди началото на срещите след представяне на валидни лична и журналистическа карта. \r\n***\r\nОт 09.00 часа ще започне пленарното заседание на Народното събрание. \r\n***\r\nОт 10.30 часа председателят на НС Цвета Караянчева ще се срещне с министъра на външните работи на Черна гора Сърджан Дарманович. \r\n***\r\nОт 10.00 часа ще започне седмичното заседание на Министерския съвет.\r\n***\r\nОт 09.00 часа в хотел КООП София заместник-министър Деница Николова ще председателства заседание на Комитета за наблюдение на Програма за междурегионално сътрудничество УРБАКТ ІІІ. \r\n***\r\nОт 10.00 часа в Информационното бюро на Европейския парламент в България (ул. „Георги С. Раковски“ 124) евродепутатът от АЛДЕ/ДПС Илхан Кючюк организира конференцията „ЕС в търсене на смисъл“. Участие в събитието ще вземе председателят на Движението за права и свободи – Мустафа Карадайъ.\r\n***\r\nОт 10.00 часа 14-и състав на Специализирания наказателен съд ще заседава по делото срещу Петър А., Красимир В. и др., на които е повдигнато обвинение за организиране и ръководене на организирана престъпна група.\r\n***\r\nОт 10.00 часа 10-и състав на Специализирания наказателен съд ще заседава по делото срещу Цветелин Ц., Тихомир В. и др., на които е повдигнато обвинение за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Владимир Т., Тодор С. и др., на които е повдигнато обвинение за организиране и ръководене на организирана престъпна група.\r\n***\r\nОт 11.00 часа в зала 5 на ул. „Московска“ 33 ще се проведе на брифинг за промените в проекта на Наредба за реда и условията за пътуване с обществения градски транспорт в София. Промените ще бъдат представени от Председателя на Столичния общински съвет Елен Герджиков, Председателят на комисията по транспорт Екатерина Йорданова и Зафир Зарков.\r\n***\r\nОт 12.15 часа на Терминал 2 на летище \"София\" с полет от Рим ще се завърнат участниците в XXVI Национална антарктическа експедиция.\r\n***\r\nОт 13.30 часа Кметът на София Йорданка Фандъкова ще провери строителството на разширението на 149 СУ „Иван Хаджийски“ в район „Овча Купел“ 2 , ул. „Феникс“. \r\n***\r\n От 12.30 часа в зала „София“ на Бест Уестърн Сити хотел Европейският полицейски съюз (ЕПС)  и Синдикална федерация на служителите в МВР (СФСМВР) организира пресконференция на тема „Въвеждане на минимални стандарти за полицейско оборудване, екипировка и обучение в Европа“.\r\n***\r\nОт 13.00 часа в сградата на Министерство на вътрешните работи ще се състои брифинг във връзка с предприетите действия по осигуряването на обществения ред и безопасността на Великден.\r\n***\r\nОт 14.00 часа 6-и състав на Специализирания наказателен съд ще заседава по делото срещу Шерго З., Алдин А. и др., на които е повдигнато обвинение за организиране и ръководене на организирана престъпна група.\r\n***\r\nОт 14.00 часа 14-и състав на Специализирания наказателен съд ще заседава по делото срещу Христоско В., на когото е повдигнато обвинение за изнудване.\r\n***\r\nОт 14.00 часа 7-и състав на Специализирания наказателен съд ще заседава по делото срещу Анжело В., Валери Д. и др., на които е повдигнато обвинение за организиране и ръководене на организирана престъпна група.\r\n***\r\nОт 14.00 часа 5-и състав на Специализирания наказателен съд ще заседава по делото срещу Петър Б., Данаил С. и др., на които е повдигнато обвинение за организиране и ръководене на организирана престъпна група.\r\n***\r\nОт 19.00 часа в галерия SYNTHESIS ще бъде представена изложбата на Никола Михов „МОЯ ЛИЗА“.\r\n***\r\nОт 19.00 часа в Централния Военен клуб ще се проведе концерт, част от празненствата „Невруз“, с които се отбелязва пристигането на пролетта.\r\n***\r\nОт 17.30 часа в Историческия музей ще се бъде открита гостуваща изложба от специализирания музей за резбарско и зографско изкуство в град Трявна, озаглавена „От ръката тревненска”.\r\n***\r\nОт 12.30 часа в отдел „Изкуство” на Регионална библиотека „Д. Талев” ще се проведе инициативата  „Писани яйца“. \r\n***  \r\nОт 14.00 часа ще се проведе Брифинг по повод предстоящите Великденски празници проведе в КАТ-Благоевград. \r\n***\r\nОт 17.30 часа в отдел „Изкуство” на Регионална библиотека „Д. Талев” Шеф Иван Манчев да представи книгата си „Мечти и кошмари“.\r\n***\r\nОт 12.00 часа в сградата на Варненска и Великопреславска света митрополия (площад „Св. св. Кирил и Методий“ №1), Негово Високопреосвещенство Варненския и Великопреславски митрополит Йоан ще произнесе своето Пасхално послание.\r\n***\r\nОт 14.00 часа в офиса на ПП ГЕРБ на ул. „Георги Бенковски” №1, общинският съветник Калин Калевски ще проведе приемен ден за граждани.\r\n*** \r\nОт 16.00 часа в библиотеката на НЧ „Надежда 1869“ Клуб приятели на книгата ще проведе среща с писатели-хумористи от Велико Търново на тема: „Светът е оцелял, защото се е смял”.\r\n*** \r\nОт 17.00 часа в Изложбени зали „Рафаел Михайлов“ ще се проведе концерт на преподавателите от катедра „Музика“ при ВТУ „Св.св.Кирил и Методий“. \r\n*** \r\nОт 18.00 часа в Художествена галерия  „Борис Денев“ ще бъде открита юбилейна изложба на Тодор Тодоров /живопис/ и Иван Сираков /скулптура/. \r\n*** \r\nОт 19.00 часа в Клуб 7 ще бъде представена книгата \"Акведуктите по българските земи II - IV век\" на д-р Иван Църов.\r\n*** \r\nВ 21.00 часа в Клуб \"Мелън\" ще се проведе благотворителен концерт в подкрепа на Александър Гайдев. \r\n***\r\nОт 09.00 часа в катедрален храм „Св. вмчк Димитър Солунски“ и митрополитски храм „Св. Николай Чудотворец“ ще бъде отслужена Преждеосвещена св. Литургия.\r\n***\r\nОт 10.00 часа в детския отдел на Регионална библиотека „Михалаки Георгиев“ ще се проведе Великденско ателие за деца.  \r\nВ 11.00 ч. кметът на Община Видин Огнян Ценков ще посети филиал \"Звънче\" на детска градина \"Мир\", гр. Дунавци, за да направи лично дарение. (Филиалът се намира в гр. Видин, в близост до кв. \"Нов път\", зад бившия завод за режещи инструменти - ЗРИ)\r\n***\r\nОт 17.00 часа в катедрален храм „Св. вмчк Димитър Солунски“ и митрополитски храм „Св. Николай Чудотворец“ ще бъде отслужено Малко повечерие.\r\n***  \r\nОт 17.00 часа в новата сграда на Административен съд - Видин, находяща се на ул. \"Цар Симеон Велики \" № 3, в Заседателната зала на ет. 2. ще се проведе пресконференция с Георги Чолаков – председател на Върховен административен съд и председатели на отделения във ВАС, присъствали на отчета на дейността на Административен съд – Видин.\r\n***\r\nОт 09.00 часа в митрополитския храм „Св. Николай Мирликийски” ще бъде отслужена Преждеосвещена света литургия.\r\n***\r\nОт 10.30 часа ще се проведе инициативата „Детска градина с по-зелен двор“ с участие на деца от ДГ „Българче“ Враца.\r\n***\r\nОт 14.00 часа в сградата на ОДМВР-Враца директорът Янко Янколов ще даде брифинг, на който ще запознае медиите с работата на МВР в дните Великденските празници. \r\n***\r\nОт 17.00 часа в малка зала на Художествена галерия „Иван Фунев“ ще се проведат XXIX Зимни четения  „Да създаваш любопитство“ – Тихомир Машов.\r\n***\r\nОт 10.00 до 13.00 часа във фоайето на  Младежкия център ще се проведе Великденска творителница.\r\n***\r\nОт 11.00 часа на пл. „Свобода“ ще се проведе Великденски концерт на Духов оркестър – Добрич с диригент Стоян Монов.\r\n***\r\nОт 13.30 часа в Регионална библиотека „Дора Габе” ще се проведе библиотерапия с потребители на ЦПЗ „Д-р Петър Станчев”, част от общинската компания „Бъди здрав“.\r\n***\r\nОт 18.30 часа в Спортната зала ще се проведе Великденски благотворителен концерт под патронажа на кмета на Община Дупница инженер Методи Чимев и председателя на Общинския съвет Емил Гущеров. Мотото на благотворителната проява е „За повече жадувани бебета в Дупница”.\r\n***\r\nОт 09.00 часа в пункта на БЧК – Карлово, намиращ се на бул. „Освобождение“ № 28,  ще започне раздаването на хранителни помощи - ІІ транш за най-нуждаещите се лица.\r\n***\r\nОт 18.30 часа в Младежкия дом ще се състои концертът „Тракийска палитра” с участието на народната певица Пепи Христозова, фолклорен танцов ансамбъл „Младост” и певческа група „Пъстренец Jr.”.\r\n***\r\nВ землището на с. Кладница, в района на Държавно ловно стопанство - Витошко – Студена ще се проведе залесяване на служителите от Изпълнителна агенция по горите, партньорски организации и журналисти. В рамките на събитието е предвидена пресконференция.\r\n***\r\nОт 9.00 часа в зала 2 на Окръжен съд ще се гледа делото срещу Борислав З., Росен Н., Петко К., Димитър А. и Георги Ч., обвинени за точене на ДДС и опит за вземане на кредит със сведения менте от Креди Агрикол. \r\n***\r\nОт 10.00 часа в сградата на Комплекс за социални услуги „Свети Георги“,  намираща се на бул.“Цариградско шосе“ № 102, ще се бъде открит Дневен център за пълнолетни лица с увреждания.\r\n***\r\nОт 10.30 часа в зала 10 на Окръжен съд ще се гледа делото срещу Тургут А., на който е повдигнато обвинение, че на 03.07.2015 г. е нарушил правилата за движение на автомагистрала „Тракия“, като е шофирал в насрещното движение. \r\n***\r\nОт 17 часа в Балабановата къща в Стария град ще се проведе празничен „Пролетен концерт“. \r\n***\r\nОт 18 часа в галерия „Пловдив” във фоайето на сградата на Общински съвет ще се открие фотоизложбата „Добре дошли в България!“. \r\n***\r\nОт 11.00 часа в Парка на възрожденците, в Алеята между Тенис клуб „Приста“ и църквата „Всех Святих“, ще бъдат залесени 10 фиданки – чинари във връзка с Деня на залесяването във връзка с Деня на залесяването.\r\n*** \r\nОт 10.00 часа в  Детска градина „Слънчо” гостува Читалищната библиотека при ПБНЧ „Еленка и Кирил Д. Аврамови 1856“. Ще започне инициативата Голямото Великденско четене.\r\n***\r\nОт 10.30 часа от площада на село Брежани ще започне акция по залесяване с брежански кестен.  На събитието ще участва кметът на община Симитли Апостол Апостолов, кметът на Брежани Благой Стефанов, представители на Югозападно предприятие, лесничеи и работници от Горско стопанство Симитли, както и представители и членове на сдружение „Хора и традиции“.\r\n***\r\nОт 11.00 часа в зала 315 в сградата на ОДМВР-Сливен ще се проведе брифинг във връзка с предприетите мерки, свързани с обезпечаване на пътната и пожарна безопасност, както и опазване на обществения ред по време на Великденските празници.\r\n***\r\nОт 19.00 часа в зала \"Май\" сливенският симфоничен оркестър с диригент Димитър Караминков и с концертмайстор Силва Топузян ще изнесе Великденски концерт.  \r\n***\r\nОт 17.30 часа в \"Узунова къща\" ще бъде открита и зложбата на преподаватели от ВТУ  \"Св. св. Кирил и Методий, озаглавена \"Приятели\" . Ще бъдат представени картини на трима художници Иван Узунов, Мария Караиванова и Стоян Илиев.\r\n***\r\nот 10,30 часа на Амфитеатър – Нов център жителите и гостите на град Смолян ще имат възможност да получат фиданки от служителите на Държавно горско стопанство – Смилян. \r\n***\r\nОт 18.30 часа в зала 1 на Родопския драматичен театър „Николай Хайтов” ще се проведе Великденски концерт с участието на читалище „Екзарх Стефан” – Широка лъка и фолклорен ансамбъл „Манол Радичев” - село Гела.\r\n***\r\nОт 18.00 часа в западната зала на Художествена галерия - Стара Загора ще бъде представена изложба на известния български скулптор, старозагореца проф. Валентин Старчев.\r\n***\r\nОт 10.30 часа в залата на Драматично-куклен театър „Иван Димов“ ще бъде представен спектактълът „Абра театра“. Събитието е част от празничния календар на Община Хасково по повод Великден.\r\n***\r\nОт 19.00 часа в залата на Драматично-куклен театър „Иван Димов“ ще се състои Великденски концерт с участието на  Детски хор \"Орфей\" с диригент Елена Цветкова, който ще изпълни Църковнославянски песнопения. Събитието е част от празничния календар на Община Хасково по повод Великден.\r\n***\r\nОт 14.00 часа в зала 363 на Община Шумен ще се проведе обществено обсъждане на касовото изпълнение на бюджета на Община Шумен за 2017 г.\r\n***\r\nОт 17.00 часа на тържествена церемония в Ритуалната зала на Обредния комплекс ще бъдат връчени наградите в сферата на здравеопазването в Ямбол.\r\n***\r\nОт 10.30 часа в РУ- Шумен ще се проведе брифинг.\r\n***\r\nОт 13.00 часа в Пресклуба на БТА на  пресконференция ще бъде представена програмата на предстоящия фестивал „Шумен рок“.", "date": "2018.04.03", "title": "Предстоящи събития в страната за 4 април (Агенция „Фокус“)"}
{"url": "http://www.focus-news.net/news/2018/04/03/2507443/the-new-york-times-sauditskiyat-prestolonaslednik-potvardi-pravoto-na-izrael-varhu-sobstvenata-mu-zemya.html", "text": "Престолонаследникът на Саудитска Арабия принц Мохамед бин Салман заяви, че израелтяните „имат право над собствената си земя“ и че формалните отношения между Израел и Кралството са взаимноизгодни за двете страни, пише американското издание The New York Times.\r\nКоментарите на могъщия крон принц бяха направени в интервю пред американски издание и отразяват стоплянето на отношенията между Рияд и Ерусалим в последно време, коментира вестникът.\r\nСаудитска Арабия все още не е признала Израел, а саудитските лидери до скоро критикуваха еврейската държава за действията им спрямо палестинците и за блокирането на достъпа до мюсюлманските свети места в Ерусалим, припомня изданието.\r\nНо отношенията между двете страни се промениха с издигането на принц Мохамед, който е на 32 години и иска да реформира саудитската икономика.\r\nВместо да посочи Израел като враг, в светлината на последните събития около границата на Ивицата Газа, принц Мохамед смята, че Израел е атрактивен регионален икономически и технологически възел, както и потенциал партньор в студената война на Саудитска Арабия с Иран, пише The New York Times. Част от това е признаването на правото на съществуване на Израел, а за предпочитане, според думите на крон принца, е това да се случи в контекста на мирна сделка с палестинците.\r\n„Вярвам, че всички хора, навсякъде, имат правото да живеят в рамките на мирните си държави“, заяви принц Мохамед пред вестник The Atlantic. „Вярвам, че палестинците и израелците имат право да имат свои държави. Но трябва да се постигне мирно споразумение, за да се обезпечи стабилността и за да имат те нормални отношения“.\r\nКакто отбеляза той, установяването на официални отношения ще е от полза и за двете нации.\r\n„Израел е голяма икономика в сравнение с неговия размер и е растяща икономика. Разбира се, че с Израел споделяме много общи интереси“, посочи Мохамед бин Салман.\r\nПревод и редакция:", "date": "2018.04.03", "title": "The New York Times: Саудитският престолонаследник потвърди правото на Израел „върху собствената му земя“"}
{"url": "http://www.focus-news.net/news/2018/04/03/2507444/pazardzhik-arhiereyskoto-namestnichestvo-i-tsarkovnoto-nastoyatelstvo-pri-hram-sveta-bogoroditsa-organizirat-boyadisvane-na-velikdenski-yaytsa-ot-detsa.html", "text": "В духа на християнската традиция всяка година на Велики четвъртък се боядисват червени яйца – символ на Христовото Възкресение, съобщиха от Архиерейското наместничество в Пазарджик. По този повод и с благословението на Негово Високопреосвещенство Пловдивския митрополит Николай Архиерейско наместничество град Пазарджик и Църковното настоятелство при катедрален храм „Света Богородица“ организират боядисване на Великденски яйца от деца. Събитието ще се състои на 5 април от 09:30 часа в градинката на църква „Света Богородица“ в град Пазарджик. Яйцата са дарени от боголюбиви християни. Те ще бъдат боядисани от децата, подпомогнати от църковните настоятели, презвитéрите и учители по Вероучение. Великденската работилница ще приключи своята работа в 12:00 часа. В 12:30 часа яйцата ще бъдат занесени за благословение на живеещите в Дом за стари хора „Гаврил Кръстевич“ гр. Пазарджик.", "date": "2018.04.03", "title": "Пазарджик: Архиерейското наместничество и църковното настоятелство при храм „Света Богородица“ организират боядисване на великденски яйца от деца"}
{"url": "http://www.focus-news.net/news/2018/04/03/2507446/ministar-nikolina-angelkova-osnovnite-tseli-na-obshtestveniya-savet-po-turizam-se-otnasyat-do-strategiyata-po-otnoshenie-na-zakonodatelnata-programa-i-marketinga.html", "text": "Основните цели на Обществения съвет по туризъм се отнасят до стратегията по отношение на законодателната програма и маркетинга. Това каза в интервю за Радио „Фокус“ министърът на туризма Николина Ангелкова. На неговото първо заседание са присъствали представители изцяло от туристическия бранш и от образователните и академичните среди, съобщи министърът. По думите й основната разлика между Обществения и Националния съвет по туризъм е, че първият обхваща много по-голям кръг от участници. „На Обществения съвет коментирахме предстоящото обществено обсъждане на Закона за туризма. Почти две години обсъждаме основните аспекти, а те са свързани с обединението на бранша, с националните курорти и с доброволния етикет на качество. Изобщо теми, които са свързани с различните видове туристически продукти и е важно те да бъдат с максимално широк обществен консенсус.“ Министър Николина Ангелкова допълни, че другата обсъждана на Обществения съвет тема е била свързана с наредбата за категоризация и прекатегоризация на местата за настаняване и хранене. Според нея е важно наредбата да бъде реформирана съобразно промените, целящи намаляване на административната тежест за гражданите и бизнеса.", "date": "2018.04.03", "title": "Министър Николина Ангелкова: Основните цели на Обществения съвет по туризъм се отнасят до стратегията по отношение на законодателната програма и маркетинга"}
{"url": "http://www.focus-news.net/news/2018/04/03/2507429/vladimir-putin-parviyat-blok-na-aets-akkuyu-shte-e-gotov-za-100-godishninata-na-turskata-republika-prez-2023-godina.html", "text": "Първият блок на атомната електроцентрала (АЕЦ) „Аккую“ ще бъде пуснат през 2023 година, за 100-годишния юбилей от основаването на Турската република. Това заяви президентът на Русия Владимир Путин на церемонията за началото на строителството на първата турска АЕЦ, предава ТАСС.\r\n„Пред нас стои амбициозната задача да пуснем първия енергоблок през 2023 година, по случай 100-годишнината от основаването на Турската република. Заедно с президента на Турция Реджеп Таийп Ердоган се договорихме, че ще направим всичко, за да изпълним тази задача“, заяви Путин.\r\nТой изрази увереност, че „работата на добре сработените руски и турски специалисти ще позволи да се изпълнят в срок всички набелязани планове и успешната реализация на този проект ще стан е един от символите на динамичното и постъпателно развитие на руско-турското взаимодействие, партньорство и приятелство“.\r\nСпоред думите на Путин, при строителството на първата турска АЕЦ ще се използват най-добрите съвременни технологии, аналогични на тези, които се използват в Русия.\r\n„Русия е един от признатите лидери в областта на световния атом“, напомни руският президент, като подчерта, че строителството на АЕЦ „Аккую“ означава създаване на основа за атомната промишленост на Турция. „Започваме създаването на нов отрасъл. Турция е високоразвита в техническо и икономическо отношение държава, но това е нов етап, нов ход в развитието на икономиката на Турската република“, заяви руският лидер.\r\nПревод и редакция:", "date": "2018.04.03", "title": "Владимир Путин: Първият блок на АЕЦ „Аккую“ ще е готов за 100-годишнината на Турската република през 2023 година"}
{"url": "http://www.focus-news.net/news/2018/04/03/2507448/varna-v-sedmitsata-na-gorata-se-provede-zalesyavane-v-dve-detski-gradini-v-grada.html", "text": "В рамките на традиционната Седмица на гората ДГС „Варна” организира залесителна кампания в детски и социални заведения. Днес горското стопанство подари фиданки на две детски градини в морската столица. Това съобщиха от пресцентъра на Североизточно държавно предприятие. Три дръвчета червен дъб и четири кедрови фиданки вече ще красят двора на ДГ „Валентина Терешкова” в район „Аспарухово”. Инициативата за залесяването беше приветствана лично от районния кмет Калина Белмезова.\r\nС много настроение децата се включиха в залесяването и в открит урок за опазването на гората. Директорката на градината Анна Константинова и представителите на горското стопанство изразиха желание доброто сътрудничество да продължи и занапред.\r\nМного радост донесоха на децата и къщичките за птици, изработени от ученици в Професионалната гимназия по горско стопанство и дървообработване „Николай Хайтов” и окачени на дървета в двора.\r\nДве къщички за птици бяха подарени и на ДГ „Лястовичка” в кв.\r\n„Възраждане” във варненския район „Младост”. Там служители на ДГС „Варна” засадиха 4 дръвчета Атласки кедър. Под напътствията на специалистите малчуганите научиха как се извършва залесяването и от какви грижи се нуждаят дръвчетата. Директорката Анула Рашкова коментира, че в градината се работи активно, така че децата да ценят и обичат зеленото богатство. Тя благодари за съвместната инициатива на зам.-директора на Североизточно държавно предприятие Георги Георгиев.\r\nПрез следващите дни залесителната кампания ще продължи и в други райони на града.", "date": "2018.04.03", "title": "Варна: В Седмицата на гората се проведе залесяване в две детски градини в града"}
{"url": "http://www.focus-news.net/news/2018/04/03/2507445/zam-ministar-nikolay-prodanov-za-izbyagalite-zatvornitsi-uprazhnena-e-prinuda-i-zaplaha-s-ognestrelno-orazhie-vazproizvedeni-sa-tri-izstrela.html", "text": "Упражнена е принуда и заплаха с огнестрелно и хладно оръжие. Това каза пред журналисти заместник-министърът на правосъдието Николай Проданов, който коментира случа с двамата избягали затворници от Софийския затвор, предаде репортер на Агенция „Фокус“. „Има реакция от нашите служители, но за съжаление неуспешна. Дали реакцията е адекватна, ще се прецени допълнително.  Доколкото става ясно са произведени три изстрела. За голямо щастие няма пострадали лица, както между охраната на затвора, така и цивилни граждани. Както виждате затворът се намира едва ли не в центъра на града и тези изстрели е можело да доведат до крайно неблагоприятни последици“, подчерта зам.-министърът на правосъдието.\r\nНа въпрос как е затворниците са се сдобили с оръжие, той отговори: „Назначена е проверка. Този въпрос ще се изясни допълнително“. „Българските затвори имат 100-годишна история и в рамките на тази история е имало многобройни случаи на бягство“, допълни още заместник-министърът на правосъдието.", "date": "2018.04.03", "title": "Зам.-министър Николай Проданов за избягалите затворници: Упражнена е принуда и заплаха с огнестрелно оръжие, възпроизведени са три изстрела"}
{"url": "http://www.focus-news.net/news/2018/04/03/2507450/s-edno-biletche-shte-se-vozim-i-na-chetirite-linii-ot-noshtniya-transport-v-stolitsata-obzor.html", "text": "С едно билетче на цена от 2 лв. ще се возим и на четирите линии от нощния транспорт в столицата. Прекачването от един автобус на друг няма да се таксува допълнително. Това стана ясно от думите на заместник-кметът на София по направление „Транспорт и транспортни технологии“ Евгени Крусев. През нощта, по улиците на столицата ще се движат 4 основни линии, които ще свързват основните квартали на града с центъра. Пресечната точка на автобусите ще бъде площад „Княз Александър l Батенберг“, където в рамките на 5 минути хората ще могат да се прекачат от едното превозно средство на друго. За изпълнението на този проект бяха отделени 900 000 лева от бюджета за транспорт на града. Нощният градски транспорт тръгва експериментално на 7 април и от Столична община предстои да преценят дали има необходимост от него за града; дали това ще е качествена, сигурна, удобна и финансово обоснована услуга. \r\nКъм момента се обсъждат и варианти, при евентуален успех на проекта, да бъдат разработени варианти за абонаментни карти, които да включват и нощния превоз. Билети и карти с новите маршрутни схеми и обозначените спирки на нощния градски транспорт ще има във всички пунктове за продажба на превозни документи. Билетите в момента са в печат и се очаква до няколко дни да бъдат готови. В новите автобуси също така ще бъдат поставени камери, които да гарантират безопасността на шофьорите и пътниците, както и паник бутон. От Столична община ще работят в координация със СДВР и общинска полиция, за да бъде гарантирана безопасността напълно. \r\nСамите автобуси от нощния градски транспорт ще имат отличителни знаци за нощен превоз, а спирките ще бъдат брандирани, така че да е ясно, че автобусите преминават от там. Линия N1 ще върви по маршрута ж.к. „Люлин 1,2“ – ж.к. „Младост 4“; линия N2 по маршрута ж.к. „Обеля“ – ж.к. „Студентски град“; линия N3 по маршрута ж.к. „Овча Купел 2“ – ж.к. „Левски“ (Автостанция Изток) и линия N4 по маршрута ж.к. „Дружба 2“ – ж.к. „Гоце Делчев“. Автобусите няма да спират на всяка спирка, ако на нея няма чакащи пътници, или такива за слизане, а интервалът за движение на автобусите ще е 40 минути. Очаква се основната група, която ще използва нощните линии в София да е бизнеса в столицата, който работи в различни часови зони. По предварителни данни това са около 30 на 100 само от аутсорсинг и ИТ- компаниите. \r\nЗам.-кметът Евгени Крусев направи проверка на текущия ремонт на бул. „Цветан Лазаров“ в столицата и засегна темата със запълването на дупки по улиците на столицата. Той отбеляза, че общият бюджет за запълването на дупки тази година е 38,8 млн. лева, като за първи път през тази година бюджетът, който е отделен за ремонт на вътрешно-квартални улици е равен на този за големите булеварди. Столична община и районните кметове имат за цел да обхванат и ремонтират максимално много вътрешно-квартални улици веднага след като приключи ремонтът по основни булеварди и пътни артерии в София. По думите на Крусев, по приоритетни участъци ще се работи с максимални темпове, така че в най-близко бъдеще да се осигури нормална проходимост по всички основни улици и булеварди, стига метеорологичните условия да позволяват безпроблемен ремонт. Към момента в столицата работят 30 екипа, във всички 24 района на столицата, а през почивните дни около Великден от Столична община правят организацията, екипите, които работят по ремонта на булевардите и улиците да бъдат увеличени, стига времето да го позволява, тъй като тогава трафикът ще бъде по-малко.\r\nЦветелин ДИМИТРОВ", "date": "2018.04.03", "title": "С едно билетче ще се возим и на четирите линии от нощния транспорт в столицата (ОБЗОР)"}
{"url": "http://www.focus-news.net/news/2018/04/03/2507447/afp-velikobritaniya-obvini-rusiya-che-izpolzva-sreshtata-na-ozho-kato-otklonyavashta-taktika.html", "text": "Великобритания обвини Русия във вторник, че е свикала  среща на Организацията за забрана на химическото оръжие (ОЗХО) с цел да я използва като „отклоняваща тактика“, за да провали разследването по случая „Скрипал“, предава AFP.\r\n„Руската инициатива е поредната отклоняваща тактика, целяща да провали усилията ОЗХО за достигане до заключение“, заяви министърът на външните работи на Великобритания Борис Джонсън чрез съобщение.\r\nПревод и редакция:", "date": "2018.04.03", "title": "AFP: Великобритания обвини Русия, че използва срещата на ОЗХО като „отклоняваща тактика“"}
{"url": "http://www.focus-news.net/news/2018/04/03/2507451/sport-stanaha-yasni-okonchatelnite-chasove-na-machovete-mezhdu-tsska-i-levski.html", "text": "Началните часове на предстоящите три вечни дербита между ЦСКА и Левски няма да бъдат променяни и ще се проведат по предварително съобщената програма. Това стана ясно след среща между представители на Българския футболен съюз и на софийската полиция, която поиска промени в началните часове на двубоите заради съображения за сигурност. Първият полуфинал за Купата на България ще започне от 19 часа на 11 април, мачът за първенството ще се играе от 20 часа на 18 април, а реваншът за Купата ще е от 18:30 на 25 април. Всички двубои ще се проведат на Националния стадион „Васил Левски“ и са в сряда.", "date": "2018.04.03", "title": "Спорт: Станаха ясни окончателните часове на мачовете между ЦСКА и Левски"}
{"url": "http://www.focus-news.net/news/2018/04/03/2507452/aktsenti-v-sutreshniya-blok-dobro-utro-balgariya-na-4-april.html", "text": "Днес нови 4 дка кестени ще бъдат залесени в района на село Брежани по повод Седмицата на гората. За събитието, както и за предстоящите проекти на община Симитли ще разговаряме с кмета Апостол Апостолов. Вчера се проведе 3–то заседание на Временната парламентарна комисия по случая ЧЕЗ за установяване на факти и обстоятелства във връзка с продажбата. Министър Владислав Горанов съобщи, че българската държава няма намерение, по какъвто и да било начин да участва в придобиването, в стартиралата сделка за собствеността на активите на ЧЕЗ в България. Главният прокурор Сотир Цацаров информира депутатите за образуваните преписки и досъдебни производства спрямо лицата, страни по сделката. Повече за срещата ще разберем от  председателя на Комисията за ЧЕЗ и заместник-председателя на ПГ на „БСП за България“ Жельо Бойчев. Успешно приключи XXVI Национална антарктическа експедиция, екипът, който участва се завръща днес. За това кой са реализираните научни програми ще потърсим за отговор директора на Българския антарктически институт  проф. Христо Пимпирев. Деца от четири детски градини в Пещера проведоха кулинарно състезание. Как премина инициативата, научаваме от репортажа на Албена Жилекова от Радио „Фокус“ – Пазарджик. В петричкото село Михнево преди 64 години е създадено читалище „Искра“. Повече за културната институция ще разберем от колегата от Радио „Фокус“ –Пирин Кристина Миткова. \r\nТези и още теми в „Добро утро, България“ от 6.00 до 10.00 часа с водещ Елеонора Чолакова.", "date": "2018.04.03", "title": "Акценти в сутрешния блок „Добро утро, България“ на 4 април"}
{"url": "http://www.focus-news.net/news/2018/04/03/2507455/plovdiv-aktsiya-po-zatrevyavane-na-park-rozariuma-predprieha-ot-rayon-zapaden.html", "text": "Акция по затревяване на парк „Розариума“ предприе администрацията на район „Западен“ в Пловдив. Това съобщи за Радио „Фокус“- Пловдив кметът на района Димитър Колев. „Откакто реновирахме „Розариума“ миналата година той се превърна в любимо място за спорт и отдих на много хора“, каза кметът. Въпреки това продължават дейностите по поддръжката и облагородяването му. „С настъпването на пролетта предприехме акция по затревяване, за да може паркът да се превърне в един истински зелен оазис“, заяви oще Колев. Той допълни, че днес е била поставена и мрежата на волейболното игрище, така че всеки, който желае, може да се възползва от него.\r\nСамо преди три месеца в „Розариума“ бе проведена и мащабна залесителна акция, в рамките на която бяха засадени 60 нови дръвчета. В парка се изгражда и специална поливна система, която да поддържа цялата зона с площ от 13 декара. По време на възстановяването на „Розариума“ миналата година бяха изградени две големи детски площадки с общо 18 съоръжения за игра, 5 беседки, 10 маси за пикник и питейна фонтанка. Паркът се сдоби и с изцяло ново осветление. Освен това беше направено волейболно игрище в естествена среда, а съществуващата кучешка площадка бе изцяло обновена.", "date": "2018.04.03", "title": "Пловдив: Акция по затревяване на парк „Розариума“ предприеха от район „Западен“"}
{"url": "http://www.focus-news.net/news/2018/04/03/2507453/konstantin-arabadzhiev-chlen-na-komisiyata-za-zashtita-na-potrebitelite-vnimatelno-pri-pokupki-na-produkti-ot-limitirani-serii-za-velikden.html", "text": "Липсата на достатъчно количества на широко и шумно рекламирани промоционални стоки, маркирането на касата на намалени продукти на редовните им цени и фалшивите намаления са сред най-често срещаните нарушения на търговците по време на Великденските празници и съответно – най-големите рискове за потребителите при пазаруването в такива периоди. Това съобщи Константин Арабаджиев, член на Комисията за защита на потребителите (КЗП) в предаването „Още от деня” по БНТ, съобщиха от пресцентъра на КЗП. \r\nПотребителите трябва да внимават и когато се насочват към продукти от „лимитирани серии”, тъй като тогава трудно могат да направят съпоставка между цената и качествата на тези стоки, за да преценят доколко те са изгодни. „Те могат да бъдат пакет от няколко стоки – например, козунак с две яйца и три лепенки. Тогава Вие не можете да установите дали характеристиките, които притежава всяка от стоките, си заслужават, за да платите цената”, обясни Арабаджиев.  \r\n\"Всеки търговец е длъжен да поставя етикет и да обявява цената, включително за единица мярка, на предлаганите от него стоки\", каза още Арабаджиев. Той даде пример с агнешкото месо, за което при посочването на цената трябва да е ясно, че тя се отнася за килограм. И обясни, че в противен случай това е административно нарушение, което се санкционира. \r\n„Има рискове и при запазването на туристически пакети в последния момент. Съветваме потребителите – и при резервации през туроператор, и директно в мястото за настаняване – да се информират за крайната цена”, обърна внимание Арабаджиев. При резервации чрез туроператор той посъветва да се проверява в регистъра на страницата на Министерството на туризма дали е регистриран и има ли валидна застраховка „професионална отговорност”.    \r\nВ края на разговора Арабаджиев отправи съвет към потребителите да четат и анализират внимателно всяка оферта преди да вземат решение за покупка.", "date": "2018.04.03", "title": "Константин Арабаджиев, член на Комисията за защита на потребителите: Внимателно при покупки на продукти от „лимитирани серии” за Великден"}
{"url": "http://www.focus-news.net/news/2018/04/03/2507454/predstoyashti-mezhdunarodni-sabitiya-za-4-april-agentsiya-fokus.html", "text": "***В Анкара ще се проведе тристранната среща между президентите на Турция, Русия и Иран за Сирия\r\n***Представители на Южна и Северна Корея ще проведат работна среща преди срещата на върха между Мун Дже-им и Ким Чен-ун в края на април\r\n***Външният министър на Китай Ван И пристига на посещение в Москва, където ще проведе разговори с руския си колега Сергей Лавров\r\n***Продължава напрежението между Турция и САЩ в Северна Сирия и по-конкретно в района на контролирания от сирийските кюрди град Манбидж\r\n***Министерството на отбраната на Русия организира конференция по сигурността, основна тема на която ще е Сирия\r\n***", "date": "2018.04.03", "title": "Предстоящи международни събития за 4 април ( Агенция „Фокус“ )"}
{"url": "http://www.focus-news.net/news/2018/04/03/2507408/rumen-petkov-abv-sled-skripal-velikobritaniya-zagubi-ot-avtoriteta-si-na-darzhava-na-traditsiyata-i-pochtenostta.html", "text": "След „Скрипал“ Великобритания загуби от авторитета си на държава на традицията, почтеността и страна, която излъчва сила благодарение на правовия ред. Мисля, че тези неща ще рефлектират върху доброто име на Великобритания години наред. Това каза Румен Петков, член на Изпълнителното бюро на АБВ и бивш вътрешен министър,  в интервю за Агенция „Фокус“ във връзка със случая „Скрипал“.\r\nСпоред него твърденията на британския министър-председател Тереза Мей са прибързани. „Ние си спомняме предходен британски премиер, който обясняваше как в Ирак има ядрени оръжия, а после се оказа ,че ядрени оръжия няма, но пък за сметка на това бяха избити десетки хиляди иракчани. Включително България даде жертви в тази война. Днес прибързаното предоверяване не е в услуга на никого. Второ, не виждам британските разследващи органи да са се ангажирали някъде с подобни твърдения“, каза Петков. Според него Мей е поставила британските разследващи органи в изключително деликатна ситуация. „Едни утвърдени разузнаване и контраразузнаване с безспорен авторитет на доказали себе си от професионална и организационна гледна точка,  каквито са Ми-5 и Ми- 6, са поставени в унизителното положение да доказват едно голословно твърдение, хвърлено чрез устата на министър-председателя на Великобритания.. С болка го казвам, защото съм човек, който е работил с тях. Те в моите очи и в очите на хората, които са работили с тях имат авторитета, но Великобритания загуби от този авторитет“, коментира Петков.\r\nДеница КИТАНОВА", "date": "2018.04.03", "title": "Румен Петков, АБВ: След „Скрипал“ Великобритания загуби от авторитета си на държава на традицията и почтеността"}
{"url": "http://www.focus-news.net/news/2018/04/03/2507457/kyustendil-zasileno-e-politseyskoto-prisastvie-v-regiona.html", "text": "Засилено е полицейското присъствие в региона, предаде репортер на Радио \"Фокус\" - Кюстендил. Полицейски екипи има по пътя София - Кюстендил, в района на \"Стражата\". Патрул и екип на ГД \"Гранична полиция\" има по пътя Дупница - Кюстендил, направени са заграждения. Проверяват се всички преминаващи. В града също има засилено полицейско присъствие. \r\nВенцеслав ИЛЧЕВ", "date": "2018.04.03", "title": "Кюстендил: Засилено е полицейското присъствие в региона"}
{"url": "http://www.focus-news.net/news/2018/04/03/2507456/pazardzhik-detsata-ot-detska-gradina-iglika-v-peshtera-vzeha-uchastie-v-kulinarno-sastezanie-i-obogatiha-kulturata-si-na-hranene.html", "text": "В четири детски градини в Пещера се проведе кулинарно състезание, по време на което малчуганите проявиха своите кулинарни умения, както и обогатиха културата си на хранена. Това съобщи за Радио „Фокус“ – Пазарджик Верка Климентова, директор на детска градина „Иглика“. По думите ѝ инициативата е имала за цел да затвърди и обобщи представите за полезни и вредни храни, както и да се формира у децата положително отношение към личното здраве, здравословния начин на живот и здравословното хранене. Участие в състезанието взеха деца от детските градини „Иглика“,  „Деница“, „Сокола“ и „Изгрев“. „Проявата премина съвместно с фирмите, които осигуряват плодовете, зеленчуците и млечните продукти за детското заведение по европейска схема. Децата трябваше да приготвят тристепенно меню, включващо зеленчукова салата, основно ястие – сандвич и десет от плодове и млечни продукти“, уточни Климентова. Тя допълни, че всяко дете получи от фирмите-доставчици кошница с плодове и зеленчуци, както и по една детска кухня за всяка градина.\r\nАлбена ЖИЛЕКОВА", "date": "2018.04.03", "title": "Пазарджик: Децата от детска градина „Иглика“ в Пещера взеха участие в кулинарно състезание и обогатиха културата си на хранене"}
{"url": "http://www.focus-news.net/news/2018/04/03/2507449/anadolu-agency-erdogan-i-putin-provedoha-sreshta-v-ankara.html", "text": "Президентите на Турция и Русия Реджеп Таийп Ердоган проведоха среща в Анкара, предава Anadolu Agency.\r\nКакто съобщиха от администрацията на турския държавен глава, разговорът е продължил час и половина и е била закрита за медиите. В момента, под председателството на двамата президенти, се провежда седмото заседание на руско-турския Съвет за сътрудничество на високо ниво.\r\nКакто агенция „Фокус“ вече информира, във вторник Владимир Путин пристигна на двудневно посещение в Турция, като по-рано през деня двамата президенти дадоха началото на строителството на първата турска АЕЦ – „Аккую“. В сряда трябва да се проведе тристранната среща на върха Русия – Турция – Иран за Сирия.\r\nПревод и редакция:", "date": "2018.04.03", "title": "Anadolu Agency: Ердоган и Путин проведоха среща в Анкара"}
{"url": "http://www.focus-news.net/news/2018/04/03/2507460/sport-grigor-dimitrov-shte-uchastva-na-blagotvoritelen-tenis-turnir-v-monte-karlo.html", "text": "Първата ракета на България Григор Димитров ще участва за втора поредна година на благотворителния турнир в Монте Карло преди началото на „Мастърс“-а в Монако. На 14 август българинът ще участва в демонстративни мачове, в които ще се включат още Новак Джокович, Александър Зверев, Марин Чилич, Давид Гофен и Доминик Тийм. Мероприятието се организира от благотворителната фондация на принц Албер II.", "date": "2018.04.03", "title": "Спорт: Григор Димитров ще участва на благотворителен тенис турнир в Монте Карло"}
{"url": "http://www.focus-news.net/news/2018/04/03/2507461/tanya-lyubenova-nch-iskra-selo-mihnevo-staraem-se-da-poddarzhame-materialna-baza-v-dobro-sastoyanie.html", "text": "Стараем се да поддържаме материална база в добро състояние. Това каза за Радио „Фокус“ – Пирин Таня Любенова, секретар в НЧ „Искра“ – Михнево. По думите ѝ в момента читалището разполага с много добър сграден фонд, за който се полагат ежедневни грижи от страна на всички, работещи в културната институция. „Последният направен ремонт бе през 2015 година със съдействието на Община Петрич“, коментира тя. Любенова допълни, че библиотечният фонд към културната институция е много разнообразен, тъй като книгите в него наброяват около 7 000 тома. „Ползваме за читалня общото помещение, където се помещават книгите, там е отделен кът за читалня с площ около 60 квадратни метра“, добави тя. Таня Любенова подчерта, че читалището разполага и с киносалон с капацитет 160 седящи места, както и със сцена и гримьорна към нея, а също и ритуална зала. Тя добави, че базата се поддържа с каквито средства и възможности разполага читалището.\r\nКристина МИТКОВА", "date": "2018.04.03", "title": "Таня Любенова, НЧ „Искра“ – село Михнево: Стараем се да поддържаме материална база в добро състояние"}
{"url": "http://www.focus-news.net/news/2018/04/03/2507464/veliko-tarnovo-velikdenska-izlozhba-bazar-podrediha-detsata-ot-detska-gradina-sonya.html", "text": "Великденска изложба-базар подредиха децата от Детска градина „Соня“ във Велико Търново. Това съобщи за Радио „Фокус“ – Велико Търново директорът на учебното заведение Жаклин Павлова. Експонатите са подредени във фоайето на градината. Всеки посетител може да разгледа и да си закупи от представената великденска украса, изработена с подръчни материали от децата, родителите и учителите. Със събраните средства от базара ще бъдат закупени играчки, които децата от градината ще използват за игра на двора през лятото – топки, федербал, кофички за пясъчниците и други. „Благодарна съм на родителите за това, че са много инициативни и винаги се включват в подобни събития, както и на екипа, с който работя. Благодаря и на децата, които винаги са много иновативни“, посочи Жаклин Павлова. Изложбата ще остане във фоайето на детската градина до 5 април. Директорът на учебното заведение посочи, че това не е първият базар, който организират. Миналата година деца и родители също реализираха подобна инициатива за Великден, а за Коледа подредиха кулинарна изложба-базар.\r\nНадежда КРЪСТЕВА", "date": "2018.04.03", "title": "Велико Търново: Великденска изложба-базар подредиха децата от Детска градина „Соня“"}
{"url": "http://www.focus-news.net/news/2018/04/03/2507458/d-r-emil-kabaivanov-kmet-na-karlovo-obmislyame-organiziraneto-na-trudova-borsa-za-mladezhi-koito-da-se-vklyuchat-v-kampaniyata-po-rozober.html", "text": "Обмисляме организирането на Трудова борса за младежи, които да се включат в кампанията по розобер. Това съобщи за Радио „Фокус”- Пловдив кметът на Карлово д-р Емил Кабаиванов. Според кмета младежите, навършили пълнолетие, ще могат да си заработят добри пари за месец и половина, докато трае кампанията, когато средната заработка достига до 60 лева на ден. „За тази година не остана време, но за догодина ще се опитаме да направим такава борса”, каза Кабаиванов.\r\nВчера кметът организира среща на големите работодатели в региона със собственици на розови масиви, за създаването на по-гъвкава система за провеждането на кампанията по розобер през тази година. Било е обсъдено работниците, които са на постоянни трудови договори да могат през този период да ползват отпуск, или да работят само втора смята, без от това да страдат големите работодатели. Миналата година е имало случаи, в които в розобера са се включили и етнически българи от Молдова и Украйна.„Хората, които ги бяха наели са много доволни от това, че са с добри трудови навици”, каза Кабаиванов. Били са им подсигурени квартира и храна, а етническите българи са работили много усърдно.  Този въпрос също е бил обсъждан вчера на срещата. За следващите кампании, още през есента да се посещават общини с населени етнически българи и съвместно с местните власти да се подсигури една работа ръка.\r\nЦветана ТОНЧЕВА", "date": "2018.04.03", "title": "Д-р Емил Кабаиванов, кмет на Карлово: Обмисляме организирането на Трудова борса за младежи, които да се включат в кампанията по розобер"}
{"url": "http://www.focus-news.net/news/2018/04/03/2507463/vladimir-putin-dostavyaneto-na-sistemi-s-400-na-turtsiya-e-prioritet-v-satrudnichestvoto.html", "text": "Президентът на Русия Владимир Путин заяви във вторник, че изпълняването на контракта за доставка на зенитно-ракетни комплекси С-400 „Триумф“ на Турция е приоритет във военното сътрудничество между двете страни, пише турското издание Daily Sabah.\r\nКакто припомня вестникът, миналия декември Анкара обяви, че е сключила споразумение с Москва за закупуване на два дивизиона С-400, които трябва да бъдат доставени в началото на 2020 година, като стойността на сделката е $2,5 млрд.\r\nDaily Sabah обяснява, че системите за противоракетна отбрана (ПРО) са в инвентара на руската армия от 2007-а година и това са нейните най-съвременните системи за ПРО с голям обсег. С-400 може да използва три вида ракети и е проектирана за голяма ефективност.\r\nИзданието пише, че Анкара има намерение да разработи собствени системи за ПРО, като за целта в сделката е включен и трансфер на технологии и ноу-хау. \r\nПревод и редакция:", "date": "2018.04.03", "title": "Владимир Путин: Доставянето на системи С-400 на Турция е приоритет в сътрудничеството"}
{"url": "http://www.focus-news.net/news/2018/04/03/2507415/aleksandar-vuchich-ot-10-do-20-april-shte-vodya-nay-vazhnite-razgovori-za-kosovo-v-evropa-i-po-sveta.html", "text": "От 10 до 20 април в Европа и по света ще водя „някои от най-важните разговори по косовския въпрос“, заяви във вторник президентът на Сърбия Александър Вучич, предава скопското електронно издание „Курир“.\r\nНа съвместна пресконференция с президента на Република Сръбска Милорад Додик в Белград, Вучич обясни, че не може да говори пред медиите за предстоящите разговори, като добави, че не очаква „много добри новини за Сърбия от тях“.\r\n„Ние не сме в лесна ситуация, не защото правителството на (сръбския премиер) Ана Бърнабич или който и да е от това поколение е виновен. Направихме много грешки и много обективни обстоятелства не ни бяха в помощ, но сега ни остава да браним своята страна от всеки“, заяви сръбският президент.\r\nТой обяви, че няма нищо напротив сръбските фирми да участват на Международния стопански панаир в Прищина, който ще се проведе от 18 до 21 април, тъй като „за сръбските фирми са важни всички пазари, а Белград в има годишна печалба от 500 милиона евро в търговския обмен с Косово“.\r\n„Смятам, че тази печалба може да бъде уголемена до 1 милиард евро“ – продължи Вучич, като добави, че сръбските фирми имат „благословията му“ да отидат в Прищина.\r\nОсвен това той съобщи, че Сърбия ще дари 5 милиона евро в помощ на Република Сръбска.\r\nПревод и редакция:", "date": "2018.04.03", "title": "Александър Вучич: От 10 до 20 април ще водя най-важните разговори за Косово в Европа и по света"}
{"url": "http://www.focus-news.net/news/2018/04/03/2507466/shumen-sedem-akta-sa-sastaveni-pri-intenzivni-proverki-na-gorskite-strazhari-v-shumenska-oblast.html", "text": "Седем акта са съставени при интензивни проверки на горските стражари в Шуменска област. Това съобщиха от Североизточното държавно предприятие. 5 от актовете са за незаконната сеч на 2 куб. м дърва за огрев и 0,41 куб. м обла дървесина на територията на ДГС „Шумен”. В обхвата на ДГС „Преслав” са конфискувани 0,5 куб. м дърва за огрев, а на нарушителите са съставени два акта по Закона за горите. През изминалата седмица служителите на всички 13 горски и 5 ловни стопанства към Североизточно държавно предприятие са извършили 546 проверки. 219 от тях са на обекти за добив за дървесина, 239 – на превозни средства, а 88 – на физически лица. В горите на четирите области Варна, Добрич, Търговище и Шумен са съставени общо 38 акта, сочат данните от системната контролна дейност на СИДП.", "date": "2018.04.03", "title": "Шумен: Седем акта са съставени при интензивни проверки на горските стражари в Шуменска област"}
{"url": "http://www.focus-news.net/news/2018/04/03/2507465/manol-ruzhinov-sdruzhenie-rodopski-hayduti-pri-sreshta-s-kmeta-na-laki-be-obeshtano-che-nyama-da-se-dopusne-stroezh-na-hram-bez-saglasieto-na-mestnite-hora.html", "text": "Представителна група от 7 човека проведе среща с кмета на гр. Лъки - г-н Симеонов, във връзка с назряващото недоволство в с. Лъкавица от страна на хората, които не искат там сириец да възстанови неизползван от години мюсюлмански храм. Това съобщи за Радио „Фокус“ – Смолян Манол Ружинов – председател на Сдружение „Родопски хайдути“. По думите му, на срещата е обещано, че няма да се допусне реставрацията или строежа на каквато и да е било постройка, без документална обосновка и най-важното без желанието на местните хора. „Обещано беше и пълно съдействие за жители, които отстояват позицията си. Кметският наместник на Лъкавица Трайчо Мешев и неговата съпруга Галя Мешева, заедно с много други жители на селото и тези, които живеят в гр. Лъки ще продължават да се борят за разрешаване на проблема с цената на всички сили“, отбеляза Ружинов. Той уточни, че от своя страна организацията им е сезирала органите за вътрешна сигурност относно дейността на сириеца Ахмет Ал Юсев.\r\n„Ние оставаме в готовност да помогнем по всякакъв начин на тези достойни  българи от едно малко родопско селце , които бранят всеки сантиметър от бащината земя в името на България. Местни жители на гр. Лъки и околията започват подписка в подкрепа на инициативният комитет от с. Лъкавица“, каза още Манол Ружинов.\r\nНели ГЕРГЬОВСКА", "date": "2018.04.03", "title": "Манол Ружинов, Сдружение „Родопски хайдути“: При среща с кмета на Лъки бе обещано, че няма да се допусне строеж на храм без съгласието на местните хора"}
{"url": "http://www.focus-news.net/news/2018/04/03/2507485/pazardzhik-dezhurni-kasi-za-plashtane-na-elektroenergiya-shte-badat-otvoreni-po-vreme-na-velikdenskite-praznitsi.html", "text": "По време на предстоящите Великденски празници ще работят дежурни касови салони за плащане на електроенергия в клоновете на „Български пощи“ ЕАД за заплащане на консумирана електроенергия, съобщиха от електроразпределителното дружество. Клиентите ще могат да заплащат употребената електроенергия в централните клонове на „Български пощи“ в Пазарджик на 7 април 2018 г. за часовете от 9:00 до 13:00 ч. На разположение на клиентите са и всички възможни начини за безкасово плащане на консумирана енергия.", "date": "2018.04.03", "title": "Пазарджик: Дежурни каси за плащане на електроенергия ще бъдат отворени по време на Великденските празници"}
{"url": "http://www.focus-news.net/news/2018/04/03/2507487/targovishte-v-oblastta-e-sazdadena-organizatsiya-za-protivopozharnoto-obezpechavane-na-pravoslavnite-hramove-po-vreme-na-velikdenskite-praznitsi.html", "text": "Традиционно в навечерието на великденските празници служителите от Регионална дирекция “Пожарна безопасност и защита на населението” – Търговище извършиха тематични проверки по отношение на противопожарната обезопасеност на 23 православни храма в областта. Това съобщиха от ОДМВР-Търговище. В беседи с църковните служители  е обсъдена оптималната организация за осигуряване на пожарната безопасност по време на празничните служби. Осъществен е  контрол относно условията за успешна евакуация, както и по отношение изправността на електрическите инсталации и отоплителните уреди. С превантивна цел със служителите на храмовете са проведени инструктажи относно използването при нужда на уредите за първоначално пожарогасене и е акцентирано върху необходимостта от спазването на противопожарните правила с цел недопускане на задръствания от хора и на затваряне на евакуационните изходи в храмовете. Съставено е едно разпореждане за отстраняване на неизправности в отоплителен уред в една от църквите. Огнеборците съветват гражданите при влизане в църквите да обърнат внимание къде са изходите и какви са възможностите за евакуация в случай на пожар. С цел гарантиране на максимална безопасност по време на празничните литургии входните врати на храмовете следва да останат отворени. По време на провеждане на великденските служби в храмовете в градовете и в по-големите села на областта ще бъде обезпечено дежурство на служители на РД ПБЗН-Търговище“.  В тези часове, когато се очаква събирането на много хора на едно място да бъде най-голямо, 8 служители на дирекцията ще бъдат на разположение на място в непосредствена готовност да окажат помощ, ако е необходимо. Специалистите по пожарна безопасност напомнят, че при посещение в църковните храмове гражданите трябва да бъдат внимателни при боравенето със свещи, които, запалени от много граждани по време на църковните  церемонии, създават потенциални предпоставки за възникване на пожари. Ако обаче всеки пази от пламъка най-близко стоящите до него хора, вероятността да пламне нечия дреха или коса намалява. Същевременно в църквите трябва да бъде осигурено събирането на догарящите свещи от свещниците. Необходимо е гражданите да проявяват бдителност и при паленето на свещи в домовете си. Те никога не трябва да бъдат оставяни  да горят без надзор, дори ако хората са в съседната стая, защото пламъкът лесно се прехвърля от един предмет на друг, а последиците, до които може да доведе един евентуален пожар, могат да бъдат изключително сериозни.  При инцидент  гражданите трябва незабавно да потърсят помощта на огнеборците, като сигнализират на тел. 112.", "date": "2018.04.03", "title": "Търговище: В областта е създадена организация за противопожарното обезпечаване на православните храмове по време на великденските празници"}
{"url": "http://www.focus-news.net/news/2018/04/03/2507486/nova-tv-makedoniya-aleksis-tsipras-iska-gartsiya-da-reshi-problemite-s-makedoniya-i-albaniya-vazmozhno-nay-skoro.html", "text": "Гръцкият министър-председател Алексис Ципрас отправи призив към министрите в правителството, че Гърция трябва скоро да затвори колкото е възможно повече отворени въпроси на външната си политика, за да не пропилява своя дипломатически капитал. Той посочи проблемите с Македония и Албания, предава македонския телевизионен канал  „Нова ТВ“.\r\nТова изявление на Ципрас  следва нова вълна на ескалация на напрежението в гръцко-турските отношения след като двама гръцки войници бяха задържани от турската армия на границата между двете държави.\r\n„Искам да уверя гражданите, че Гърция е силна и сигурна държава със силна международна подкрепа и няма причини за безпокойство за сигурността“, заяви гръцкият премиер в отговор на растящото чувство на несигурност сред гражданите на Гърция,  след последните изявления на турския президент Реджеп Тайип Ердоган. Виктор Турмаков", "date": "2018.04.03", "title": "„Нова ТВ“ (Македония): Алексис Ципрас иска Гърция да реши проблемите с Македония и Албания възможно най-скоро"}
{"url": "http://www.focus-news.net/news/2018/04/03/2507459/afp-donald-tramp-tvardi-che-nikoy-ne-e-bil-po-tvard-spryamo-rusiya-ot-nego.html", "text": "Президентът на САЩ Доналд Тръмп защити плановете си да проведе среща с руския си колега Владимир Путин заявявайки, че добрите двустранни отношения между Москва и Вашингтон са важни, но посочи също, че никой не е бил по-твърд от него спрямо Русия, предава AFP.\r\n„Ако се разбираме с Русия, това ще е нещо добро, а не лошо“, заяви Тръмп няколко дни, след като поздрави Путин за победата му на руските президентски избори и действията за организиране на среща между двамата в Белия Дом.\r\n„Всеки би се съгласил с това, с изключение на най-големите глупаци“, продължи американският президент, като добави, че „може би никой не е бил по-твърд спрямо Русия от Доналд Тръмп“.\r\nПревод и редакция:", "date": "2018.04.03", "title": "AFP: Доналд Тръмп твърди, че „никой не е бил по-твърд спрямо Русия“ от него"}
{"url": "http://www.focus-news.net/news/2018/04/03/2507491/sport-priklyuchiha-parvite-poluvremena-na-dva-chetvartfinalni-macha-ot-shampionskata-liga.html", "text": "Приключиха първите полувремена на два четвъртфинални мача от Шампионската лига. \r\nРеал Мадрид води като гост Ювентус с 1:0. Попадението на стадион „Алианц Стадиум“ бе отбелязано  третата минута от Кристиано Роналдо.\r\nМеждувременно резултатът на „Естадио Рамон Санчес Писхуан“ между Севиля и Байерн Мюнхен е равен. Резултатът бе открит от домакините в 32-та минута с гол на Пабло Сарабия, но пет минути по-късно Хесус Навас отбеляза автогол.   Виктор Турмаков", "date": "2018.04.03", "title": "Спорт: Приключиха първите полувремена на два четвъртфинални мача от Шампионската лига"}
{"url": "http://www.focus-news.net/news/2018/04/03/2507462/darzhavata-se-otkaza-ot-sdelkata-za-chez-obzor.html", "text": "На третото заседание на Временната парламентарна комисия за ЧЕЗ информация за това какви са намеренията на държавата по сделката за активите на дружеството в България даде финансовият министър Владислав Горанов. На заседанието не дойде премиерът Бойко Борисов, както настояха от БСП. В писмо той заявява: „Не мога да коментирам детайли по сделката за ЧЕЗ, защото изявленията ми биха могли да окажат влияние на арбитражното дело, водено от ЧЕЗ срещу България“. Освен финансовия министър, информация в комисията предоставиха главният прокурор Сотир Цацаров и председателят на КЕВР Иван Иванов. \r\nВладислав Горанов заяви, че държавата няма намерение да участва в сделката за ЧЕЗ, по какъвто и да било начин. Той уточни, че това е позицията на финансовото министерство, която е съгласувана с Бойко Борисов. Мотив за решението на кабинета е, че държавно участие в сделката би било нецелесъобразно. „Дали сделката ще се реализира или не, е извън регулаторните функции на държавата. Нямаме намерение като изпълнителна власт да се намесваме в частно- правни отношения“, коментира финансовият министър. Според него включването на държавата в сделката за ЧЕЗ не е методът за защита на интересите на гражданите. По неофициална информация на правителството сделката за ЧЕЗ трябва да приключи в 9-месечен срок. \r\nГлавният прокурор Сотир Цацаров заяви, че няма досъдебни производства и преписки срещу Гинка и Славчо Върбакови, както и срещу „Инерком“. Той поясни, че сделката за ЧЕЗ не е предмет на разследване от страна на Прокуратурата, тъй като е обект на частно-правни отношения. Сотир Цацаров обяви, че запитвания за тази информация са получени в Прокуратурата първо от председателя на ДАНС, а след това и от главния секретар на президента. Той уточни обаче, че има прекратено досъдебно производство спрямо Славчо Върбаков. Това досъдебно производство е разследвано от Софийска градска прокуратура, като по него има внесен в Специализираната прокуратура обвинителен акт спрямо други лица за данъчни измами.\r\nСлед като стана ясно решението на правителството, лидерът на БСП Корнелия Нинова призова премиера: „Г-н Борисов, обяснете на 3 млн. българи кой си играе със съдбата им и вярно ли е, че ЧЕЗ иска увеличаване на цената на тока“. Според нея неявяването на Бойко Борисов в комисията и изявлението на Владислав Горанов говорят за това, че правителството стои зад нечии неясни интереси, които ще придобият една трета от доставките на ел. енергия.\r\nБиляна ИВАНОВА", "date": "2018.04.03", "title": "Държавата се отказа от сделката за ЧЕЗ (ОБЗОР)"}
{"url": "http://www.focus-news.net/news/2018/04/03/2507428/vitsepremierat-ekaterina-zaharieva-ne-e-imalo-natisk-nad-balgariya-po-sluchaya-skripal.html", "text": "Не е имало натиск над България по случая „Скрипал”, това са спекулации. Това каза  вицепремиерът и министър на външните работи Екатерина Захариева в предаването „Лице в лице” по бТВ. Тя допълни, че никога никой от съюзниците не е натискал България за каквото и да било. По думите ѝ българското правителство е имало последователна позиция по случая „Скрипал”.\r\n„Няма как да не се присъединим в солидарността и осъждането на използване на химическо оръжие в Европа, ние осъждаме използването на химическо оръжие където и да е.\r\nБългария се присъедини към общото становище на външните министри, първото беше в организацията за забрана на химическо оръжие на държавите членки, Съвета на външните министри в ЕС, Европейския съвет на лидерите на Европейския съюз, НАТО”.\r\nВъв връзка с експулсирането на дипломати външният министър заяви, че решението е на всяка държава. Българското правителство, след внимателно обсъждане на ситуацията в Съвета за сигурност, реши, че не е моментът за това, но разбира се, при развитие на ситуацията… винаги може да се промени мнение, допълни Захариева.\r\nНие предприехме действия, извиквайки за консултация нашия посланик, каза тя.\r\n„Наистина е безпрецедентна реакцията, не само 19 от членовете на ЕС, а доста други държави, които дори не са съюзници в НАТО още, направиха това. Австралия също го направи, Канада, САЩ”, коментира Екатерина Захариева.\r\nПо темата за Западните Балкани министърът каза, че не мисли, че срещата за интеграцията на Западните Балкани в ЕС е пред провал.\r\n\"Много пъти сме казвали, че Косово не е призната като държава от 5 членки на ЕС и това е неоспорим факт. Тази среща има за цел да даде европейска перспектива на страните от Западни Балкани, но има и доста по-широк формат – европейска перспектива до развитие на инициативите, които се обявиха като знаковите инициативи – шест водещи инициативи на Европейската комисия в стратегията, така че не мисля, че е пред провал.\r\nТова, което се дискутира в момента с нашите партньори е как да бъде прочетена декларацията – дали да е от името на 28-те, дали да е 28 плюс 6.\r\nСъмнения за това, че Косово имат желание да участват не мисля, че трябва да има някой. От тази гледна точка с Испания, в трудната ситуация с референдума в Каталуния, с желанието за независимост на Каталуния, разбирам, че са в трудна ситуация\", заяви Захариева.\r\nПо думите ѝ всяка една от държавите, които не са признали Косово има някакви вътрешни причини да го направи.\r\n\"Така или иначе тази среща е в процес на подготовка, в постоянен контакт сме с тези държави, има протоколни изисквания в участието, когато Косово участва на европейски формати и на международни формати – например да не се споменава държава, да се посочва само името на участника, да няма знамена, такива, каквито се прилагат в европейските формати. Испания ще присъства, премиерът Рахой ще присъства на формата, който е с лидерите на 28-те, защото поканата е от президента Туск и премиера Борисов, двамата са съдомакини – това е неформален съвет в по-широк формат, защото каним страните от Западни Балкани.\r\nНашата цел не е да разделяме и да създаваме нови поводи за разделение – тази среща по-скоро трябва да обедини и да даде перспектива, а не да създаде проблеми\", допълни министърът.\r\nПри разговорите, които водим, държавите са потвърдили участие с изключение на Испания, уточни тя.\r\nМного е важно какво ще пише в проекта на декларацията, която се надяваме да приемем в София, каза Захариева.\r\n\"Полагаме усилия тази среща да бъде успешна. Благодарна съм на всички колеги, които подкрепят това, те са много голяма част от страните, включително нашите приятели, които не са признали Косово, те нямат против интеграцията на страните от Западни Балкани при спазване на протоколните изисквания, допълни министърът.\r\nНапрежение на Балканите винаги е имало, за съжаление, и европейската перспектива е тази причина, заради която дори и когато прехвърчат искри, защото наистина има усещане за ескалация на напрежението между Сърбия и Косово, и затова толкова бързо се успокояват нещата, каза още Екатерина Захариева.\r\nНяма как да говорим за пълноправно членство на Косово, докато не се случи признаването от всички държави-членки на Европейския съюз\", заяви Захариева.", "date": "2018.04.03", "title": "Вицепремиерът Екатерина Захариева: Не е имало натиск над България по случая „Скрипал”"}
{"url": "http://www.focus-news.net/news/2018/04/03/2507492/reuters-turskiyat-prezident-zayavi-che-investitsiite-za-aets-akkuyu-shte-zadminat-20-miliarda-dolara.html", "text": "Турският президент Реджеп Тайип Ердоган заяви, че инвестициите за първият АЕЦ в страната, който ще бъде построен от руската компания „Росатом“ в Аккую на средиземноморския бряг, ще задминат 20 милиарда долара, предава  Reuters.\r\nПо време на пресконференция заедно с руския си колега Владимир Путин, Ердоган също така заяви, че в момента работата по изграждането на второто разклонение на газопровода „Турски поток“ продължава бързо. Виктор Турмаков", "date": "2018.04.03", "title": "Reuters: Турският президент заяви, че инвестициите за АЕЦ „Аккую“ ще задминат 20 милиарда долара"}
{"url": "http://www.focus-news.net/news/2018/04/03/2507493/ria-novosti-vladimir-putin-v-razgovor-s-erdogan-izlozhi-pozitsiite-na-rusiya-po-sluchaya-skripal.html", "text": "Президентът на Русия Владимир Путин съобщи, че в разговор със своят турски колега Реджеп Тайип Ердоган накратко е засегнал и „Случая Скрипал“, излагайки руската позиция, предава РИА Новости.\r\n„Ние засегнахме накратко тази тема. Господин президентът ми постави въпрос по темата. Изложих му нашата позиция“, заяви Путин по време на пресконференция след проведени преговори с Ердоган.\r\nНа 4 март в британския град Солсбъри бяха отровени бившият служител на руското ГРУ Сергей Скрипал и неговата дъщеря Юлия. Великобритания твърди, че зад отравянето с веществото А234 стои руската държава. Москва категорично отхвърля обвиненията. Виктор Турмаков", "date": "2018.04.03", "title": "РИА Новости: Владимир Путин в разговор с Ердоган изложи позициите на Русия по „Случая Скрипал“"}
{"url": "http://www.focus-news.net/news/2018/04/03/2507496/sport-real-madrid-i-bayern-myunhen-pobediha-na-chetvartfinalnite-machove-ot-shampionskata-liga.html", "text": "Реал Мадрид победи Ювентус с 3:0 като гост в четвъртфинален мач от Шампионската лига. Точни попадения на стадион „Алианц Арена“ отбелязаха Кристиано Роналдо в 3 и 64-та минута и Марселу в 72-та минута. Реваншът ще се проведе на 11 април.\r\nВ другия четвъртфинален мач от Шампионската лига Байерн Мюнхен победи като гост Севиля с 2:1. Резултатът бе открит от домакините в 32-та минута с гол на Пабло Сарабия, но пет минути по-късно Хесус Навас отбеляза автогол. Окончателният резултат бе оформен от Тиагу Алкантара в 68-та минута. Реваншът ще се изиграе на 11 април в Мюнхен.   Виктор Турмаков", "date": "2018.04.03", "title": "Спорт: Реал Мадрид и Байерн Мюнхен победиха на четвъртфиналните мачове от Шампионската лига"}
{"url": "http://www.focus-news.net/news/2018/04/03/2507490/a1on-makedoniya-na-sreshtata-na-visoko-ravnishte-v-sofiya-es-shte-potvardi-evropeyskata-perspektiva-na-zapadnite-balkani.html", "text": "ЕС потвърждава ясната подкрепа на европейската перспектива на Западните Балкани, а европейския път ще зависи от поставените критерии и от отделните заслуги, се посочва в предложението текста на заключителната декларация на срещата на върха ЕС-Западни Балкани в София, предава скопският телевизионен канал „A1oN“.\r\nВ текста се посочва готовността на ЕС за „засилване на ангажимента на всички нива с цел политическа, икономическа и социална трансформация на региона, включително и голяма финансова и техническа помощ, в зависимост от напредъка на партньорите от Балканите във върховенството на закона“.\r\nОт друга страна, ЕС очаква от своите партньори от Западните Балкани да „потвърдят, че европейската перспектива е техен твърд стратегически избор, по който ще работят усилено“, както и „да дадат приоритет на демокрацията, върховенството на закона и спазването на човешките и малцинствените права“.\r\nСтраните от Западните Балкани трябва да се ангажират за „укрепване на добросъседските отношения и регионална стабилност и сътрудничество, което включва намиране на крайно и обвързващо решение за двустранните спорове, наследени от миналото“.\r\nПо-голямата част от текста е посветена на инициативите за укрепване на връзките в региона, както и на отношенията на Балканите към ЕС. Това преди всичко се отнася до инфраструктурни проекти в областта на транспорта, енергетиката, цифровата икономика и човешките отношения.\r\nВ документът също така се говори за общите предизвикателства и засиленото сътрудничество в областта на сигурността, спиране на незаконната миграция и борбата срещу тероризма, екстремизма и радикализацията.\r\nТекстът на резолюцията трябва да бъде хармонизиран от страните членки на ЕС до 11 април, след което той ще бъде изпратен до балканските страни. Виктор Турмаков", "date": "2018.04.03", "title": "„A1oN“ (Македония): На срещата на високо равнище в София ЕС ще потвърди европейската перспектива на Западните Балкани"}
{"url": "http://www.focus-news.net/news/2018/04/03/2507498/abc-news-politsiyata-e-poluchila-danni-za-strelba-v-tsentralata-na-yutyub-v-kaliforniya.html", "text": "Полицията в северната част на американския щат Калифорния е реагирала на сигнали за стрелба в централата на интернет компанията \"Ютюб\" в град Сан Бруно край Сан Франциско, предава ABC News.\r\nКметът на града Кони Джаксън съобщи, че са постъпили няколко сигнала до полицията, в които се съобщава за стрелба и на място са пристигнали полиция и пожарникари. \r\nКлиповете на местна телевизия показват как полицията успокоява група хора, наредени пред сградата и как полицейски коли обграждат региона. Полицията в Сан Бруно съобщава, че все още не може да излезе с допълнителна информация. Компанията \"Ютюб\" все още не е излязла с коментар за инцидента Виктор Турмаков", "date": "2018.04.03", "title": "ABC News: Полицията е получила данни за стрелба в централата на \"Ютюб\" в Калифорния"}
{"url": "http://www.focus-news.net/news/2018/04/03/2507488/mkd-makedoniya-srabskiyat-prezident-zayavi-che-ne-ochakva-prekaleno-dobri-novini-ot-sreshtata-na-visoko-ravnishte-mezhdu-es-i-zapadnite-balkani-v-sofiya.html", "text": "Сръбският президент Александър Вучич заяви, че се радва на всяка среща на високо равнище между страните от Западните Балкани и ЕС, но не очаква прекалено добри новини за своята страна от тази, която през май ще се проведе в София, предава македонската медия  „МКД“.\r\n\"Не сме в благоприятна ситуация, не защото правителството на министър-председателя Ана Бърнабич или някой от това поколение е виновен. В същото време направихме много грешки, много обстоятелства не ни оневиняват, но ни остава да пазим, да обичаме и да пазим нашата страна и ние го правим. Радвам се на всяка среща, на всеки разговор“, заяви Вучич на пресконференция след преговори  с президента на Република Сръбска Милорад Додик.\r\nВ отговор на въпрос за участието на Сърбия на срещата, предвид това, че три държави  членки на ЕС поставят под въпрос участието си заради планираното присъствие в Косово, Вучич заяви, че до 17 май има все още време.\r\nСъщевременно Вучич заяви, че от 10 до 20 април, в Европа и  по света ще се водят някои от най-важните преговори по въпроса за Косово и Метохия. Виктор Турмаков", "date": "2018.04.03", "title": "„МКД“ (Македония): Сръбският президент заяви, че не очаква прекалено добри новини от срещата на високо равнище между ЕС и Западните Балкани в София"}
{"url": "http://www.focus-news.net/news/2018/04/03/2507497/afp-politsiyata-razsledva-vazmozhna-strelba-v-ofisite-na-yutyub.html", "text": "Полицията е реагирала на сигнал за възможна стрелба в калифорнийските офиси на интернет компанията \"Ютюб\", предава AFP. \r\nПолицията в град Сан Бруно предупреди хората да стоят далеч от района. Публикувани в интернет изображения показват как въоръжени полицаи се приближават към централата на интернет-компанията край Сан Франциско.  Виктор Турмаков", "date": "2018.04.03", "title": "AFP: Полицията разследва възможна стрелба в офисите на \"Ютюб\""}
{"url": "http://www.focus-news.net/news/2018/04/03/2507494/tass-vladimir-putin-zayavi-che-nyama-ogranicheniya-rusiya-da-predade-na-turtsiya-tehnologiite-za-s-400.html", "text": "Президентът на Русия Владимир Путин заяви по време на пресконференцията след преговорите с неговия турски колега Реджеп Тайип Ердоган, че от руска страна  няма военно-политически ограничения за съвместното с Турция производство на зенитните-ракетни комплекси или предаването на съответните технологии и че този въпрос носи търговски характер, предава  ТАСС.\r\n„Въпросът по повод съвместното производство, предаване на технологии за нас се намират не в сферата на доверието или в някакво политическо взаимодействие. Това са изключително търговски въпроси, които се решават на равнище стопански субекти“, заяви руският президент.\r\n„Няма каквито и да е военно-политически съображения по въпроса“, допълни Путин. Виктор Турмаков", "date": "2018.04.03", "title": "ТАСС: Владимир Путин заяви, че няма ограничения Русия да предаде на Турция технологиите за С-400"}
{"url": "http://www.focus-news.net/news/2018/04/03/2507495/afp-vladimir-putin-izrazi-nadezhda-che-ozho-shte-slozhi-tochka-na-sluchaya-skripal.html", "text": "Руският президент Владимир Путин изрази надежда, че заседанието на Организацията за забрана на химическо оръжие „ще сложи точка“ на въпроса относно бившия служител на руското ГРУ Сергей Скрипал, за чието отравяне във Великобритания обвиняват Москва, предава  AFP.\r\n„Надяваме се по време на дискусиите да се сложи точка по въпроса какво е станало“, заяви Путин в Анкара. В сряда ще се състои заседание на ОЗХО. Виктор Турмаков", "date": "2018.04.03", "title": "AFP: Владимир Путин изрази надежда, че ОЗХО „ще сложи точка“ на „Случая Скрипал“"}
{"url": "http://www.focus-news.net/news/2018/04/03/2507489/chicago-sun-star-donald-tramp-shte-vidim-dali-vladimir-putin-e-sayuznik.html", "text": "Президентът на САЩ Доналд Тръмп заяви пред президентите на Латвия, Литва и Естония, че никой друг президент на страната не е бил толкова твърд спрямо Русия и затова настоява страните членки на НАТО да увеличат бюджетите си за отбрана,  пише  Chicago Sun Star.\r\nСъщевременно Тръмп заяви на президентите на Естония, Латвия и Литва, че „разбирателството с Русия е нещо добро, а не лошо“. На въпрос на журналист дали руският президент Владимир Путин е приятел или противник, Тръмп заяви: „Ще го разберем. И ще го научите от нас“. \r\nПрезидентът също така посочи, че иска страните членки на НАТО да засилят бюджетите си за отбрана. \r\nСрещата се провежда  след като Белият дом озвучи възможността Тръмп да приеме Владимир Путин в Белия дом. Балтийските републики често се смятат за преграда пред руската агресия в Източна Европа. Виктор Турмаков", "date": "2018.04.03", "title": "Chicago Sun Star: Доналд Тръмп: „Ще видим дали Владимир Путин е съюзник“"}
