{"url": "http://www.focus-news.net/news/2018/05/29/2527701/afp-islyamski-dzhihad-e-obyavil-prekratyavane-na-oganya-sreshtu-izrael.html", "text": "Палестинската военнизирана групировка „Ислямски джихад“ е обявила прекратяване на огъна срещу Израел, предава AFP.\r\nПримирието с Израел е договорено в Египет във вторник вечерта след най-сериозната размяна на огън от двете страни от 2014 година насам.\r\nВ изявление на говорителя на групировката се казва, че „прекратяването на огъня е договорено с Израел за възстановяване на спокойствието“. Той е заявил за агенцията , че лидерите на „Хамас“ също ще се придържат към него, но досега няма потвърждение от страна на „Хамас“ или от Израел. Юлиян Марков", "date": "2018.05.29", "title": "AFP: „Ислямски джихад“  е обявил прекратяване на огъня срещу Израел"}
{"url": "http://www.focus-news.net/news/2018/05/29/2527647/tenis-mariya-sharapova-se-klasira-na-vtori-krag-na-rolan-garos.html", "text": "Рускинята Мария Шарапова победи холандката Ришел Хогенкамп в първи кръг от „Ролан Гарос“ с 6:1, 4:6, 6:3. Във втори кръг тя ще играе срещу хърватката Дона Векич.\r\nВ другата среща от кръга австралийката Дария Гаврилова победи румънката Сорана Кърстя с 4:6, 7:6 , 6:3. Виктор Турмаков", "date": "2018.05.29", "title": "Тенис: Мария Шарапова се класира на втори кръг на „Ролан Гарос“"}
{"url": "http://www.focus-news.net/news/2018/05/29/2527650/korneliya-ninova-bsp-otdadenostta-na-kulturata-i-naukata-e-nadpartiyna-i-e-kauza-za-balgariya.html", "text": "Отдадеността на културата и науката е надпартийна и е кауза за България. Това каза лидерът на БСП Корнелия Нинова пред културните дейци по повод 24 май, предаде репортер на Агенция \"Фокус\". Срещата на лидера на БСП с културни дейци започна с минута мълчание в памет на акад. Светлин Русев. Нинова заяви, че в Деня на славянската писменост и култура отдаваме почит на братята Кирил и Методий за просветителското им дело. \"Изразяваме и уважение към вас, които сте продължители на тяхното дело\", допълни тя. Според нея да се отдадеш на българската култура, духовност и образование е в най-висша степен родолюбива мисия. \"За България и българщината ми е думата днес. Може би най-голяма почит ще отдадем на братята, ако запазим чистотата на езика си, на книгата, на свободата на словото, за която те са дали своя труд и живот\", каза лидерът на БСП. Тя се обърна към културните дейци за помощ да продължат започнатото. \"Знаем, че сте разочаровани от отношението към вас в последните години, но разочарованието от политиците не бива да намалява любовта към Отечеството. Нека заедно да продължим да искаме и да отстояваме процент българска музика, български филми и култура да присъстват в радиата и телевизиите. Нещо, което ние започнахме и за което имаме нужда от вашата подкрепа да го продължим. Нека заедно да продължим работата по въвеждане на културния чек. Една инициатива, която подехме и която осигурява на младите хора културен чек\", посочи Нинова. Помогнете ни заедно да застанем срещу подмяната на българщината, срещу изваждането на великите имена от българските учебници\", заяви лидерът на БСП и обърна внимание, че не може без Иван Вазов. Нинова използва случая да благодари на тези, които категорично и смело са застанали срещу Истанбулската конвенция. \"Благодаря ви за това, защото то също е усилие за запазване на нравственост, на семейни и християнски ценности. Тази битка не е приключила, тя тепърва предстои. Нека заедно браним тези ценности, както го правихме досега\", обърна се към културните дейци Нинова. Тя им пожела да бъдат здрави, силни и да бъдат тези родолюбци, от които всички имат нужда. \r\nГеорги Йорданов получи цветя по повод рождения си ден. Според него културата е колективно дело и всеки даровит човек твори, но националният елит се обединява в името на Отечеството. Той изрази радостта си, че лидерът на БСП говори в две измерения - човечност и България.\r\nДеница КИТАНОВА", "date": "2018.05.29", "title": "Корнелия Нинова, БСП: Отдадеността на културата и науката е надпартийна и е кауза за България"}
{"url": "http://www.focus-news.net/news/2018/05/29/2527649/stara-zagora-v-dnite-na-115-ya-praznik-na-rozata-v-kazanlak-shte-se-provede-16-o-izdanie-na-fotoplenera-v-dolinata-na-rozite.html", "text": "В дните на 115-я Празник на розата в Казанлък ще се проведе 16-о издание на фотопленера „В Долината на розите“, каза за Радио „Фокус“ директорът на Музея на фотографията Стефан Папукчиев. В него участие ще вземе и царица Роза на Казанлък – 1997 Радка Тояганова. Пленерът се организира от Община Казанлък и Музея на фотографията в града. В него участие ще вземат творци от София, Варна и Стара Загора. Във форума участват и фотографи от Казанлък. \r\nСред водещите автори от тазгодишния пленер е младият фотограф Красимир Матаров, който работи в София. Носител е на редица фотографски награди в последните години. Иван Миладинов е другото добре познато име в гилдията, което се представя на пленера в Казанлък. Миладинов води курсове по пейзажна фотография в София и уоркшопове в България и чужбина – Македония, Чехия и др. Популярен е с нощните си заснимания и фотосите си от планините.   \r\nСред участниците, носители на награди, е и перспективният казанлъшкият автор Веселин Атанасов. Само за година той получава множество награди, каквито малко фотографи печелят наведнъж. Сред тях са пет златни, шест бронзови и сребърни отличия и десетки почетни грамоти от световни фотографски конкурси.     \r\nВ тазгодишното издание на „В Долината на розите“, свои фотоси ще представи и Ангелина Александрова – национално известен професионален преводач от английски и руски език, автор на стихосбирка – „15 ангела на върха на пръста ми“.  Творческа „слабост“ на Ангелина, чиято кариера тръгва от Казанлък, е и фотографията. \r\nСред пленеристите тази година са и двама казанлъчани – Димитър Димитров и Татяна Бончева, както и Ирина Костова от София. Костова е участвала в изложби на Канон България, нейни работи са и в селекцията на „Язовирите на България“, пейзажите са нейната фотографска страст. Сред участниците в пленера е и Елена Тилова от Стара Загора, която с обич и страст снима българските планини.  \r\nИзложбата с фотосите от „В Долината на розите“ ще бъде открита на 2 юни, събота, от 18.00 часа в Музея на фотографията и съвременните визуални изкуства в Казанлък.\r\nСлавяна ГАЙДАРОВА", "date": "2018.05.29", "title": "Стара Загора: В дните на 115-я Празник на розата в Казанлък ще се проведе 16-о издание на фотопленера „В Долината на розите“"}
{"url": "http://www.focus-news.net/news/2018/05/29/2527651/alsat-m-makedoniya-spored-edi-rama-chlenstvoto-na-zapadnite-balkani-v-es-e-ot-zhiznenovazhno-znachenie-za-regiona-i-sayuza.html", "text": "Албанският премиер Еди Рама  определи като „жизненоважно“ присъединяването на Западните Балкани в ЕС, не само за региона, но и за Европа, предава македонската медия  „Алсат М“.\r\n„В интерес на Европа е присъединяването на Балканите към ЕС, това е жизненоважно за Балканите и жизненоважно за Европа“, заяви Рама. Албания иска да започне преговори за присъединяване със Съюза тази година.\r\n„Ние сме държава с мюсюлмани и християни, но нашата вяра е Европа. Вярваме в Европа като фактор за мир, стабилност, приятелско съвместно съществуване и сътрудничество със страните от региона“, допълни той.\r\nГоворейки за войната в Косово,  Рама заяви, че никой не иска това да се случва отново.\r\n„Може би хората в Европа са забравили, може би за тях войната е само черно-бял филм на, но ние преживяхме и не искаме да видим това отново“, убеден е албанският министър-председател.\r\nТой приветства решението, в което се признават усилията на страната за реформи, по-специално борбата с организираната престъпност и корупцията.\r\n„Нищо няма да се случи с Франция, Германия или с целия Европейски съюз, ако започнем преговори за присъединяване. Албания не е заплаха!“, заключи Рама. Виктор Турмаков", "date": "2018.05.29", "title": "„Алсат-М“ (Македония): Според Еди Рама членството на Западните Балкани в ЕС е от жизненоважно значение за региона и Съюза"}
{"url": "http://www.focus-news.net/news/2018/05/29/2527653/anzhela-stoyanova-specheli-parva-nagrada-ot-natsionalniya-studentski-konkurs-na-mti-kulturen-turizam-2018-veliko-tarnovo.html", "text": "Анжела Стоянова от ВТУ „Св. св. Кирил и Методий“ спечели първа награда от шестото издание на Националния студентски конкурс за най-добра разработка на туристическа тематика на XV-то Международно изложение „Културен туризъм 2018” – Велико Търново, съобщиха от Общинската агенция по туризъм „Царевград Търнов“. Тази година в конкурса участваха 20 студенти от пет университета: ВТУ „Св. св. Кирил и Методий“, Стопанска академия „Димитър А. Ценов”, СУ „Св. Климент Охридски”, ЮЗУ „Неофит Рилски” и Нов български университет. Те представиха  разработки по избрана от тях тема, свързана с развитието, състоянието и проблемите на туризма.  Жури с председател проф. Мария Воденска (председател), проф. Иван Марков и доц. Соня Алексиева (членове), обяви тримата победители  в Националния студентски конкурс на XV-то Международно изложение „Културен туризъм 2018” – Велико Търново. Първа награда спечели Анжела Стоянова от ВТУ „Св. св. Кирил и Методий“ (бакалавър втори курс, специалност „Туризъм”, Стопански факултет, катедра „Туризъм”) за темата: „Нудизъм – начин на живот или средство за изява”. Втора награда е присъдена на Радина Дамянова от ЮЗУ „Неофит Рилски” (бакалавър четвърти курс, специалност „Туризъм”, Стопански факултет, катедра „Туризъм”) за темата: „Литературен туризъм в България?”; Трета награда получава Екатерина Иванова от Нов български университет (бакалавър по туризъм, департамент „Администрация и управление”) с разработка на тема: „Тенденциите в кулинарните продукти”. Тази година журито присъжда и една поощрителна награда на Деляна Генова, също от ВТУ „Св. св. Кирил и Методий“ (бакалавър втори курс, специалност „Туризъм”, Стопански факултет, катедра „Туризъм”) за темата: „Възможност за реализация на студентите от специалност туризъм в редовна форма”.\r\nКонкурсът се обявява всяка година на единствения специализиран форум за културен туризъм у нас, организиран със съдействието на Министерство на туризма, Българска хотелиерска и ресторантьорска асоциация (БХРА), Асоциация на българските туроператори и туристически агенции (АБТТА) и Общинска агенция по туризъм „Царевград Търнов”.  Домакин на форума е Община Велико Търново.\r\nВ рамките на XV-то МТИ „Културен туризъм 2018” във Велико Търново, както всяка година, журито представи условията и критериите на конкурса пред студенти и техни преподаватели от цялата страна. По традиция постъпилите разработки се оценяват до 24 май, след което се обявяват имената на победителите като студентите, класирани на първо, второ и трето място получават и предметни награди на стойност съответно 500, 300 и 200 лв.\r\nНаградите и грамотите на победителите в шестото издание на конкурса ще бъдат връчени по традиция от Общинска агенция по туризъм „Царевград Търнов”. Всички студенти, участвали в конкурса от петте университета от Велико Търново, София, Свищов и Благоевград, ще получат грамоти за участието си в Националния студентски конкурс за най-добра разработка на туристическа тематика на МТИ „Културен туризъм 2018” – Велико Търново. Представянето на наградените студенти и текстовете на класираните четири най-добри разработки от тазгодишния конкурс ще бъдат качени, както всяка година, на сайта www.read-travel.eu.", "date": "2018.05.29", "title": "Анжела Стоянова спечели първа награда от националния студентски конкурс на МТИ „Културен туризъм 2018” – Велико Търново"}
{"url": "http://www.focus-news.net/news/2018/05/29/2527654/nezavisen-makedoniya-srabskiyat-parlament-izbra-sinisha-mali-za-nov-finansov-ministar.html", "text": "По предложение на министър-председателя Ана Бърнабич сръбският парламент избра Синиша Мали за нов министър на финансите, предава македонската медия  „Независен“.\r\n154 депутати гласуваха за него, срещу 30. Мали замени на поста финансов министър Душан Вуйович, който подаде оставка по лични причини.\r\nОпозиция в парламента е възмутена ох избора на Мали за министър, посочвайки множество афери с негово участие.  Мали е бил преди кмет на Белград. Виктор Турмаков", "date": "2018.05.29", "title": "„Независен“ (Македония): Сръбският парламент избра Синиша Мали за нов финансов министър"}
{"url": "http://www.focus-news.net/news/2018/05/29/2527655/predstoyashti-sabitiya-v-stranata-za-30-may-agentsiya-fokus.html", "text": "***\r\nОт 16.00 часа в Гербова зала на „Дондуков“ 2 президентът Румен Радев ще посрещне абитуриенти от над 60 специализирани институции за деца и младежи от цялата страна. В 19.00 часа в ресторант „Лаура“, Национален дворец на културата, ще започне балната вечер за абитуриентите.\r\n***\r\nОт 11.00 часа пред Палата 3 на Международния панаир – Пловдив президентът и Върховен главнокомандващ на Въоръжените сили Румен Радев и министърът на отбраната Красимир Каракачанов ще открият 13-ата специализирана международна изложба за отбранителна техника „Хемус – 2018“. От 10.00 часа в зала „Пресклуб“ на панаирния град заместник-министърът на отбраната Анатолий Величков ще даде пресконференция, в която ще участват и представители на Министерството на икономиката и на организационния комитет на изложението.\r\n***\r\nОт 10.00 часа в зала „Мраморна“ в Министерството на труда и социалната политика ще се проведе кръгла маса по въпросите на методите и подходите за измерване на жизненото равнище и бедността на национално ниво. Събитието ще бъде открито от д-р Султанка Петрова, заместник-министър на труда и социалната политика.\r\n***\r\nОт 9.00 часа ще започне пленарното заседание на Народното събрание.\r\n***\r\nОт 9.00 часа до 18.15 часа в литературен клуб „Перото“ ще се проведе Европейски форум за гражданско участие \"Гражданско участие и вземане на решения съвместно с гражданите\".  \r\n***\r\nОт 9.30 часа в 21 състав на Софийския градски съд ще се гледа делото срещу Герман К. \r\n***\r\nОт 9.30 до 10.00 часа в „SOHO\" (ул. „Искър\" № 4) ще се проведе бизнес закуска „Как да победим хидрата на корупцията в КАТ. Подводните камъни при регистрация на МПС“. \r\n***\r\nОт 9.30 часа 6 състав на Специализирания наказателен съд ще гледа делото срещу Атанас А., Красимир Я. и Николай Р., обвинени в организиране и ръководене на организирана престъпна група.\r\n***\r\nОт 10.00 часа 14 състав на Специализирания наказателен съд ще гледа делото срещу Мартин А., Валентин Я., Валери Ал. и др., обвинени в организиране и ръководене на организирана престъпна група.\r\n***\r\nОт 10.00 часа 12 състав на Специализирания наказателен съд ще гледа делото срещу Младен М., Мария Тр., Полина Тр. и др., обвинени в организиране и ръководене на организирана престъпна група.\r\n***\r\nОт 10.00 часа 12 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.\r\n***\r\nОт 10.00 часа в градината на шеф Андре Токев Ресторант ANDRe (ул. „Хан Крум\" 3) ЕКОПАК ще представи резултатите и новите си проекти. \r\n***\r\nОт 10.30 часа в Национален пресклуб БТА ще се проведе Обществена дискусия на тема: „Езикът и агресията в детските телевизионни канали”.\r\n***\r\nОт 11.00 часа в сградата на \"Черковна\" 90 Специализираната прокуратура и ГДБОП ще дадат брифинг във връзка с организирана престъпна група за разпространение на наркотици, задържана с голямо количество дрога.\r\n***\r\nОт 11.00 часа в зала №3 \"Инж. Стоимен Сарафов\" на втория етаж на Федерацията на научно-техническите съюзи ( ул. „Георги С. Раковски“ №108) ще се проведе кръгла маса на тема „Има ли София интегрирана система за управление на отпадъците?“. Събитието е по инициатива на Дискусионен клуб „Политика 21“ към БСП – София. \r\n***\r\nОт 11.00 часа в ИнфоЦентър София2018 ще се състои пресконференция по повод Седмото поредно издание на турнирите Албена Къп.\r\n***\r\nОт 12.00 часа в централното фоайе на Националната галерия „Квадрат 500“ (пл. „Св. Александър Невски“ на ул. „19-ти февруари“ 1) ще се състои поклонението пред тленните останки на акад. Светлин Русев. \r\n***\r\nОт 12.30 часа в зала 207 в сградата на БАН (ул. „15 ноември“ №1) ще се състои пресконференция във връзка със стартирането на проект „Национален център по мехатроника и чисти технологии“. Представянето на проекта от ще бъде от 12.30 часа в Големия салон. \r\n***\r\nОт 13.00 часа в пресклуба на БТА ще се проведе пресконференция на тема „Пренебрегването и насилието в детството предопределят лошото здраве в зряла възраст“. \r\n***\r\nОт 13.00 часа 5 състав на Специализирания наказателен съд ще гледа делото срещу Мирослав В., Живко И. и др., обвинени в организиране и ръководене на организирана престъпна група.\r\n***\r\nОт 13.00 часа до 17.00 часа в Бизнес център „Капитал Форт“ в зала „Ню Йорк“ ще се проведе експертен форум „Чист въздух за здраве в София“. \r\n***\r\nОт 13.00 часа в Park Center Sofia (София, бул. Арсеналски № 2), етаж 3 ще се състои пресконференция по повод отбелязването на Световния ден за борба с множествената склероза. \r\n***\r\nОт 14.00 часа 13 състав на Специализирания наказателен съд ще гледа делото срещу Димитър В., обвинен в изнудване. \r\n***\r\nОт 14.30 часа 14 състав на Специализирания наказателен съд ще гледа делото срещу Валентин К. и Красимир Й., обвинени в организиране и ръководене на организирана престъпна група.\r\n***\r\nОт 14.30 часа в НДК започва межуднародната конференция на тема “Общоевропейски продукт за лично пенсионно осигуряване (ОЕПЛПО) - регламент, ефекти и проблеми“.\r\n***\r\nОт 15.30 часа 11 състав на Специализирания наказателен съд ще гледа делото срещу Димитър В., обвинен в изнудване. \r\n***\r\nОт 18.30 часа е American Corner (площад Славейков 4) ще се проведе конференция за медиите и фалшивите новини. \r\n***\r\nОт 19.00 часа в литературен клуб „Перото“ ще бъде представено българското издание на книгата „Някой като теб” от каталонския писател Шавиер Бош. \r\n***\r\nОт 19.30 часа ще се състои спектакълът „Пътуване към ада“ от Метеор и ДНК - Пространство за съвременен танц и пърформанс. \r\n***\r\nОт 19.30 часа в “София Хотел Балкан“, зала “Роял”, за 10-та поредна година ще бъдат връчени най-престижните застрахователни и пенсионноосигурителни отличия.\r\n***\r\nОт 20.00 часа в Театър „Азарян“ ще се проведе Мултимедийният спектакъл „Магическите гласове на България”.\r\n***\r\nОт 15.30 часа в Тържествената зала на Читалище „Никола Вапцаров-1894“ ще се проведе творческа среща с доц. д-р Даниела Дикова. От 17.00 часа в големия салон на читалището ще се състои клавирен концерт „Виенски класици“. \r\n***\r\nОт 17.15 часа в малкия салон на НЧ „Христо Ботев 1884“ ще се състои церемония по награждаване на участниците в инициативата „УикиБотевград“. \r\n***\r\nОт 10.00 часа пред Магазия 1 ще се проведе Конкурс „Светът започва от морето, светът започва от Бургас“.\r\n***\r\nОт 12.15 часа в хотел „Аква“ в зала „Амфибия“  ще се проведе брифинг на кръгла маса на тема „Замърсяването на Черно море с пластмасови отпадъци-инициатива за сътрудничество за превръщане на настоящите предизвикателства в бъдещи възможности за устойчиво развитие“. \r\n***\r\nОт 17.30 часа ще се проведе почистване на плажа в посока Солниците.\r\n***\r\nОт 9.30 часа на посещение във Военноморските сили ще бъде началникът на Щаба на ВМС на Р Румъния вицеадмирал Александру Мършу.\r\n***\r\nОт 11.00 часа до 12.30 часа в района на търговския център на бул. „Ян Палах“ №10 ще се проведе скринингова кампания за измерване на въглеродния оксид в издишания въздух и количеството на карбоксихемоглобин в кръвта на пасивни и активни пушачи по повод Световния ден без тютюн. \r\n***\r\nОт 14.00 часа в офиса на ПП ГЕРБ във Варна (ул. „Георги Бенковски” №1) общинският съветник доц. Антоанета Цветкова ще проведе приемна за граждани. \r\n*** \r\nОт 10.00 часа в голяма зала на Общината ще се проведе състезание за деца и ученици, организиран от Областна дирекция на МВР – Велико Търново. Поводът е 1-ви юни – Празника на детето. \r\n*** \r\nОт 14.00 часа в заседателната зала на Областна дирекция на МВР – Велико Търново ще се проведе отчет за работата на полицията през месец май и ще се акцентира на по- значимите случаи.  \r\n***\r\nОт 16.00 часа в Читалище „Надежда - 1869\" ще се проведе среща с писателя Миролюб Влахов.\r\n***\r\nОт 17.00 часа в музей „Възраждане и Учредително събрание“ ще бъде официално открита изложбата „Аргонавти на свободата – Гарибалди и българите“.\r\n***\r\nОт 17.30 часа в Изложбени зали „Рафаел Михайлов\" ще се проведе публична презентация на курсови работи на студенти от специалност \"Рисуване и интермедия\", Факултет по изобразително изкуство.\r\n***\r\nОт 18.00 часа в зала 30 на Младежки дом ще се проведе годишен концерт на учениците от Музикалната школа при Младежки дом.\r\n*** \r\nОт 18.00 часа в ДКС „Васил Левски“ ще бъде представен „Редки тъпанари“ – спектакъл на Теди Москов. \r\n***\r\nОт 19.00 часа в ДКС „Васил Левски“ ще се проведе спектакълът „Редки тъпанари“ на Теди Москов.\r\n***\r\nОт 19.00 часа в МДТ „Константин Кисимов\" ще се проведе постановката „Баядерка“. \r\n***\r\nОт 10.00 часа в спортна зала \"Фестивална\" заместник-кметът на Община Видин Венци Паков ще открие петия турнир по футбол на малки врати за ученици от 5-7 клас.\r\n***\r\nОт 17.30 часа в НЧ „Светлина“-с. Баница кметът на Община Враца Калин Каменов ще се срещне с ръководителите на 72-рия НТП „Козлодуй-Околчица”\r\n***\r\nОт 19.00 часа в Камерна зала ще се състои „Нора“ от Хенрик Ибесен.\r\n***\r\nОт 19.00 часа пред Община Враца ще се състои концерт на БТР.\r\n***\r\nОт 22.00 часа сградата на читалище „Развитие“ ще бъде осветена с триизмерно лазерно шоу, което ще представи живота и делото на Христо Ботев.\r\n*** \r\nОт  18.30 часа в НЧ „Напредък – 1869“ МТ „Алтернатива“ Горна Оряховица представя постановката „Фарисей“ по Дмитрий Псата, режисьор Симеон Христов. \r\n***\r\nОт 9.00 часа в заседателната зала на Община град Добрич ще се проведе кръгла маса на тема „Предучилищното образование – традиции, настояще и бъдеще“.\r\n***\r\nОт 11.30 часа в Народно читалище „Йордан Йовков – 1870 г.“, Детски отдел на библиотеката ще се проведе час по четене „Здравей, засмяно лято“. \r\n***\r\nОт 17.00 часа в концертна зала „Добрич“ ще се състои концерт „Писмо от детството“ с участието на деца от детските градини на град Добрич.\r\n***\r\nОт 19.00 часа в драматичен театър „Йордан Йовков“ ще се състои премиера на спектакъла „Преспанските камбани“ от Димитър Талев.\r\n***\r\nОт 19.00 часа в Младежки център в Концертна зала ще се състои спектакъл „Идеалните непознати“ на Клуб „Театър“ при Младежки център – Добрич с ръководител Лана Анцаридзе.\r\n***\r\nОт 18.00 часа ще се състои концерт на Теодосий Спасов и неговата група. \r\n***\r\nОт 10.00 часа до 13.00 часа в парк „Монтанезиум“ ще се проведе информационен ден по Проект „Твоят час“, в който участват всички училищата на територията на областта.\r\n***\r\nОт 9.30 часа в Районен съд-Пазарджик започва делото срещу бившия председател на Общинския съвет в град Септември Лазар Влайков, с чийто пистолет бе убит Наско Тонкев от село Виноградец. \r\n***\r\nОт 17.30 часа в Обединен детски комплекс ще се проведе открит урок с участието на  деца от подготвителна група към балетно студио „ИДА” на ЦПЛР-ОДК.\r\n***\r\nОт 18.30 часа в театрален салон ЦПЛР-ОДК ще се състои постановката „Не падай духом”  по Станислав Стратиев на ДЮТ „Мускетарите”.\r\n***\r\nОт 14:00 часа в Заседателната зала в сградата на Община Пловдив ще се състои награждаването на победителите от извънредния конкурс за деца от 9 до 15-годишна възраст за участие в международния космически лагер Space Camp Turkey 2018 г. в Измир.\r\n***\r\nОт 17.15 часа ще започне премахването на незаконна къща с пристройки за животни на улица „Батак“.\r\n***\r\nОт 10.30 часа в Зала 1 на Областна администрация – Русе ще се проведе втората пресконференция по проект „BG-RO E-GoverNet – Създаване на информационна мрежа за улесняване сътрудничеството между публичните власти, НПО, бизнеса и гражданите в трансграничния регион България-Румъния”.\r\n***\r\nОт 17.00 часа в Историческия музей ще се проведе „Детска нощ в музея“.\r\n*** \r\nОт 18.30 часа в салона на ПБНЧ „Еленка и Кирил Д. Аврамови – 1856” ще се проведе концерт на ДЮТА „Дунавска младост” с ръководител Виктор Маринов и възпитаници на вокалния педагог Корнелия Чекелева.\r\n***\r\nОт 11.00 часа в Пресклуб на БТА – Сливен ще се състои пресконференция на Сдружение \"Св. Георги Победоносец\" - Сливен по повод кампания за набиране на средства за довършване храма на светеца на Бармук баир.\r\n***\r\nОт 16.00 часа в Регионална библиотека „Николай Вранчев“ – Смолян- ще бъде открита изложба от фото-пленер „Смолян – перлата на Родопите“ \r\n***\r\nОт 18.00 часа в НЧ „Орфееви гори-1870“ – Смолян ще се проведе честване на 25-годишен юбилей на Младежки театър „Ирис“\r\n***\r\nОт 18.00 часа в зала „Петър Стайков” на бул. „България” № 43 Втора възпоменателна вечер, посветена на починали литературни творци, организира Клубът на дейците на културата.\r\n***\r\nОт 11.00 часа в Пресклуб на БТА – Стара Загора ще се състои пресконференция на Община Мъглиж и Сдружение \"Творецъ\".\r\n***\r\nОт 12.00 часа в Пресклуб на БТА – Стара Загора ще се проведе пресконференция на Медицинския факултет в Тракийския университет.\r\n***\r\nОт 18.00 часа в РБ „Захарий Княжески“ ще се проведе Празник на поезията - отчитане на резултатите от националния литературен конкурс „Николай Лилиев“.\r\n***\r\nОт 18.00 часа в Младежкия дом ще бъдат наградени победители в младежки конкурси в града. \r\n***\r\nОт 19.00 часа в Драматичен театър ще се състои „Полковникът птица“ от Христо Бойчев. \r\n***\r\nВ 8.00 часа пред паметника на Таньо войвода ще бъде открит 33-ят национален поход „По пътя на четата на Таньо войвода”.\r\n*** \r\nОт 11.00  часа дирекциите “Бюро по труда”, “Инспекция по труда” и “Социално подпомагане” в Търговище ще проведат поредната си съвместна пресконференция.\r\n***\r\nОт 8.00 часа на градския стадион в Хасково 8 отбора от областта ще спорят за Купата на АБФ. \r\n***\r\nОт 11.00 часа в залата на втория етаж в сградата на Община Хасково ще се проведе пресконференция. Темата е \"Писта затворен маршрут Хасково 2018\".\r\n***\r\nОт 18.00 часа на сцената на площад „Свобода“ цирков спектакъл ще представят актьорите от Студия „Алле“ от град Подолск, Русия. \r\n***\r\nОт 10.00 часа в сградата на кметството гл. инсп. Кирил Кирилов ще проведе среща с жителите на село Тъкач. \r\n***\r\nОт 17.00 часа в заседателна зала на ДКТ „Васил Друмев“ ще се състои среща с румънския драматург Мирча М. Йонеску.", "date": "2018.05.29", "title": "Предстоящи събития в страната за 30 май (Агенция „Фокус“)"}
{"url": "http://www.focus-news.net/news/2018/05/29/2527656/kyustendil-tazi-godina-praznikat-na-chereshata-shte-se-provede-v-ramkite-na-tri-dni.html", "text": "Тази година Празникът на черешата ще се проведе в рамките на три дни. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Празникът ще бъде от 22 до 24 юни. В първия ден от 20.00 часа на площад „Велбъжд” ще се състои концерт на Ирина Флорин. В следващите два дни са предвидени изложба-базар на череши и черешови произведения, изложение на занаятчии и производители, арт-работилници за деца, конкурси за най-едра череша, най-атрактивно вешало, най-красив черешов щанд. Ще бъдат представени и перспективни сортове череши за страната и района. В рамките на програмата ще се проведат фолклорният празник „Черешчица род родила”, както и кулинарна надпревара „Череши в кухнята” и кулинарни демонстрации.\r\nВенцеслав ИЛЧЕВ", "date": "2018.05.29", "title": "Кюстендил: Тази година Празникът на черешата ще се проведе в рамките на три дни"}
{"url": "http://www.focus-news.net/news/2018/05/29/2527659/varna-obshtinskiyat-savet-na-devnya-dade-zelena-svetlina-za-izgrazhdaneto-na-nov-himicheski-zavod-v-yuzhnata-industrialna-zona-na-grada.html", "text": "Общинският съвет на Девня даде зелена светлина за изграждането на нов химически завод в южната индустриална зона на града, който ще произвежда неорганични хлорни продукти чрез нова инсталация за хлор-алкална електролиза. Това съобщиха от пресцентъра на Община Девня. На своята сесия днес местните парламентаристи разрешиха на пловдивската фирма „Хъс“, която неотдавна закупи активите на фалиралия завод „Полимери“, изработването на подробен устройствен план (ПУП-ПРЗ) за отреждането на имота за промишлена дейност.\r\nПредставителят на инвеститора – инж. Румен Дяков, заяви пред съветниците, че проектът е на стойност 30 млн. евро, като се очаква той да бъде реализиран за срок от 2 години след одобрението на инвестиционното предложение от всички компетентни институции. Бъдещият завод ще осигури 200 постоянни работни места и ще произвежда по 15 000 тона продукция годишно. Става въпрос за течен хлор, натриева основа, солна киселина, натриев хипохлорит и ферихлорид.", "date": "2018.05.29", "title": "Варна: Общинският съвет на Девня даде зелена светлина за изграждането на нов химически завод в южната индустриална зона на града"}
{"url": "http://www.focus-news.net/news/2018/05/29/2527648/afp-napadatelyat-v-liezh-e-bil-nablyudavan-ot-politsiyata-zaradi-vrazki-s-islyamisti.html", "text": "Запознат с разследването източник съобщи на  AFP, че стрелецът, убил двама полицейски служители и минувач в град Лиеж е бил наблюдаван от полицията в Белгия заради връзките си с ислямисти.\r\n„Подозира се, че той е бил радикализиран в затвора. Смята се, че е бил част от обкръжението на лице, набиращо попълнения за ислямистите“, заяви източникът при условие за запазена анонимност.  Виктор Турмаков", "date": "2018.05.29", "title": "AFP: Нападателят в Лиеж е бил наблюдаван от полицията заради връзки с ислямисти"}
{"url": "http://www.focus-news.net/news/2018/05/29/2527660/nv-tsar-simeon-sakskoburggotski-albumat-v-sluzhba-na-balgariya-zapalva-edna-praznota-v-balgarskata-istoriya.html", "text": "Албумът „В служба на България” запълва една празнота в българската история, която я има от години. Това каза Н.В. Симеон Сакскобургготски по време на представянето на албума „В служба на България”, посветен на 130 години от основаването на българската царска династия и 80 години от рождението на Цар Симеон II, които се навършиха през 2017 г., предаде репортер на Агенция „Фокус“. „Искам да изкажа дълбоката си благодарност за този албум, който е един съвместен труд. И дори и нескромно да звучи той отразява 73 години служба на родината. И тъй като в него по неволя съм протагонист, бих искал да подчертая заслугата на други факти от нашата история – въобще всичко, което е свързано със самата страна, и много теми, които са били или забравени, или умишлено заличени. Такъв албум има ефекта на събуждане и на възстановяване на една истина – независимо дали ни харесва в даден момент или не, историята е такава, каквато е, и си има своята тежка дума. Надявам се историята един ден да даде представа за една друга България, която е съществувала от Освобождението до 1944 г.“, каза още  Н.В. Цар Симеон Сакскобургготски.\r\nТой изказа благодарност и на целия екип, който е работил по възстановяването на двореца „Врана“. „Не ще скрия, че до преди няколко години това беше руина. И с извънредно много усилия, умения, знания, добра воля и саможертва сега стоим пред нещо, което е впечатляващо. И това показва, че дори да няма средства, може да се постигне много. И като премиер съм усещал и съм забелязвал, че е най-лесно да се каже, че няма пари за нещо и да се оправдаем. Но ето, че това е факт и без средства, само с помощта на няколко души с чувство за миналото и за истината сме възстановили нещо, което в крайна сметка е собственост на всички. Защото общата история на България се свежда до подобни паметници“, коментира Н.В. Цар Симеон Сакскобургготски.\r\nЦветилена СИМЕОНОВА", "date": "2018.05.29", "title": "Н.В. Цар Симеон Сакскобургготски: Албумът „В служба на България” запълва една празнота в българската история"}
{"url": "http://www.focus-news.net/news/2018/05/29/2527261/predstoyashti-sabitiya-v-stranata-za-29-may-agentsiya-fokus.html", "text": "***\r\nНа „Дондуков“2  президентът Румен Радев ще приеме младежите от Втори ученически гвардейски отряд към Основно училище \"д-р Петър Берон\", Плевен. В 12.45 часа пред парадния вход на Администрация на Президента държавният глава и учениците ще наблюдават програма, подготвена от Националната гвардейска част. След това президентът ще отправи приветствие към младите гвардейци в „Гербова зала“.\r\n***\r\nОт 12.00 часа ще се проведе заседание на Министерски съвет. \r\n***\r\nОт 10.00 часа в сградата на Френския институт в София, пл. „Славейков“ № 3, зала „Славейков“, ще се проведе четвъртият семинар, част от конкурс „Екообщина“ на тема „Устойчиво управление на публичните пространства”.  Очаква се официален гост на събитието да бъде Николай Нанков, министър на регионалното развитие и благоустройството.\r\n***\r\nОт 15.00 часа в зала „Овална“ на Народно събрание ще се проведе заседание на Комисия за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения.\r\n***\r\nВ НДК ще се проведе Конференцията „Ромското включване“ под егидата на Българското председателство на Съвета на Европейския съюз.\r\n***\r\nОт 9.00 часа в заседателната зала на хотел КООП (вход от към улица \"Г.С.Раковски\"№99, сграда на Централен кооперативен съюз - България) ще се състои конференция по проект \"Надграждане на основните системи на Агенция „Митници\" за предоставяне на данни и услуги към външни системи - БИМИС 2020 (фаза 1)\".\r\n***\r\nОт 9.30 часа  в заседателната зала в сградата на Висшия съдебен съвет, ул. „Eкзарх Йосиф“ № 12, ще се състои заседание на Съдийската колегия на ВСС. \r\n***\r\nОт 10.00 часа до лятното кино пред НДК започва най-голямото пролетно книжно изложение в България – традиционният Пролетен базар на книгата.\r\n***\r\nОт 10.00 часа в Дома на Европа на ул. „Раковска“ 124 ще бъден даден старта на европейската екологична кампания  „Глас за океана“.\r\n***\r\nОт 10.00 часа 5 състав на Специализирания наказателен съд ще гледа делото срещу Илчо И., Станко Ж., Евгения И. и др., обвинени в образуване и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще гледа делото срещу Хованес М., Пламен Т. и др., обвинени в образуване и ръководене на организирана престъпна група. \r\n***\r\nОт 10.00 часа 7 състав на Специализирания наказателен съд ще гледа делото срещу Румен Х., Таня Х., Наталия А. и др., обвинени в образуване и ръководене на организирана престъпна група. \r\n***\r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в образуване и ръководене на организирана престъпна група. \r\n***\r\nОт 10.00 часа 13 състав на Специализирания наказателен съд ще гледа делото срещу Али Л., Величко Д. и др., обвинени в образуване и ръководене на организирана престъпна група. \r\n***\r\nОт 10.30 часа на лятната сцена в „Княз-Борисовата градина“ Министерството на околната среда и водите организира хепънинг, с който ще отбележи Зелената седмица през 2018 г. Участниците ще бъдат приветствани от зам.-министъра на околната среда и водите Атанаска Николова. Гости на тържеството ще са представители на ЕК в България и Йоана Христова, зам.-кмет на столицата.\r\n***\r\nОт 10.30 часа 15 състав на Специализирания наказателен съд ще гледа делото срещу Димитрина Р., Мария Ж.  и др., обвинени в образуване и ръководене на организирана престъпна група.\r\n***\r\nОт 11.00 часа в ресторант „Мистър Пица“, ул. „Верила“ 3 ще се състои пресконференция по повод шестото издание на Изложение „Мисия Здраве“.\r\n***\r\nОт 11.00 часа в конферентната зала на хотел “Сенс”  ще се проведе дискусия по Дейност 1 „Привеждане на подзаконовата уредба и вътрешните правила в съответствие с практиката и нормативната рамка в областта на е-управление“ по Проект BG05SFOP001-1.002-0004 „Надграждане на Имотния регистър за интеграция с кадастралния регистър и предоставяне на допълнителни е-услуги”.\r\n***\r\nОт 11.00 часа в зала „Витоша“ на хотел „Маринела“ ще се състои пресконференция за фестивала One Love Tour 2018г.\r\n***\r\nОт 11.30 часа 11 състав на Специализирания наказателен съд ще заседава по делото срещу Виктор М., комулиране на наказанията. \r\n***\r\nОт 13.00 часа в зала Сердика на „София Хотел Балкан“ Инициатива “Правосъдие за всеки”, съвместно с фондация “Кристиан Таков”, организират Форум “Върховенство на справедливостта и правосъдието”.\r\n***\r\nОт 13.30 часа 11 състав на Специализирания наказателен съд ще заседава по делото срещу Пламен Н., комулиране на наказанията. \r\n***\r\nОт 13.30 часа 1 състав на Специализирания наказателен съд ще заседава по делото срещу Филип Ч., комулиране на наказанията. \r\n***\r\nОт 14.00 часа 16 състав на Специализирания наказателен съд ще гледа делото срещу Милко М., Росен Д. и др., обвинени в образуване и ръководене на организирана престъпна група.\r\n***\r\nОт 15.00 часа народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n***\r\nОт 18.00 часа в НДК председателят на НС на БСП Корнелия Нинова ще се срещне с представители на образованието, науката и културата.\r\n***\r\nОт 18.00 часа в двореца „Врана” ще бъде представен албумът „В служба на България”, посветен на 130 години от основаването на българската царска династия и 80 години от рождението на Цар Симеон II, които се навършиха през 2017 г. На представянето ще присъстват Техни Величества Цар Симеон и Царица Маргарита и Н.Ц.В. Княгиня Мария-Луиза.\r\n***\r\nОт 18.00 часа в столичната галерия-книжарница „София Прес“ ще се състои откриването на изложба от проекта „Учители и ученици в изобразителното изкуство“ – „Проф. Андрей Даниел и ученици”.\r\n***\r\nОт 18.30 часа в Литературния клуб „Перото“ ще се състои представяне на книгата „Изкуството – дете капризно и жестоко“ с автор Розалина Пепеланова.\r\n***\r\nОт 18.30 часа в Софийска градска художествена галерия ще бъде даден стартът кампанията „Дай път на живота!“ за намаляване жертвите на пътя.\r\n***\r\nОт 19.00 часа на сцената на Театър Азарян ще бъде представен спектакъла „За теб”. \r\n***\r\nОт 14.00 часа в Експозиционен център „Флора“ ще се проведе граждански диалог за развитието на морската политика. \r\n***\r\nОт 14.00 часа в Експозиционен център \"Флора\" ще се проведе граждански диалог за развитието на морската политика.\r\n***\r\nОт 17.00 часа в голямата зала на Младежкия  културен център на ул. „Гладстон” ученици от няколко бургаски училища ще покажат в междуучилищен  уъркшоп „Какво е да си бежанец”.\r\n***\r\nОт 11.00 часа в сградата на Митница Варна (на адрес Варна, площад „Петко Р. Славейков\"№2) заместник-директорът на Агенция „Митници\" Юлиан Мирков, началникът на Митница Варна Светлан Савов и окръжният прокурор на Варна Владимир Чавдаров  ще дадат брифинг, на който ще предоставят информация за задържането на голямо количество амфетаминопроизводни на Пристанище Варна - Запад.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Станислав Иванов ще проведе приемна за граждани. \r\n***\r\nОт 14.30 ч. в хотел DoubleTree Hotel by Hilton, Варна — к. к. \"Златни пясъци\", ще се проведе семинар, посветен на туризма между Китай и ЕС - 2018г. \r\n***\r\nОт 11.00 часа в залата на Общинския съвет кметът на Община Видин Огнян Ценков ще пожелае \"На добър час\" на отбора ученици от ГПЧЕ \"Йордан Радичков\", които на 1 юни ще участват в Европейското младежко събитие 2018 в Страсбург, а на 2 юни ще бъдат представители на България в Европейския парламент в Страсбург, в програма ЕВРОСКОЛА.\r\n***\r\nОт 14.00 часа в залата на 6-ти етаж в сградата на Община Видин заместник-кметът Венци Пасков ще приеме участниците по проект \"Развитие на социалните компетенции на децата с езиково обучение в ранна детска възраст\" на Програма \"Еразъм+\", който се осъществява от ДГ \"Желязко Попниколов\", съвместно с партньори от Словения (координатор), Естония и Италия.\r\n*** \r\nОт 10.00 часа в голяма зала на Община Велико Търново ще се проведе Викторина за деца и ученици, организирана от Областна дирекция на МВР. \r\n*** \r\nОт 10.00 часа в пресклуба на БТА ще бъде представено възражение срещу идеята творчеството на Емилиян Станев да бъде свалено от учебните програми за средното образование. В пресконференцията ще участват д-р Радка Пенчева, завеждащ уредник в къщата музей на Емилиян Станев във Велико Търново и доц. Владимир Донев, преподавател по литературознание и методика на обучението по български език и литература във ВТУ. \r\n*** \r\nОт 11.30 часа в пресклуба на БТА ще се състои пресконференция, представяща резултатите от изследване на студенти политолози от Великотърновския университет за нагласите на обществото по оста\"Изток-Запад\".\r\n*** \r\nОт 17.30 часа в РНБ „П. Р. Славейков“ще бъде представена  „Люляковата поезия“ от Алина Стоянова и Неделина Димитрова.  \r\n*** \r\nОт 18.00 часа в голяма зала на Община Велико Търново ще се проведе Кконцерт на женски хор „Търновград“.  \r\n*** \r\nОт 19.00 часа в Читалище „Надежда – 1869“ ще се състои премиера на  „Двама на люлката“ от Уилям Гибсън на студентски театър „Маска и тога“. \r\n*** \r\nОт 19.00 часа МДТ „Константин Кисимов“ ще представи комедията „Няма да платим“.  \r\n*** \r\nОт 17.00 часа в Младежки дом-Враца ще се състои откриване на изложба „Ботевска работилница” и награждаване на призьорите.\r\n*** \r\nОт 19.00 часа пред Община Враца ще се проведе Концерт на Ансамбъл „Българе”.\r\n*** \r\nОт 11.00 часа в Зала 1 на Общината ще се състои тържествена сесия на Общински съвет Горна Оряховица, церемония по представяне на удостоените със звания и награди по случай Празника на Горна Оряховица. На събитието ще присъства председателят на ПГ на ГЕРБ и заместник-председател на партията Цветан Цветанов\r\n*** \r\nОт 11.45 часа пред Община Горна Оряховица ще се състои тържествено издигане на знамето на Горна Оряховица, празничен поздрав от Кмета на Община Горна Оряховица, оповестяване на удостоените със звания и награди по случай Празника на Горна Оряховица. \r\n*** \r\nОт 12.00 часа на пл. „Георги Измирлиев“ ще започне Фестивал „Улицата“ – представяне на улично изкуство и творци. \r\n*** \r\nОт 20.00 часа на пл. „Георги Измирлиев“ ще се състои празничен концерт с участието на Десислава Златева, Любо Киров и Владимир Ампов – Графа, 3D Mapping  и празнични илюминации. \r\n***\r\nОт 13.40 часа в Регионална библиотека „Дора Габе“, Интерактивна зала ще се проведе Празнично утро с презентация „Сбогом, първи клас“.\r\n***\r\nОт 17.30 часа в Дом-паметник „Йордан Йовков“ ще се състои реща с проф. Хюсеин Мевсим – автор на книгата „Петър Дачев и Истанбул“.\r\n***\r\nОт 19.00 часа в Младежки център, Концертна зала, ще бъде представен спектакъл „НЯМА да ИМА ПО-ДОБРИ от НАС“ на Театрален клуб „Гео Милев“ при Младежки център – Добрич с ръководител Драгомил Георгиев. \r\n***\r\nОт 09.30 часа в залата на Община Кюстендил ще се проведе акция по кръводаряване. \r\n***\r\nОт 17.30 часа в голямата зала на Общински драматичен театър ще се проведе общинският конкурс за детско творчество „Кюстендил – това е моят град”.\r\n***\r\nОт 10.30 часа в ОУ „Св. св. Кирил и Методий“ в село Драгичево ще се проведе \r\nспортна инициатива с международно участие. \r\n***\r\nОт 13.30 часа в XI - то ОУ „Елин Пелин” ще се състои прожекция на филм и презентация за вредата от тютюнопушенето – по повод 31 май – Световен ден без тютюнев дим.\r\n***\r\nОт 18.00 часа в големия салон на Общински младежки дом ще се проведе \"Латино фиеста\" - Перник 2018\" – с участието на деца от ДГ №8 „Изворче“, гост – танцьори,  поп певеца Светослав Стойчев и специален гост  - естрадната звезда Росица Кирилова.\r\n***\r\nОт 18.30 часа в малкия салон на Дворец на културата ще се състои Концерт на Камерен оркестър „Орфей”.\r\n***\r\nОт 11.00 часа в Пресклуб на БТА-Плевен ще се състои информационна среща на тема: \"Стартиране на Информационна кампания „Вдъхновявам, Създавам, Развивам”, по проект BG05M9OP001-1.023-0003-C01 „Възраждане на предприемаческия дух в Северозападна България”.\r\n***\r\nОт 9.15 часа в 6-а аудитория на Ректората на ПУ „Паисий Хилендарски“ на ул. „Цар Асен“ №24 за пета поредна година Химическият факултет на Пловдивския университет организира семинар за иновативните методи за анализ.\r\n***\r\nОт 10.00 часа, в пресклуба на БТА ще се състои пресконференция на Фондация „Джендър алтернативи“.\r\n***\r\nОт 11.00 ч. в присъствието на заместник-кмета Георги Титюков в Община Пловдив ще бъдат връчени официални грамоти на лицата, удостоени с приза „Най- добрият човек”.\r\n***\r\nОт 14.00 часа KLAP Maison pour la danse ще проведе танцов уъркшоп с учениците на ЕГ „Иван Вазов”.\r\n***\r\nОт 18.00 часа в галерия „Пловдив“, намираща се във фоайето на Общинския съвет, ще бъде представена студентска изложба под надслов „Пробуждане“.\r\n***\r\nОт 20.00 часа на Античния театър ще се проведе концерт на дует „Ритон“.\r\n***\r\nОт 17.30 часа в зала „Петър Стайков“ на КДК – Смолян ще се проведе среща на тема: „Някои допълнителни щрихи по създаването на Смолянски окръг, истини и полуистини за хората, ангажирани в този процес, за настоящето и бъдещето на областта“.\r\n***\r\nОт 16.30 часа в Младежки дом, бул. \"Патриарх Евтимий\" 176, Старозагорският Омбудсман Надежда Чакърова организира среща-дискусия в подкрепа на националната кампания на Мая Манолова \"Нашето дете\" с участието на Младежки и Детски общински съвети, училищни психолози и педагогически съветници, представители на местни младежки сдружения, Международен младежки център и други.\r\n***\r\nОт 18.00 часа в арт зала, НЧ „Св. Климент Охридски 1858“, ще се състои  представяне на книгата „Люлякови взори“ на поетесата Стойна Димова.\r\n***\r\nОт 19.00 часа в Оперен театър ще бъде представен балет „Нестинарка“ от Марин Големинов.  \r\n***\r\nОт 19.00 часа в Драматичен театър ще бъде представена постановката „Голям колкото малка ябълка“ от Петър Анастасов.\r\n***\r\nОт 10.00 часа в Пресклуб на БТА – Хасково ще се състои пресконференция на Коалиция „Да за Димитровград“ във връзка с традиционно организирания от политическата сила празник детски празник \"Здравей, лято\".\r\n***\r\nОт 14.30 часа в залата на БЧК ще се проведе лекция на тема “Предвестници на раждането. Кога да тръгнем към родилния дом? Последни приготовления.\"\r\n***\r\nОт 9.00 часа в Окръжен съд Шумен е насрочено поредно заседание по делото Хитрино.\r\n***\r\nОт 10.00 часа на изнесен брифинг с участието на кмета Любомир Христов ще бъдат разгледани част от обектите, които се изграждат по проекта за градска среда към ОП “Региони в растеж”.", "date": "2018.05.29", "title": "Предстоящи събития в страната за 29 май (Агенция „Фокус“)"}
{"url": "http://www.focus-news.net/news/2018/05/29/2527263/afp-pravitelstvenite-sili-v-yemen-napredvat-kam-pristanishtniya-grad-hodeyda-namirasht-se-v-ratsete-na-buntovnitsite.html", "text": "Правителствените сили в Йемен напредват към пристанищния град Ходейда, намиращ се в ръцете на бунтовниците, предава AFP.\r\nПравителствените сили се намират на около 20 километра от града, който е главна цел на военните действия, откакто водената от Саудитска Арабия коалиция се намеси в йеменската гражданска война.\r\n„Йеменската армия, подкрепяна от силите на коалицията е на разстояние от около 20 километра от Ходейда. Целта на операцията е да градът да бъде върнат под контрола на легитимното правителство  на  Йемен. Операцията е в ход“, съобщава говорителят на коалицията Турки ал Малики пред репортери в саудитската столица Рияд.\r\n„Нашата цел е да прекъснем снабдяването на хутите“, продължи говорителят.\r\nОт ООН предупреждават, че всяка операция срещу Ходейда ще прекрати достъпа на хуманитарна помощ за Йемен, тъй като 70 процента от нея минава през това пристанище. Юлиян Марков", "date": "2018.05.29", "title": "AFP: Правителствените сили в Йемен напредват към пристанищния град Ходейда, намиращ се в ръцете на бунтовниците"}
{"url": "http://www.focus-news.net/news/2018/05/29/2527262/pregled-na-osnovnite-temi-v-svetovniya-pechat-agentsiya-fokus.html", "text": "Турският заместник министър-председател Бекир Боздаг отправи остри критики към Германия, след като в рейнския град Кьолн бе разрешено провеждането на предизборен митинг на Демократична партия на народите (ДПН), отбелязва вестник Hurriyet.\r\nБоздаг обвини управляващите в Берлин, че взимат страна в предстоящите на 24 юни избори в Турция. „Те (германците – бел.р.) позволиха на поддръжниците на „Работническата партия на Кюрдистан“ (ПКК) да проведат митинг в Кьолн. Те не са справедливи и обективни спрямо Турция\", заяви Боздаг на среща в централноанадолската провинция Йозгат.\r\nНеговите забележки бяха направени ден, след като ДПН, която Анкара определя като политически фронт на ПКК, проведе митинг в Кьолн.  Почти хиляда поддръжници на партията се събраха на площад „Ноймарк“ в германския град, поясниха от местната полиция. По време на митинга не са допуснати символи и банери на ПКК, увериха германските власти. Въпреки това не липсваха злостни нападки срещу управляващите в Турция и срещу държавния глава Реджеп Тайип Ердоган.\r\n„Германия промени законодателството си, за да не позволи на всички страни да проведат митинги на територията й по време на предизборните им кампании, но целта им е да предотвратят организирането на такива Турция\", подчерта Боздаг.\r\nПо-рано властите в Берлин не допуснаха предизборен митинг на управляващата в Анкара „Партия на справедливостта и развитието“. Поради тази причина турският президент организира мащабен предизборен митинг в столицата на Босна и Херцеговина – Сараево, на който присъстваха десетки хиляди турци, живеещи в европейските страни.\r\n*** Делегации от САЩ и Северна Корея се насочват към Сингапур, за да положат основите на подготовката на срещата на високо равнище между лидерите на Вашингтон и Пхенян Доналд Тръмп и Ким Чен-ун, съобщава американското издание Washington Examiner, като отбелязва, че новината предполага възобновяване на плановете за провеждането на срещата следващия месец. \r\nСъгласно разпространените данни американската делегация е ръководена от Джо Хегин, заместник-началник на екипа на Белия дом за операции. \r\nМиналият четвъртък държавният глава на САЩ Доналд Тръмп обяви, че отменя срещата на високо ранище заради промяна в поведението на Ким Чен-ун и подновената от негова страна враждебна реторика. След това обаче от Белия дом подчертаха, че Пхенян трябва да бъде заставен да се ангажира с ядрено разоръжаване на Корейския полуостров. \r\nСпоред южнокорейската агенция Yonhap в понеделник следобед (местно време) към Сингапур ще се насочат и представители на Северна Корея. Делегацията, изпратена от Ким, се ръководи от неговия началник на персонала Ким Чанг-сонг.\r\nТръмп заяви през уикенда, че ако се съгласи да се срещне със севернокорейския лидер, срещата на върха „вероятно ще остане в Сингапур на същата дата, на 12 юни и, ако е необходимо, ще бъде продължена и след тази дата\".\r\n*** Командващият Военновъздушните сили на Сирия е взел решение да не позволява на шиитските фракции, подкрепяни от иранските власти, да използват базите на Дамаск за съхраняване на боеприпаси и подслоняване на бойци, пише израелският вестник The Jerusalem Post. \r\nИзданието се позовава на публикация в сирийския опозиционен вестник Zaman al-Wasl, който твърди, че решението е взето „след неотдавнашните израелски атаки\".\r\nПозовавайки се на източник в сирийската армия, в доклада се посочва, че това е първата стъпка в процеса на изгонването на подкрепяните от Иран сили от пределите на Сирия. Съгласно материала на Zaman al-Wasl, режимът в Дамаск е в паника след последните атаки от страна на ВВС на Израел.\r\nПо-рано друго издание, чиято редакция е в Лондон - Asharq Al-Awsat , съобщи, че Израел е предал на Русия списък с „червени линии\", които няма да толерира и чрез които предупреждава, че ще действа, за да попречи на Иран да укрепи позициите си в Сирия, включително по южната й граница с Израел.  \r\nСред тези „червени линии\" са доставката на ракети на подкрепяни от Иран милиции, включително „Хизбула“, производството на ракети или разгръщането на постоянни военни бази на територията на Сирия. \r\n*** Държавният глава на САЩ Доналд Тръмп се съгласи в понеделник да се срещне с японския министър-председател Шиндзо Абе преди потенциалната среща на високо равнище със севернокорейския лидер Ким Чен-ун. Според японски официални лица дискусията ще бъде шанс за Тръмп и Абе да координират своята стратегия на фона на тревогите в Токио за бъдещите преговори за подписване на мирен договор на Корейския полуостров, отбелязва американският вестник The Start and Stripes.\r\nТръмп и Абе разговаряха по телефона, докато делегация на САЩ преговаря със севернокорейските си колеги в опит да спаси провеждането на срещата на върха в Сингапур на 12 юни, която Тръмп отмени миналата седмица. След помирително изявление от Пхенян, обаче, президентът на САЩ заяви, че срещата все пак може да бъде проведена. Отделен екип от САЩ, ръководен от заместник-началника по операциите на Белия дом Джо Хегин и заместник-съветника по националната сигурност Мира Рикардел, вече е в Сингапур.\r\nСрещата между Тръмп и Абе вероятно ще се проведе в кулоарите на VII Икономическа среща на върха в Квебек на 8-9 юни. Допуска се обаче и възможността Абе „да се разходи“ до Вашингтон преди конференцията в Канада. \r\nБелият дом все още не е коментарал информацията. \r\nТъй като южнокорейският президент Мун Дже-ин се опитва да играе ролята на посредник между Тръмп и Ким-Чен-ун с надеждата да облекчи напрежението на Корейския полуостров, Абе е загрижен за резултата, който може да остави нерешени интересите на Япония в областта на сигурността. Абе се срещна с Тръмп в Мар-а-Лаго миналия месец и настоя в преговорите със Северна Корея да бъдат включени въпросите за балистичните й ракети и ядрения й арсенал. \r\nАбе също така поиска от Тръмп да повдигне въпроса за 12-те японски граждани, отвлечени от севернокорейски агенти през 70-те и 80-те години на миналия век.", "date": "2018.05.29", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/05/29/2527657/afp-tselta-na-streletsa-v-liezh-e-bila-napadenie-nad-politseyski-sluzhiteli.html", "text": "Според началника на полицията в белгийския град Лиеж Кристиан Бюпер стрелецът, убил двама полицейски служители „със сигурност“ е имал за цел именно нападение срещу силите на реда, предава  AFP.\r\n„Ясно е, че целта на убиеца е била да атакува полицията“, заяви Бюпер. Той допълни, че един от ранените полицаи, пострадали по време на инцидента е в сериозно положение. Виктор Турмаков", "date": "2018.05.29", "title": "AFP: Целта на стрелеца в Лиеж е била нападение над полицейски служители"}
{"url": "http://www.focus-news.net/news/2018/05/29/2527267/the-times-lekarite-sa-predpolagali-che-sergey-skripal-i-dashterya-mu-shte-umrat.html", "text": "Лекарите, които са лекували  Сергей Скрипал и дъщеря му са предполагали, че те ще умрат, пише британското издание The Times.\r\nПървоначалната терапия включвала атропин и дълбока седация, за да противодействат на нервно-паралитичния агент, разказват те в интервю, което предстои да се излъчи по ВВС.\r\nКогато пациентите са били докарани, лекарите са предположили , че става дума за наркотично предозиране и когато са разбрали, че става дума за отравяне с нервно-паралитично вещество, те не са очаквали пациентите да оцелеят. Лекарите са опитали всички терапии, които са били показани за тях и са предложили най-добрите болнични грижи, но въпреки това не са предполагали, че Скрипал ще оцелеят.\r\nСега и двамата са добре и са изписани от болницата, а руският президент Владимир Путин казва по въпроса:\r\n„Както видяхме по телевизията скоро Юлия Скрипал изглежда добре. Всички са живи и са добре, за щастие. За това аз не мисля, че става дума за използване на бойно отровно вещество. Ако е така всичко, което казва британската страна по случая е под въпрос“.\r\nСпоред лекарите успехът на лечението се дължи на изключително добрата и компетентна работа на лекарите и фантастичните грижи и отдадеността на сестрите. Юлиян Марков", "date": "2018.05.29", "title": "The Times: Лекарите са предполагали, че Сергей Скрипал и дъщеря му ще умрат"}
{"url": "http://www.focus-news.net/news/2018/05/29/2527268/balgariya-shte-raboti-za-nasarchavane-na-nauchnite-izsledvaniya-v-oblastta-na-izlizane-ot-vaglerodnite-goriva-obzor.html", "text": "България ще работи за насърчаване на научните изследвания в областта на излизане от въглеродните горива. Това стана ясно по време на среща на високо равнище за приложенията на водорода и горивните клетки, която се проведе в София. Събитието се организира в рамките на програмата на Българското председателство на Съвета на ЕС  от съвместното предприятие „Горивни клетки и водород“, Българската академия на науките, Министерството на транспорта, информационните технологии и съобщенията, Министерството на образованието и науката, Столична община и Асоциацията на европейската индустрия „Водород Европа”. В срещата участваха представители на Европейския парламент, Европейската комисия, СП ГКВ, български министерства, Столична община и експерти от индустрията и от сферата на научните изследвания, които обсъдиха теми, свързани с развитието на енергетиката, транспорта, финансирането и климатичните промени.Евродепутатът Петър Курумбашев посочи, че Източна Европа може да бъде център в развитието на изследванията в областта на водорода и София може да има централна роля в него. Той припомни, че в България вече има две коли, които са разработка на Техническия университет в София и Техническия университет в Русе, които могат да бъдат задвижвани с водород, базиращ се на основата на чиста енергия. „Той може да се съхранява и за периоди, когато няма слънце и вятър. Нашият системен оператор пострада, защото имаме голямо производство на енергия, когато няма потребление, така че едно от най-добрите решения за съхраняване на тази енергия освен батериите е водородът. Има дълъг път обаче, който тази иновация трябва да измине, преди да стигне до пазара, и смесеното предприятие „Горивни клетки и водород“ може да ускори процеса“, каза Курумбашев. Евродепутатът обясни още, че трябва да се обърне повече внимание на инструментите за насърчаване на научните изследвания в областта на излизане от въглеродните горива и да се замислим какви допълнителни възможности има финансово да се подкрепят проектите за това. Кметът на София Йорданка Фандъкова посочи, че българската столица е пример за иновациите и привличането на науката в управлението на града. „За мен е много важна и темата за използването на водорода в бита, защото битовото горене е един от най-големите замърсители на въздуха и е едно от най-големите предизвикателства за нашия град. Искам иновациите да се превърнат във водещи за София и във връзка с това имаме много хора и организации, които ни помагат – работим заедно с БАН, с университетите“, каза още тя. Фандъкова припомни и мерките, които Столична община вече е предприела за опазване чистотата на въздуха, сред които подмяна на 80% от тролейбусите и на 50% от автобусите, както и купуване на 20 електробуса, a в момента тече процедура и за още 30. „Моето желание е да подходя по същия начин и към водородните автобуси – те обаче са два пъти по-скъпи от електробусите. Надявам се да успеем да намерим начин да се възползваме от европейска подкрепа за тях“, коментира още Фандъкова.Министърът на образованието Красимир Вълчев приветства предложението на Европейската комисия за многогодишната финансова рамка, която предвижда увеличение на средствата за научни изследвания. „В държавния бюджет на България също увеличихме средствата за научни изследвания, насочихме част от тях към много национални и научни програми и една от тях е точно в тази област – за нисковъглеродна енергия за бита и транспорта. Целта им е да обвържем научните изследвания с важни обществени задачи и да стимулираме партньорството между всички научни организации. България има потенциал и той е в различни звена – трябва да ги обединим, за да може този научен потенциал да бъде част от европейските научни изследвания в тази област“, обясни Вълчев. Министърът посочи,  още, че е важно научните изследвания да бъдат държавно финансирани, въпреки че не винаги виждаме веднага тяхната полезност.\r\nДни на водорода ще се проведат и в Стара Загора (на 30 май) и Благоевград (на 31 май). A  на 1 юни от 11.00 часа пред сградата на БАН в София ще се състои събитието „В света на водорода“. Жители и гости на столицата ще имат възможност за тест драйв на водороден автомобил, ще бъде демонстрирано и задвижването на водородни коли-играчки.\r\nЦветилена СИМЕОНОВА", "date": "2018.05.29", "title": "България ще работи за насърчаване на научните изследвания в областта на излизане от въглеродните горива (ОБЗОР)"}
{"url": "http://www.focus-news.net/news/2018/05/29/2527264/interfaks-prezidentat-na-paragvay-se-ottegli-predsrochno.html", "text": "Президентът на Парагвай се оттегли предсрочно, предава руската агенция Интерфакс.\r\nПрезидентът на Парагвай Орасио Картес се оттегли от поста си предсрочно в понеделник, след като в страната през април бяха проведени президентски избори, спечелени от консерватора Марио Абдо Бенитес. Той трябва да встъпи в длъжност на 15 август. До тогава временно-изпълняваща длъжността президент става вицепрезидентът Алисия Пучета.\r\nСпоред парагвайската конституция президентът след края на мандата си получава безсрочно място в Сената на страната без право на глас, но настоящият президент спечели сенатско място по общия ред и предпочете да се оттегли предсрочно. Юлиян Марков", "date": "2018.05.29", "title": "Интерфакс: Президентът на Парагвай се оттегли предсрочно"}
{"url": "http://www.focus-news.net/news/2018/05/29/2527270/sport-livarpul-podpisa-dalgosrochen-kontrakt-s-brazilskiya-futbolist-fabinyo.html", "text": "Футбол: Ливърпул подписа дългосрочен контракт с бразилския футболист Фабиньо. Бившият футболист на „Монако“ преминава в английския клуб за сумата от 43.7 милиона паунда и договорът му ще влезе в сила от 1 юли след преминаване на медицински прегледи. Фабиньо е заявил, че „е много развълнуван от преминаването“ в редиците на мърсисайдци.", "date": "2018.05.29", "title": "Спорт: Ливърпул подписа дългосрочен контракт с бразилския футболист Фабиньо"}
{"url": "http://www.focus-news.net/news/2018/05/29/2527266/moskovskiy-komsomolets-roman-abramovich-poluchi-izraelsko-grazhdanstvo-za-da-mozhe-da-vliza-vav-velikobritaniya.html", "text": "Руският милиардер Роман Абрамович получи израелско гражданство , за да може да влиза безпрепятствено във Великобритания, пише “Московский комсомолец“.\r\nКакто е известно след изтичането на инвеститорската виза на собственика на „Челси“ британското правителство протака издаването на нова, а израелският паспорт гарантира безвизово влизане в над 100 държави.  \r\nТака на Абрамович няма да му се налага да доказва доходите си съобразно новите изискванията на британските власти към богатите чуждестранни граждани, които са вложили над 2 милиона лири в икономиката на Великобритания.\r\nСпоред промените на израелското законодателство лицата, които придобият израелско гражданство могат веднага да получат задграничен паспорт, а преди това се е налагало да чакат една година. Притежателите на израелски задграничен паспорт трябва да го подновяват на всеки пет години и ако не живеят в Израел, то паспортът им може да бъде отнет. Според изданието е възможно Роман Абрамович да е подал документи за израелско гражданство още в началото на годината, предвиждайки възможни трудности при издаването на нова британска виза. Юлиян Марков", "date": "2018.05.29", "title": "„Московский комсомолец“: Роман Абрамович получи израелско гражданство , за да може да влиза във Великобритания"}
{"url": "http://www.focus-news.net/news/2018/05/29/2527265/nezavisimaya-gazeta-sasht-se-gotvyat-da-premahnat-voennata-si-baza-v-yuzhnata-chast-na-siriya.html", "text": "САЩ се готвят да премахнат военната си база в южната част на Сирия, пише руският вестник „Независимая газета“.\r\nСпоред изданието САЩ са готови да направят сериозни отстъпки на Русия в Сирия заради опасенията за ситуацията в южната част на страната. На фона на слуховете за предстояща офанзива на правителствените войски в провинциите Кунейтра, Сувейда и Дераа Държавният департамент обсъжда план, който би предотвратил обостряне на обстановката в южната част на Сирия. В него се предвижда демонтаж на военната база и евакуация на опозиционните сили на север, като в замяна САЩ ще искат от Русия да не допуска Иран до южната граница,\r\nВлиятелното саудитско издание  съобщава, че миналата седмица   самолети на правителствената армия са хвърлили листовки над провинция Дераа, която почти 70 процента се контролира от умерената опозиция. В тях бунтовниците се предупреждават да сложат оръжие под заплахата от интензивно настъпление.\r\nОпасността от бъдещата операция предизвиква тревога в САЩ. По данни на саудитското издание помощник държавният секретар по близкоизточното урегулиране Дейвид Сатърфийлд се занимава с изготвяне на предложение , което може да заинтерсува руската страна. То предвижда пълно извеждане на представителите на сирийската опозиция и евакуацията им в провинция Идлиб на север. Сред възможните отстъпки е и демонтажа на американската военна база Ат Танф, разположена на границата с Ирак и Йордания.\r\nЕксперти считат, че в замяна САЩ могат да поискат от Русия да не допуснат концентрация на ирански формирования в южната част на Сирия. „Базата Ат Танф беше важна за американците не само заради икономическия натиск над президента Башар Асад – тя блокираше трасето Данмаск – Багдад, но и за удържане на иранската активност. В последно време американците успяха да построят друга база в Йордания в непосредствена близост до сирийската граница, където се базират хеликоптери и безпилотни летателни апарати“, казва Антон Мардасов – експерт на Руския съвет по международни въпроси .\r\nЕкспертът отбелязва, че след изтеглянето на САЩ от иранското ядрено споразумение Иран е започнал да намалява своята военна активност. „ Фиксирани са случаи на извеждането на шиитски опълченци от Сирия в Ирак, а в провинция Дераа иранските сили са заменени с войски на правителството на Сирия, като за сметка на това се наблюдава повишаване на активността на иранското разузнаване и интензивно вербуване на сирийци за местните неформални военни формирования, известни като „Сирийската Хизбула“. Според експерта не е ясно доколко подобно „намаляване“ на военната активност на Иран би задоволило САЩ и Израел, които се противопоставят на всякаква иранска активност в близост до границата на Израел. Юлиян Марков", "date": "2018.05.29", "title": "„Независимая газета“: САЩ се готвят да премахнат военната си база в южната част на Сирия"}
{"url": "http://www.focus-news.net/news/2018/05/29/2527661/zhan-klod-yunker-sadbata-na-italiya-ne-zavisi-ot-finansovite-pazari.html", "text": "Председателят на Европейската комисия Жан-Клод Юнкер заяви, че съдбата на Италия „не лежи в ръцете“ на финансовите пазари и Рим ще следва проевропейски път независимо коя партия е на власт, предава  AFP.\r\n„Съдбата на Италия не лежи в ръцете на финансовите пазари“, заяви Юнкер. Агенция „Фокус“ припомня: \r\nПо-рано европейският комисар по бюджета Гюнтер Йотингер си навлече гнева на председателя на италианската партия „Лигата“ Матео Салвини, заявявайки, че италианците, гледайки случващото се на финансовите пазари, няма повече да гласуват за популисти.   Виктор Турмаков", "date": "2018.05.29", "title": "Жан-Клод Юнкер:  Съдбата на Италия не зависи от финансовите пазари"}
{"url": "http://www.focus-news.net/news/2018/05/29/2527658/abc-news-donald-tramp-se-podgotvya-aktivno-za-sreshtata-si-s-kim-chen-un.html", "text": "Белият дом съобщи, че президентът на САЩ Доналд Тръмп „продължава активно да се подготвя“ за „очакваната среща на високо равнище“ с лидера на Северна Корея Ким Чен-ун в Сингапур, предава  ABC News.\r\nПрессекретарят на Белия дом Сара Хъкаби Сандърс заяви, че вицепредседателят на Северна Корея Ким Йон-чол ще проведе по-късно тази седмица среща с държавния секретар на САЩ Майк Помпео.  Същевременно тя допълни, че американска делегация ще се срещне с такава от Северна Корея в Демилитаризираната зона между двете корейски държави. Виктор Турмаков", "date": "2018.05.29", "title": "ABC News: Доналд Тръмп се „подготвя активно“ за срещата си с Ким Чен-ун"}
{"url": "http://www.focus-news.net/news/2018/05/29/2527273/pregled-na-osnovnite-temi-v-ruskiya-pechat-agentsiya-fokus.html", "text": "Отказът от „проруското правителство“ предизвика сътресение в италианската политика, пише руският ежедневник “Взгляд“.\r\nПо оценка на експертите в Италия се очерта безпрецедентна политическа криза. Тя се провокира от „антиконституционното решение“ на италианския президент  - блокирането на кандидатурата на един от министрите, което разруши конструкцията на цялото правителство, което можеше да се окаже най-проруското в целия Европейски съюз. Дали все още има шансове да се появи проруско правителство в Италия коментира руското издание.\r\nСлед  като на „приятелите на Путин“ не се отдаде шанс да формират правителство, президентът на Италия възложи на технократа и бивш служител в Международния валутен фонд Карло Котарели да създаде техническо правителство. Ако то  не получи вот на доверие в парламента ще последва разпускане на депутатите и насрочване на нови избори.\r\nИталианският политолог Джулието Киеза заяви за „Взгляд“, че „решението на президента е безпрецедентно и антиконституционно. Президентът няма никакво право да откаже да назначи министъра на икономиката“.\r\nСпоред изданието главният проблем не е евроскептичният министър. Причината е намерението на бъдещата коалиция между партията „Пет звезди“ и Лигата да премахнат антируските санкции, което е било предвидено в коалиционното споразумение.\r\nПредложеният за премиер Котарели е техническа фигура. Той е неизвестен за широката публика и е поредния технократ, които по принцип се славят с това, че спазват указанията на Брюксел и Вашингтон. \r\n***САЩ се готвят да премахнат военната си база в южната част на Сирия, пише руският вестник „Независимая газета“.\r\nСпоред изданието САЩ са готови да направят сериозни отстъпки на Русия в Сирия заради опасенията за ситуацията в южната част на страната. На фона на слуховете за предстояща офанзива на правителствените войски в провинциите Кунейтра, Сувейда и Дераа Държавният департамент обсъжда план, който би предотвратил обостряне на обстановката в южната част на Сирия. В него се предвижда демонтаж на военната база и евакуация на опозиционните сили на север, като в замяна САЩ ще искат от Русия да не допуска Иран до южната граница,\r\nВлиятелното саудитско издание  съобщава, че миналата седмица   самолети на правителствената армия са хвърлили листовки над провинция Дераа, която почти 70 процента се контролира от умерената опозиция. В тях бунтовниците се предупреждават да сложат оръжие под заплахата от интензивно настъпление.\r\nОпасността от бъдещата операция предизвиква тревога в САЩ. По данни на саудитското издание помощник държавният секретар по близкоизточното урегулиране Дейвид Сатърфийлд се занимава с изготвяне на предложение , което може да заинтерсува руската страна. То предвижда пълно извеждане на представителите на сирийската опозиция и евакуацията им в провинция Идлиб на север. Сред възможните отстъпки е и демонтажа на американската военна база Ат Танф, разположена на границата с Ирак и Йордания.\r\nЕксперти считат, че в замяна САЩ могат да поискат от Русия да не допуснат концентрация на ирански формирования в южната част на Сирия. „Базата Ат Танф беше важна за американците не само заради икономическия натиск над президента Башар Асад – тя блокираше трасето Данмаск – Багдад, но и за удържане на иранската активност. В последно време американците успяха да построят друга база в Йордания в непосредствена близост до сирийската граница, където се базират хеликоптери и безпилотни летателни апарати“, казва Антон Мардасов – експерт на Руския съвет по международни въпроси .\r\nЕкспертът отбелязва, че след изтеглянето на САЩ от иранското ядрено споразумение Иран е започнал да намалява своята военна активност. „ Фиксирани са случаи на извеждането на шиитски опълченци от Сирия в Ирак, а в провинция Дераа иранските сили са заменени с войски на правителството на Сирия, като за сметка на това се наблюдава повишаване на активността на иранското разузнаване и интензивно вербуване на сирийци за местните неформални военни формирования, известни като „Сирийската Хизбула“. Според експерта не е ясно доколко подобно „намаляване“ на военната активност на Иран би задоволило САЩ и Израел, които се противопоставят на всякаква иранска активност в близост до границата на Израел.\r\n***Руският милиардер Роман Абрамович получи израелско гражданство , за да може да влиза безпрепятствено във Великобритания, пише “Московский комсомолец“.\r\nКакто е известно след изтичането на инвеститорската виза на собственика на „Челси“ британското правителство протака издаването на нова, а израелският паспорт гарантира безвизово влизане в над 100 държави.  \r\nТака на Абрамович няма да му се налага да доказва доходите си съобразно новите изискванията на британските власти към богатите чуждестранни граждани, които са вложили над 2 милиона лири в икономиката на Великобритания.\r\nСпоред промените на израелското законодателство лицата, които придобият израелско гражданство могат веднага да получат задграничен паспорт, а преди това се е налагало да чакат една година. Притежателите на израелски задграничен паспорт трябва да го подновяват на всеки пет години и ако не живеят в Израел, то паспортът им може да бъде отнет. Според изданието е възможно Роман Абрамович да е подал документи за израелско гражданство още в началото на годината, предвиждайки възможни трудности при издаването на нова британска виза.", "date": "2018.05.29", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/05/29/2527269/the-guardian-italiya-se-gotvi-za-novi-izbori.html", "text": "Италия се готви за нови избори, пише британският ежедневник The Guardian\r\nДоверието на италианците в Еврозоната и европейските институции предстои да бъде тествано в нови избори през есента.  Президентът Серджо Матарела назначи служебен премиер след тежък политически разрив с популистките партии, които се опитаха да формират коалиционно правителство.\r\nПолитическата криза в Италия заплашва да се превърне в нова тежка схватка за бъдещето на Европейския съюз само две години след референдума за Брекзит.\r\nДо ситуацията се стигна след като президентът отказа да приеме кандидатурата за министър на евроскептикът Паоло Савона, нарекъл влизането на Италия в Еврозоната „историческа грешка“.\r\nЛидерите на партията „Пет звезди“ и Лигата изразиха възмущение от действията на президента и призоваха за масова мобилизация срещу президента и дори заплашиха с импийчмънт , но в последствие се отказаха.\r\nФренският президент Еманюел Макрон поздрави Матарела за показания  „дух на отговорност“ в запазването на италианската „институционална и демократична стабилност. Германският канцлер Ангела Меркел  каза, че би работила със всякакво правителство в Италия стига то да спазва правилата на Еврозоната в своята икономическа политика.\r\nОт своя страна предложеният за служебен премиер Котарели се опита да успокои страстите, като заяви:“Италианската икономика продължава да расте и публичните финанси са под контрол. Диалогът с ЕС за защита на нашите интереси е ключов и ние можем да постигнем повече, но по конструктивен начин“.\r\nДокато в предстоящите избори е ясно, че двете популистки партии ще поставят под съмнение мястото на Италия в Еврозоната, то не е ясно коя политическа сила ще се обяви в защита на европейското бъдеще на Италия . Юлиян Марков", "date": "2018.05.29", "title": "The Guardian: Италия се готви за нови избори"}
{"url": "http://www.focus-news.net/news/2018/05/29/2527272/evening-standard-kritikuvat-donal-tramp-zaradi-pohvali-za-sobstvenata-si-politika-v-denya-za-natsionalna-pamet.html", "text": "Критикуват Донал Тръмп заради похвали за собствената си политика в Деня за национална памет, пише лондонският Evening Standard.\r\nАмериканския президент Доналд Тръмп предизвика остри негодувания заради това, че хвали сам собствената си политика в пост в социалната мрежа „Туитър“. Той пише:\r\n„Честит Ден на националната памет! Тези, които умряха за нашата велика страна могат да бъдат щастливи и горди как нашата страна се справя днес. Най-добрата икономика от десетилетия, най-ниска безработица за чернокожи и латино от когато и да било(включително  и жени от 18 години), възраждаме нашата армия и още толкова много, чудесно!“\r\nМного ветерани и техните наследници изказват своето негодувание от думите на президента, като смятат за неуместен както тона на посланието така и неговото съдържание, което не отговаря на смисъла на този ден. Юлиян Марков", "date": "2018.05.29", "title": "Evening Standard: Критикуват Донал Тръмп заради похвали за собствената си политика в Деня за национална памет"}
{"url": "http://www.focus-news.net/news/2018/05/29/2527652/shumen-postovi-strelochnik-sluzhiteli-na-garata-i-na-zhp-sektsiya-shumen-byaha-sred-svidetelite-v-dneshnoto-zasedanie-po-deloto-hitrino.html", "text": "Постови стрелочник, служители на гарата и на жп секция Шумен бяха сред свидетелите в днешното заседание по делото „Хитрино“, предаде репортер на Радио „Фокус“- Шумен. Стрелочникът, който в деня на влаковата катастрофа е трябвало да поеме дежурството на Пост 2, разказа, че не е успял да приеме смяната сутринта на 10 декември 2016 година, заради инцидента. Бил е допуснат до мястото едва към 10.30-11.00 часа, като с него е имало и други хора – жп служители, както и униформен. Следващото му връщане на Пост 2 било едва след 10 дни. Разказа и какви са му задълженията като стрелочник. Показания даде и енергодиспечер, който отговаря за участъка от гара Иваново до Каспичан. Той посочи, че се описват не само плановите дейности по контактната мрежа, но и тези, извън плановите, като за тях се водят оперативни дневници. Такъв има и от деня на взрива. В 5.40 часа е изключил извод Плиска, в 5.41 е било подадено напрежение, но е докладвано, че изводът не държи. За проблема са информирани съответните дежурни. Показания даде и началникът на гара Хитрино. Пред съдийския състав той даде обяснения за инструкцията за приемане и изпращане на влаковете, както и за задълженията на стрелочниците. Сред призованите свидетели беше и ръководител район към жп секция Горна Оряховица към 10 декември 2016 година. Бяха му предявени снимки на части от стрелка №5, на които се вижда и откритото сърце на стрелката, които са правени по време на възстановителните дейности от началото на месец март 2017 година. Той обясни, как се сменя стрелка, колко тежат отделните ѝ елементи. Предявени му бяха и други документи сред които счетоводни картони на стрелки, монтажна схема на стрелка №5, предложение за бракуване на увредените активи, технически паспорти на стрелка №1 и №5 и др. Трима свидетели, които не са се явили вчера и днес, ще бъдат призовани за следващото заседание по делото на 22 юни. Призовани ще бъдат и вещи лица.\r\nИвелина ИВАНОВА", "date": "2018.05.29", "title": "Шумен: Постови стрелочник, служители на гарата и на жп секция Шумен бяха сред свидетелите в днешното заседание по делото „Хитрино“"}
{"url": "http://www.focus-news.net/news/2018/05/29/2527275/ministar-predsedatelyat-boyko-borisov-pravitelstvoto-dava-v-pati-poveche-pari-za-zdraveopazvane-sega-obzor.html", "text": "16 до 20 милиарда лева са отделени за българското здравеопазване по време на управлението на ГЕРБ. Това каза пред журналисти в Пловдив министър-председателят Бойко Борисов. По думите му правителството дава в пъти повече пари сега и се купува най-добрата техника, която я има по света. „Полагаме усилия, докторите ни са добри, парите, които се дават за здравеопазване са добри, апаратурата е добра и не е честно накрая пациентите да не са доволни”, посочи още премиерът. Той даде пример с това, че преди 10-12 години за здравеопазване е бил отделян само 1 милиард лева. Сега заради демографската криза в България има по-малко хора, няма инфлация, цените на лекарствата са същите и въпреки това държавата дава толкова много пари. „Само тази година правителството е заделило за Здравната каса почти 470 милиона лева”, посочи още Бойко Борисов.\r\nПремиерът съобщи още, че през следващата седмица МС трябва да гласува проекта за Националната здравно-осигурителна карта. \r\nПочти всяка седмица има операции на специалните служби и на прокуратурата по линия на корупция в здравеопазването, каза още министър-председателят. По думите му корупцията в болниците я правят докторите и Здравната каса, а службите трябва да я разнищят. „При такова финансиране лекарите, които управляват болниците са длъжни да си гледат работата и мениджмънта, вместо да се говори, че няма пари за здравеопазване. „Има болници и доктори, които си гледат работата и други, като тези във Враца, които не си я гледат. Сложили си частна болница в двора, скъпите пътеки в частната болница, а евтините и задълженията – в държавната. Това не може да продължава, това са вашите пари”, посочи премиерът. Борисов добави, че е разпоредил лекарите, сестрите и санитарите да си получават редовно заплатите, а другото е въпрос на прокуратурата и службите.\r\nДори не съм виждал нашият кандидат за кмет в Галиче. Не съм се срещал с партийната организация там, каза министър–председателят Бойко Борисов по повод изборите за кмет в селото през тази неделя. „БСП за всички избори искат касиране, да ги касират и тези”, добави премиерът.\r\nБойко Борисов посети Университетска болница „Свети Георги“ в Пловдив и посочи, че със 6-7 милиона лева там са направени подобренията, които днес видяхме – нови отделения и нови асансьори.\r\nДо 15 юни трябва да приключи ремонтът на 22 километровата отсечка от автомагистрала “Тракия“ от 133 до 155 км, в двете платна. Това съобщиха изпълнителите на ремонтите пред премиера Бойко Борисов, който по-късно инспектира дейностите там. В момента вървят рехабилитационните дейности в платното в посока Пловдив – Стара Загора. На 30 май ще се извърши временна организация на движението и то ще се пренасочи в реновираната лента, за да започне ремонтът на другото платно. Собственикът на фирмата изпълнител  Юлиян Инджов обеща на премиера, че ремонтът на 22 километровата отсечка ще приключи до 15 юни. Премиерът остана много доволен от качеството и бързината, с които се извършва рехабилитацията на пътя.\r\nЦветана ТОНЧЕВА", "date": "2018.05.29", "title": "Министър-председателят Бойко Борисов: Правителството дава в пъти повече пари за здравеопазване сега (ОБЗОР)"}
{"url": "http://www.focus-news.net/news/2018/05/29/2527271/daily-express-nikola-stardzhan-kritikuva-privarzhenitsite-na-tvard-brekzit-v-intervyu.html", "text": "Първият министър на Шотландия критикува в интервю, излъчено в сайта на европейската редакция на  на 28 май, привържениците на „твърд“ Брекзит  Борис Джонсън,  Джейкъб Рийс-Мог и Майкъл Гоув, като ги нарича „луди привърженици на Брекзит“, предава консервативното британско издание Daily Express.\r\nТя ги заплашва  със събуждане на дебата за шотландска независимост. Никола Стърджън ще се срещне с главния преговарящ за Брекзит от страна на Европейския съюз Мишел Барние.\r\n„ЕС беше ясен от първия ден – не може да има избирателен подход. След напускането на ЕС Великобритания става „трета страна“ и ще трябва да си носи последствията. Не можеш да бъдеш в един клуб и да игнорираш правилата , на които той се основава“, казва Стърджън.\r\n„Има група хора – „твърдите\" привърженици на Брекзит, които не могат да приемат това, защото мислят, че могат да говорят митовете си от времето на референдума. Може преди две години да си фантазирал  и сега идва момента на истината.“\r\nНикола Стърджън обвинява правителството , че не взема предвид всички опции за Брекзит, като има предвид министърът на външните работи Борис Джонсън, министърът на околната среда  Майкъл Гоув и депутатът-консерватор  Джейкъб Рийс-Мог.\r\n„Един от проблемите на правителството в момента, е че не се вслушва в никой освен в лудите привърженици на „твърд“ Брекзит“.\r\nСтърджън също така заявява, че Великобритания навлиза в критична фаза на преговорите за Брекзит през следващите седмици. Визитата й в Брюксел се случва в момент, когато тя започна да чертае икономическите планове за шотландска независимост, макар и да не е ясно все още кога ще има нов референдум по въпроса.\r\n„Нанасящата вреди несигурност може да приключи само ако правителството постави на първо място работните места и жизнения стандарт и се съгласи да остане в единния европейски пазар и митническия съюз за доброто и на Шотландия и на Великобритания“, завършва Стърджън. Юлиян Марков", "date": "2018.05.29", "title": "Daily Express: Никола Стърджан критикува привържениците на „твърд Брекзит“ в интервю"}
{"url": "http://www.focus-news.net/news/2018/05/29/2527276/sport-uefa-predvizhda-finalat-na-shampionska-liga-da-se-iznese-izvan-evropa.html", "text": "Футбол: Глобализацията завладява футбола. УЕФА предвижда финалът на Шампионска лига да се изнесе извън Европа. За възможни дестинации се спрягат Ню Йорк, Маями и Доха (Катар).\r\nПровеждането на мач от такъв калибър би генерирало милиони приходи, както за УЕФА, така и за участващите клубове. От централата са взели предвид и транспортните неуредици при провеждането на последните два финала в Кардиф и Киев, освен това европейските градове, в които може да се играе финал не са много и съществува риск от повтаряне.", "date": "2018.05.29", "title": "Спорт: УЕФА предвижда финалът на Шампионска лига да се изнесе извън Европа"}
{"url": "http://www.focus-news.net/news/2018/05/29/2527278/afp-toksikologichnite-testove-na-zhenata-obvinyavashta-lyuk-beson-v-iznasilvane-sa-otritsatelni.html", "text": "Токсикологичните тестове на жената, обвиняваща Люк Бесон в изнасилване са отрицателни, предава AFP.\r\nТестовете са проведени след като 27-годишната жена твърдеше, че е пила чай, почувствала се е зле и е загубила съзнание.\r\nЖената, която е модел и актриса е била във връзка с 59-годишния режисьор, но твърди, че той й е оказвал натиск да бъдат интимни  по професионални причини. \r\nСамият режисьор определя обвиненията като „фантасмагорични“. Юлиян Марков", "date": "2018.05.29", "title": "AFP: Токсикологичните тестове на жената, обвиняваща Люк Бесон в изнасилване са отрицателни"}
{"url": "http://www.focus-news.net/news/2018/05/29/2527280/gerb-pechelyat-kmetskite-izbori-v-galiche-bsp-iska-kasirane-obzor.html", "text": "С 497 гласа жителите на село Галиче, община Бяла Слатина, избраха за кмет кандидата на ГЕРБ Страхил Стоянов. Това показват оконачателните резултати от втория тур на местния вот. В селото избирателната активност беше почти 66%. Правото си на глас упражниха 986 души от общо 1498 избиратели. Срещу кандидата на ГЕРБ на балотажа се изправи Веселин Тушинов, издигнат от БСП. През изборния ден в ОИК-Бяла Слатина са постъпили 4 писмени и 1 устна жалби като 4 от тях са отхвърлени, а по една ще бъде съставен акт на подвижната секционна избирателна комисия.\r\nНа първия тур за Тушинов гласуваха 388 избиратели, а за Стоянов – 369. В кметската надпревара участваха общо трима кандидати, като издигнатият от ВМРО – Българско национално движение Николай Банков не достигна до втория тур на изборите. На първия тур на кметските избори гласуваха 61% от избирателите. До изборите се стигна, след като през февруари съдът прекрати правомощията на предишния кмет на населеното място - Ценко Чоков, защото от 2016 г. е в ареста и не може да изпълнява задълженията си. Преди малко повече от седмица Чоков, който заемаше кметския пост в Галиче 20 години, бе признат от Специализирания съд за виновен за отвличане, побой и палеж на автомобил и бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.\r\nДен след изборите от БСП обявиха, че ще искат касиране на изборите заради нарушения на изборния процес. Според зам.-председателят на БСП Кирил Добрев проведеният частичен местен вот не е бил избор, а завръщане и демонстрация на ретромутренската държава. Той заяви, че досегашният кмет на населеното място Ценко Чоков е управлявал изборния процес чрез обаждания по телефона и в тази връзка БСП са изпратили запитване до Прокуратурата и МВР дали и как Чоков, който е в затвора, разполага с мобилен телефон. \r\nДобрев обяви, че освен в Галиче, ще искат касиране на изборите и в девинското село Беден, където от левицата обявиха, че хората са били извозвани, за да гласуват. Добрев каза още, че в двете села е характерна една коалиция между ДПС и ГЕРБ и призова, ако двете партии имат еднакви политически ценности, да го обявят официално.\r\nОт ГЕРБ отговориха на БСП с пресконференция. Народният представител Тома Бикова заяви, че за ГЕРБ резултатите на частичния вот не са изненада, защото ГЕРБ полага усилия за спечелване на изборите както в големите, така и в малките населени места. По думите му БСП са свободни да искат касиране на изборите, но са превърнали Галиче в битката за Сталинград. Той заяви, че не приема Кирил Добрев като стожер на морала, но също призовава полицията и властите да проверят твърденията на левицата за телефонни обаждания от Ценко Чоков. Биков отговори и на намека на БСП, че ГЕРБ и ДПС са в коалиция на местно ниво, като заяви, че партията му е била единствената алтернатива на ДПС и добави, че ако БСП са противници на ДПС, е трябвало да издигнат свой кандидат. Административният секретар на ГЕРБ Цветомир Паунов заяви, че категорично в Галиче няма дописване на хора в избирателните списъци и добави, че БСП няма кмет в нито едно от 14-те населени места в Община Бяла Слатина. \r\nТемата коментира и заместник-председателя на партията Цветан Цветанов, който ръководи предизборния щаб на партията. Той обяви, че моделът на Ценко Чоков в Галиче няма да се повтори. Той призова всички партии след изборите да обединят усилията си, за да решат проблемите на хората и да не създават допълнително противопоставяне. „БСП за всички избори искат касиране, да ги касират и тези”, така премиерът и лидер на ГЕРБ Бойко Борисов коментира случая и уточни, че не е виждал кандидата на ГЕРБ за кмет в Галиче.", "date": "2018.05.29", "title": "ГЕРБ печелят кметските избори в Галиче, БСП иска касиране (ОБЗОР)"}
{"url": "http://www.focus-news.net/news/2018/05/29/2527277/tass-venetsuela-obvinyava-es-v-podchinenie-na-sasht.html", "text": "Венецуела обвинява Европейския Съюз  в подчинение на САЩ, предава TACC.\r\nПравителството на Венецуела категорично осъжда направените в понеделник изводи на  заседание на Съвета (на министрите на външните работи)на ЕС , поставящи под съмнение резултатите от изборите в страната, заявяват от Министерството на външните работи на Венецуела.\r\nЕС е счел, че гласуването на изборите във Венецуела противоречи на демократичните стандарти и е призовал властите в южноамериканската страна да проведат нови избори като заплашил с допълнителни санкции.\r\n„По този начин ЕС потвърждават враждебната и целенасочена политика на вмешателство във вътрешните работи с дейността на своя съвет., което представлява очевидно подчинение на грешната политика на администрацията на Доналд Тръмп по отношение на Венецуела. Нито една инстанция на ЕС, а също и на влизащите в него държави нямат пълномощията да поставят под съмнение решенията взети от венецуелския народ“, заявяват от Министерството. Юлиян Марков", "date": "2018.05.29", "title": "ТАСС: Венецуела обвинява ЕС в подчинение на САЩ"}
{"url": "http://www.focus-news.net/news/2018/05/29/2527281/pregled-na-mezhdunarodnite-novini-do-6-chasa-agentsiya-fokus.html", "text": "Отказът от „проруското правителство“ предизвика сътресение в италианската политика\r\nПо оценка на експертите в Италия се очерта безпрецедентна политическа криза. Тя се провокира от „антиконституционното решение“ на италианския президент  - блокирането на кандидатурата на един от министрите, което разруши конструкцията на цялото правителство, което можеше да се окаже най-проруското в целия Европейски съюз. Дали все още има шансове да се появи проруско правителство в Италия коментира руското издание.\r\nСлед  като на „приятелите на Путин“ не се отдаде шанс да формират правителство, президентът на Италия възложи на технократа и бивш служител в Международния валутен фонд Карло Котарели да създаде техническо правителство. Ако то  не получи вот на доверие в парламента ще последва разпускане на депутатите и насрочване на нови избори.\r\nИталианският политолог Джулието Киеза заяви за „Взгляд“, че „решението на президента е безпрецедентно и антиконституционно. Президентът няма никакво право да откаже да назначи министъра на икономиката“.\r\nСпоред изданието главният проблем не е евроскептичният министър. Причината е намерението на бъдещата коалиция между партията „Пет звезди“ и Лигата да премахнат антируските санкции, което е било предвидено в коалиционното споразумение.\r\nПредложеният за премиер Котарели е техническа фигура. Той е неизвестен за широката публика и е поредния технократ, които по принцип се славят с това, че спазват указанията на Брюксел и Вашингтон.\r\n***Руският олигарх и собственик на „Челси“ от еврейски произход Роман Абрамович получи израелско гражданство.\r\n„Той е пристигнал с частния си самолет на международното летище „Бен Гурион“ и е влезнал в страната с израелска лична карта“, съобщават от местния телевизионен „Канал 10“.\r\nСпоред израелския „Закон за завръщането“ се дава право на израелско гражданство на всеки евреин, дете или внук на евреи при поискване от тяхна  страна. \r\nАгенцията припомня, че инвеститорската британска виза на Роман Абрамович изтече, а издаването на нова се проточи  необичайно дълго време. Забавянето се случва на фона на обтегнатите отношения между Москва и Лондон и призивите за санкции срещу супербогатите руснаци, които живеят в Обединеното кралство.\r\n***Тропическата буря „Алберто“ отслабва с наближаването на Флорида.\r\nСкоростта на вятъра е спаднала до 100 километра в час с наближаването на град Панама сити в щата Флорида. Властите на окръзите Франклин и Тейлър във Флорида са разпоредили задължителна евакуация на хиляди жители по крайбрежието. Извънредно положение е обявено в щатите Флорида, Алабама и Мисисипи.\r\n„Алберто“ е първата тропическа буря от тазгодишния сезон на ураганите. Тя ще донесе силни ветрове и проливни дъждове  в долината Тенеси във вторник и сряда, като се очаква сериозно да затрудни трафика в последния от почивните дни заради Деня на национална памет.\r\n***Правителствените сили в Йемен напредват към пристанищния град Ходейда, намиращ се в ръцете на бунтовниците.\r\nПравителствените сили се намират на около 20 километра от града, който е главна цел на военните действия, откакто водената от Саудитска Арабия коалиция се намеси в йеменската гражданска война.\r\n„Йеменската армия, подкрепяна от силите на коалицията е на разстояние от около 20 километра от Ходейда. Целта на операцията е да градът да бъде върнат под контрола на легитимното правителство  на  Йемен. Операцията е в ход“, съобщава говорителят на коалицията Турки ал Малики пред репортери в саудитската столица Рияд.\r\n„Нашата цел е да прекъснем снабдяването на хутите“, продължи говорителят.\r\nОт ООН предупреждават, че всяка операция срещу Ходейда ще прекрати достъпа на хуманитарна помощ за Йемен, тъй като 70 процента от нея минава през това пристанище.\r\n***Критикуват Донал Тръмп заради похвали за собствената си политика в Деня за национална памет.\r\nАмериканския президент Доналд Тръмп предизвика остри негодувания заради това, че хвали сам собствената си политика в пост в социалната мрежа „Туитър“. Той пише:\r\n„Честит Ден на националната памет! Тези, които умряха за нашата велика страна могат да бъдат щастливи и горди как нашата страна се справя днес. Най-добрата икономика от десетилетия, най-ниска безработица за чернокожи и латино от когато и да било(включително  и жени от 18 години), възраждаме нашата армия и още толкова много, чудесно!“\r\nМного ветерани и техните наследници изказват своето негодувание от думите на президента, като смятат за неуместен както тона на посланието така и неговото съдържание, което не отговаря на смисъла на този ден.\r\n***Венецуела обвинява Европейския Съюз  в подчинение на САЩ.\r\nПравителството на Венецуела категорично осъжда направените в понеделник изводи на  заседание на Съвета (на министрите на външните работи)на ЕС , поставящи под съмнение резултатите от изборите в страната, заявяват от Министерството на външните работи на Венецуела.\r\nЕС е счел, че гласуването на изборите във Венецуела противоречи на демократичните стандарти и е призовал властите в южноамериканската страна да проведат нови избори като заплашил с допълнителни санкции.\r\n„По този начин ЕС потвърждават враждебната и целенасочена политика на вмешателство във вътрешните работи с дейността на своя съвет., което представлява очевидно подчинение на грешната политика на администрацията на Доналд Тръмп по отношение на Венецуела. Нито една инстанция на ЕС, а също и на влизащите в него държави нямат пълномощията да поставят под съмнение решенията взети от венецуелския народ“, заявяват от Министерството.\r\n***Токсикологичните тестове на жената, обвиняваща Люк Бесон в изнасилване са отрицателни.\r\nТестовете са проведени след като 27-годишната жена твърдеше, че е пила чай, почувствала се е зле и е загубила съзнание.\r\nЖената, която е модел и актриса е била във връзка с 59-годишния режисьор, но твърди, че той й е оказвал натиск да бъдат интимни  по професионални причини. \r\nСамият режисьор определя обвиненията като „фантасмагорични“.\r\n***Уреждането на спора за името между Македония и Гърция е във финална фаза.\r\nРазговорите за уреждане на дългогодишния спор между Гърция и Македония за името Македония са в последния етап, казаха двамата външни министри в понеделник.Гръцкият външен министър Никос Коциас и колегата му Никола Димитров от Македония казват, че техните министър-председатели ще продължатт преговорите след отработването на няколко правни и технически въпроса.Димитров каза пред репортери в Брюксел в понеделник, че може да има окончателно споразумение преди срещата на върха на ЕС в края на юни. \r\nМакедония е името на бивша югославска република и историческа древна част на северна Гърция.\r\nИ двете страни се спорят за използването на името, откакто  Македония получи независимост през 1991 г.\r\nМного гърци казват, че разрешението на съседната страна да използва името Македония, обижда гръцката история и предполага претенции на гръцка територия.\r\nНякои македонци казват, че промяната на името на страната им или дори модифицирането му заради сделка с Гърция би била предателство.\r\nМакедонският премиер Зоран Заев предложи да се промени името на страната му в \"Нова Македония\" или евентуално в \"Горна Македония\" в замяна на това Гърция да спре блокирането на македонското членство в НАТО.\r\n*** Осъждайки атаката срещу завръщащи се в Косово сърби, ръководителят на правителствената Служба за Косово и Метохия Марко Джурич призова КейФОР да създаде безопасна среда за сърбите и международните институции да възстановят върховенството на закона в бившата южната провинция на Сърбия, държавната информационна агенция на западната ни съседка. \r\nНяколко сърбина бяха ранени, един от които тежко, след като косовски албанци хвърлиха камъни по насочилите се към църквата „Св. Троица“ в населеното място Петрич, разположено на пътя Печ-Прищина. „Очевидно това бе организиран и систематичен акт, насочен към сплашване на сръбското население в Косово“, коментира Джурич.", "date": "2018.05.29", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/05/29/2527283/deutsche-welle-avstriya-planira-oryazvane-na-pomoshtite-na-chuzhdentsi-negovoreshti-nemski-ezik.html", "text": "Австрия планира орязване на помощите на чужденци, неговорещите немски език, обяви австрийският канцлер Себастиан Курц, цитиран от Deutsche Welle.\r\n„Фундаментален закон ще въведе владеенето на немски език като ключово условие за получаване на пълния пакет от социални помощи“, заяви канцлерът Курц на пресконференция. „Това означава, че който има недостатъчни езикови знания няма да може да получава пълната минимална социална помощ“, добави той.\r\nОт неговите думи става ясно, че повечето хора на социални помощи живеят във Виена. Половината от тях са чуждестранни граждани, факт, който той описа като „плашещ“.\r\nСъгласно европейската директива за свободно движение Австрия трябва да третира всички граждани на Европейския институт наравно с австрийските граждани.  Юлиян Марков", "date": "2018.05.29", "title": "Deutsche Welle: Австрия планира орязване на помощите на чужденци, неговорещи немски език"}
{"url": "http://www.focus-news.net/news/2018/05/29/2527279/voice-of-america-urezhdaneto-na-spora-za-imeto-mezhdu-makedoniya-i-gartsiya-e-vav-finalna-faza.html", "text": "Уреждането на спора за името между Македония и Гърция е във финална фаза, съобщават от радио Voice of America. \r\nРазговорите за уреждане на дългогодишния спор между Гърция и Македония за името Македония са в последния етап, казаха двамата външни министри в понеделник.Гръцкият външен министър Никос Коциас и колегата му Никола Димитров от Македония казват, че техните министър-председатели ще продължатт преговорите след отработването на няколко правни и технически въпроса.Димитров каза пред репортери в Брюксел в понеделник, че може да има окончателно споразумение преди срещата на върха на ЕС в края на юни. \r\nМакедония е името на бивша югославска република и историческа древна част на северна Гърция.\r\nИ двете страни се спорят за използването на името, откакто  Македония получи независимост през 1991 г.\r\nМного гърци казват, че разрешението на съседната страна да използва името Македония, обижда гръцката история и предполага претенции на гръцка територия.\r\nНякои македонци казват, че промяната на името на страната им или дори модифицирането му заради сделка с Гърция би била предателство.\r\nМакедонският премиер Зоран Заев предложи да се промени името на страната му в \"Нова Македония\" или евентуално в \"Горна Македония\" в замяна на това Гърция да спре блокирането на македонското членство в НАТО. Юлиян Марков", "date": "2018.05.29", "title": "Voice of America: Уреждането на спора за името между Македония и Гърция е във финална фаза"}
{"url": "http://www.focus-news.net/news/2018/05/29/2527282/reuters-pototsi-ot-lava-zastrashavat-geotermalna-elektrostantsiya.html", "text": "Потоци от лава застрашават геотермална електростанция, като жителите на района се страхуват от експлозии, предава Reuters.\r\nКомпанията оператор на централата от Израел твърдят,че съоръжението е безопасно, но жителите се опасяват,че лавата, която е погълнала главите на два от реакторите, може да доведе до експлозии. Досега подобен случай не е имало в нито една геотермална електростанция по света и специалистите не могат да бъдат сигурни в предвижданията си.\r\nВулканът Килауеа продължава да изхвърля пепел на четири хиляди метра височина, а нова пукнатина изхвърля лава със скорост един метър за секунда. Юлиян Марков", "date": "2018.05.29", "title": "Reuters: Потоци от лава застрашават геотермална електростанция"}
{"url": "http://www.focus-news.net/news/2018/05/29/2527274/pregled-na-osnovnite-temi-v-britanskiya-pechat-agentsiya-fokus.html", "text": "Лекарите, които са лекували  Сергей Скрипал и дъщеря му са предполагали, че те ще умрат, пише британското издание The Times.\r\nПървоначалната терапия включвала атропин и дълбока седация, за да противодействат на нервно-паралитичния агент, разказват те в интервю, което предстои да се излъчи по ВВС.\r\nКогато пациентите са били докарани, лекарите са предположили , че става дума за наркотично предозиране и когато са разбрали, че става дума за отравяне с нервно-паралитично вещество, те не са очаквали пациентите да оцелеят. Лекарите са опитали всички терапии, които са били показани за тях и са предложили най-добрите болнични грижи, но въпреки това не са предполагали, че Скрипал ще оцелеят.\r\nСега и двамата са добре и са изписани от болницата, а руският президент Владимир Путин казва по въпроса:\r\n„Както видяхме по телевизията скоро Юлия Скрипал изглежда добре. Всички са живи и са добре, за щастие. За това аз не мисля, че става дума за използване на бойно отровно вещество. Ако е така всичко, което казва британската страна по случая е под въпрос“.\r\nСпоред лекарите успехът на лечението се дължи на изключително добрата и компетентна работа на лекарите и фантастичните грижи и отдадеността на сестрите.\r\n***Италия се готви за нови избори, пише британският ежедневник The Guardian\r\nДоверието на италианците в Еврозоната и европейските институции предстои да бъде тествано в нови избори през есента.  Президентът Серджо Матарела назначи служебен премиер след тежък политически разрив с популистките партии, които се опитаха да формират коалиционно правителство.\r\nПолитическата криза в Италия заплашва да се превърне в нова тежка схватка за бъдещето на Европейския съюз само две години след референдума за Брекзит.\r\nДо ситуацията се стигна след като президентът отказа да приеме кандидатурата за министър на евроскептикът Паоло Савона, нарекъл влизането на Италия в Еврозоната „историческа грешка“.\r\nЛидерите на партията „Пет звезди“ и Лигата изразиха възмущение от действията на президента и призоваха за масова мобилизация срещу президента и дори заплашиха с импийчмънт , но в последствие се отказаха.\r\nФренският президент Еманюел Макрон поздрави Матарела за показания  „дух на отговорност“ в запазването на италианската „институционална и демократична стабилност. Германският канцлер Ангела Меркел  каза, че би работила със всякакво правителство в Италия стига то да спазва правилата на Еврозоната в своята икономическа политика.\r\nОт своя страна предложеният за служебен премиер Котарели се опита да успокои страстите, като заяви:“Италианската икономика продължава да расте и публичните финанси са под контрол. Диалогът с ЕС за защита на нашите интереси е ключов и ние можем да постигнем повече, но по конструктивен начин“.\r\nДокато в предстоящите избори е ясно, че двете популистки партии ще поставят под съмнение мястото на Италия в Еврозоната, то не е ясно коя политическа сила ще се обяви в защита на европейското бъдеще на Италия .\r\n***Първият министър на Шотландия критикува в интервю, излъчено в сайта на европейската редакция на  на 28 май, привържениците на „твърд“ Брекзит  Борис Джонсън,  Джейкъб Рийс-Мог и Майкъл Гоув, като ги нарича „луди привърженици на Брекзит“, предава консервативното британско издание Daily Express.\r\nТя ги заплашва  със събуждане на дебата за шотландска независимост. Никола Стърджън ще се срещне с главния преговарящ за Брекзит от страна на Европейския съюз Мишел Барние.\r\n„ЕС беше ясен от първия ден – не може да има избирателен подход. След напускането на ЕС Великобритания става „трета страна“ и ще трябва да си носи последствията. Не можеш да бъдеш в един клуб и да игнорираш правилата , на които той се основава“, казва Стърджън.\r\n„Има група хора – „твърдите\" привърженици на Брекзит, които не могат да приемат това, защото мислят, че могат да говорят митовете си от времето на референдума. Може преди две години да си фантазирал  и сега идва момента на истината.“\r\nНикола Стърджън обвинява правителството , че не взема предвид всички опции за Брекзит, като има предвид министърът на външните работи Борис Джонсън, министърът на околната среда  Майкъл Гоув и депутатът-консерватор  Джейкъб Рийс-Мог.\r\n„Един от проблемите на правителството в момента, е че не се вслушва в никой освен в лудите привърженици на „твърд“ Брекзит“.\r\nСтърджън също така заявява, че Великобритания навлиза в критична фаза на преговорите за Брекзит през следващите седмици. Визитата й в Брюксел се случва в момент, когато тя започна да чертае икономическите планове за шотландска независимост, макар и да не е ясно все още кога ще има нов референдум по въпроса.\r\n„Нанасящата вреди несигурност може да приключи само ако правителството постави на първо място работните места и жизнения стандарт и се съгласи да остане в единния европейски пазар и митническия съюз за доброто и на Шотландия и на Великобритания“, завършва Стърджън.\r\n***Критикуват Донал Тръмп заради похвали за собствената си политика в Дена я за национална памет, пише лондонският Evening Standard.\r\nАмериканския президент Доналд Тръмп предизвика остри негодувания заради това, че хвали сам собствената си политика в пост в социалната мрежа „Туитър“. Той пише:\r\n„Честит Ден на националната памет! Тези, които умряха за нашата велика страна могат да бъдат щастливи и горди как нашата страна се справя днес. Най-добрата икономика от десетилетия, най-ниска безработица за чернокожи и латино от когато и да било(включително  и жени от 18 години), възраждаме нашата армия и още толкова много, чудесно!“\r\nМного ветерани и техните наследници изказват своето негодувание от думите на президента, като смята за неуместен както тон ана посланието така и неговото съдържание, което не отговаря на смисъла на този ден.", "date": "2018.05.29", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/05/29/2527285/sport-goldan-steyt-uoriars-pobedi-hyustan-rokets-kato-gost-sas-10192-i-se-klasira-za-finala-na-nba.html", "text": "Баскетбол: Голдън стейт Уориърс  победи Хюстън Рокетс като гост със 101:92 и с общ резултат 4:3 се класира за финала на НБА. Така отборът от Оукланд, Калифорния стана вторият финалист  на НБА, след като в понеделник рано сутринта българско време отборът на  Кливланд Кавълиърс победи отбора на Бостън Селтикс.\r\nВ днешния мач най-резултатен беше Кевин Дюрант от отбора на Голдън стейт, реализирал 34 точки, следван от Джеймс Хардън от отбора на Хюстън с 32 точки", "date": "2018.05.29", "title": "Спорт: Голдън стейт Уориърс  победи Хюстън Рокетс като гост със 101:92 и се класира за финала на НБА"}
{"url": "http://www.focus-news.net/news/2018/05/29/2527286/ruse-dvizhenieto-po-pat-i-5-ruse-byala-v-rayona-na-razklona-za-s-pirgovo-e-vazstanoveno-v-dvete-lenti.html", "text": "Движението по път I-5 Русе - Бяла в района на разклона за с. Пиргово е възстановено в двете ленти. Това съобщиха от пресцентъра на Агенция \"Пътна инфраструктура\".", "date": "2018.05.29", "title": "Русе: Движението по път I-5 Русе - Бяла в района на разклона за с. Пиргово е възстановено в двете ленти"}
{"url": "http://www.focus-news.net/news/2018/05/29/2527288/predstoyashti-sabitiya-v-stranata-za-29-may-agentsiya-fokus.html", "text": "***\r\nНа „Дондуков“2  президентът Румен Радев ще приеме младежите от Втори ученически гвардейски отряд към Основно училище \"д-р Петър Берон\", Плевен. В 12.45 часа пред парадния вход на Администрация на Президента държавният глава и учениците ще наблюдават програма, подготвена от Националната гвардейска част. След това президентът ще отправи приветствие към младите гвардейци в „Гербова зала“.\r\n***\r\nОт 12.00 часа ще се проведе заседание на Министерски съвет. \r\n***\r\nОт 10.00 часа в сградата на Френския институт в София, пл. „Славейков“ № 3, зала „Славейков“, ще се проведе четвъртият семинар, част от конкурс „Екообщина“ на тема „Устойчиво управление на публичните пространства”.  Очаква се официален гост на събитието да бъде Николай Нанков, министър на регионалното развитие и благоустройството.\r\n***\r\nОт 15.00 часа в зала „Овална“ на Народно събрание ще се проведе заседание на Комисия за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения.\r\n***\r\nВ НДК ще се проведе Конференцията „Ромското включване“ под егидата на Българското председателство на Съвета на Европейския съюз.\r\n***\r\nОт 9.00 часа в заседателната зала на хотел КООП (вход от към улица \"Г.С.Раковски\"№99, сграда на Централен кооперативен съюз - България) ще се състои конференция по проект \"Надграждане на основните системи на Агенция „Митници\" за предоставяне на данни и услуги към външни системи - БИМИС 2020 (фаза 1)\".\r\n***\r\nОт 9.30 часа  в заседателната зала в сградата на Висшия съдебен съвет, ул. „Eкзарх Йосиф“ № 12, ще се състои заседание на Съдийската колегия на ВСС. \r\n***\r\nОт 10.00 часа до лятното кино пред НДК започва най-голямото пролетно книжно изложение в България – традиционният Пролетен базар на книгата.\r\n***\r\nОт 10.00 часа в Дома на Европа на ул. „Раковска“ 124 ще бъден даден старта на европейската екологична кампания  „Глас за океана“.\r\n***\r\nОт 10.00 часа 5 състав на Специализирания наказателен съд ще гледа делото срещу Илчо И., Станко Ж., Евгения И. и др., обвинени в образуване и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще гледа делото срещу Хованес М., Пламен Т. и др., обвинени в образуване и ръководене на организирана престъпна група. \r\n***\r\nОт 10.00 часа 7 състав на Специализирания наказателен съд ще гледа делото срещу Румен Х., Таня Х., Наталия А. и др., обвинени в образуване и ръководене на организирана престъпна група. \r\n***\r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в образуване и ръководене на организирана престъпна група. \r\n***\r\nОт 10.00 часа 13 състав на Специализирания наказателен съд ще гледа делото срещу Али Л., Величко Д. и др., обвинени в образуване и ръководене на организирана престъпна група. \r\n***\r\nОт 10.30 часа на лятната сцена в „Княз-Борисовата градина“ Министерството на околната среда и водите организира хепънинг, с който ще отбележи Зелената седмица през 2018 г. Участниците ще бъдат приветствани от зам.-министъра на околната среда и водите Атанаска Николова. Гости на тържеството ще са представители на ЕК в България и Йоана Христова, зам.-кмет на столицата.\r\n***\r\nОт 10.30 часа 15 състав на Специализирания наказателен съд ще гледа делото срещу Димитрина Р., Мария Ж.  и др., обвинени в образуване и ръководене на организирана престъпна група.\r\n***\r\nОт 11.00 часа в ресторант „Мистър Пица“, ул. „Верила“ 3 ще се състои пресконференция по повод шестото издание на Изложение „Мисия Здраве“.\r\n***\r\nОт 11.00 часа в конферентната зала на хотел “Сенс”  ще се проведе дискусия по Дейност 1 „Привеждане на подзаконовата уредба и вътрешните правила в съответствие с практиката и нормативната рамка в областта на е-управление“ по Проект BG05SFOP001-1.002-0004 „Надграждане на Имотния регистър за интеграция с кадастралния регистър и предоставяне на допълнителни е-услуги”.\r\n***\r\nОт 11.00 часа в зала „Витоша“ на хотел „Маринела“ ще се състои пресконференция за фестивала One Love Tour 2018г.\r\n***\r\nОт 11.30 часа 11 състав на Специализирания наказателен съд ще заседава по делото срещу Виктор М., комулиране на наказанията. \r\n***\r\nОт 13.00 часа в зала Сердика на „София Хотел Балкан“ Инициатива “Правосъдие за всеки”, съвместно с фондация “Кристиан Таков”, организират Форум “Върховенство на справедливостта и правосъдието”.\r\n***\r\nОт 13.30 часа 11 състав на Специализирания наказателен съд ще заседава по делото срещу Пламен Н., комулиране на наказанията. \r\n***\r\nОт 13.30 часа 1 състав на Специализирания наказателен съд ще заседава по делото срещу Филип Ч., комулиране на наказанията. \r\n***\r\nОт 14.00 часа 16 състав на Специализирания наказателен съд ще гледа делото срещу Милко М., Росен Д. и др., обвинени в образуване и ръководене на организирана престъпна група.\r\n***\r\nОт 15.00 часа народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n***\r\nОт 18.00 часа в НДК председателят на НС на БСП Корнелия Нинова ще се срещне с представители на образованието, науката и културата.\r\n***\r\nОт 18.00 часа в двореца „Врана” ще бъде представен албумът „В служба на България”, посветен на 130 години от основаването на българската царска династия и 80 години от рождението на Цар Симеон II, които се навършиха през 2017 г. На представянето ще присъстват Техни Величества Цар Симеон и Царица Маргарита и Н.Ц.В. Княгиня Мария-Луиза.\r\n***\r\nОт 18.00 часа в столичната галерия-книжарница „София Прес“ ще се състои откриването на изложба от проекта „Учители и ученици в изобразителното изкуство“ – „Проф. Андрей Даниел и ученици”.\r\n***\r\nОт 18.30 часа в Литературния клуб „Перото“ ще се състои представяне на книгата „Изкуството – дете капризно и жестоко“ с автор Розалина Пепеланова.\r\n***\r\nОт 18.30 часа в Софийска градска художествена галерия ще бъде даден стартът кампанията „Дай път на живота!“ за намаляване жертвите на пътя.\r\n***\r\nОт 19.00 часа на сцената на Театър Азарян ще бъде представен спектакъла „За теб”. \r\n***\r\nОт 14.00 часа в Експозиционен център „Флора“ ще се проведе граждански диалог за развитието на морската политика. \r\n***\r\nОт 14.00 часа в Експозиционен център \"Флора\" ще се проведе граждански диалог за развитието на морската политика.\r\n***\r\nОт 17.00 часа в голямата зала на Младежкия  културен център на ул. „Гладстон” ученици от няколко бургаски училища ще покажат в междуучилищен  уъркшоп „Какво е да си бежанец”.\r\n***\r\nОт 11.00 часа в сградата на Митница Варна (на адрес Варна, площад „Петко Р. Славейков\"№2) заместник-директорът на Агенция „Митници\" Юлиан Мирков, началникът на Митница Варна Светлан Савов и окръжният прокурор на Варна Владимир Чавдаров  ще дадат брифинг, на който ще предоставят информация за задържането на голямо количество амфетаминопроизводни на Пристанище Варна - Запад.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Станислав Иванов ще проведе приемна за граждани. \r\n***\r\nОт 14.30 ч. в хотел DoubleTree Hotel by Hilton, Варна — к. к. \"Златни пясъци\", ще се проведе семинар, посветен на туризма между Китай и ЕС - 2018г. \r\n***\r\nОт 11.00 часа в залата на Общинския съвет кметът на Община Видин Огнян Ценков ще пожелае \"На добър час\" на отбора ученици от ГПЧЕ \"Йордан Радичков\", които на 1 юни ще участват в Европейското младежко събитие 2018 в Страсбург, а на 2 юни ще бъдат представители на България в Европейския парламент в Страсбург, в програма ЕВРОСКОЛА.\r\n***\r\nОт 14.00 часа в залата на 6-ти етаж в сградата на Община Видин заместник-кметът Венци Пасков ще приеме участниците по проект \"Развитие на социалните компетенции на децата с езиково обучение в ранна детска възраст\" на Програма \"Еразъм+\", който се осъществява от ДГ \"Желязко Попниколов\", съвместно с партньори от Словения (координатор), Естония и Италия.\r\n*** \r\nОт 10.00 часа в голяма зала на Община Велико Търново ще се проведе Викторина за деца и ученици, организирана от Областна дирекция на МВР. \r\n*** \r\nОт 10.00 часа в пресклуба на БТА ще бъде представено възражение срещу идеята творчеството на Емилиян Станев да бъде свалено от учебните програми за средното образование. В пресконференцията ще участват д-р Радка Пенчева, завеждащ уредник в къщата музей на Емилиян Станев във Велико Търново и доц. Владимир Донев, преподавател по литературознание и методика на обучението по български език и литература във ВТУ. \r\n*** \r\nОт 11.30 часа в пресклуба на БТА ще се състои пресконференция, представяща резултатите от изследване на студенти политолози от Великотърновския университет за нагласите на обществото по оста\"Изток-Запад\".\r\n*** \r\nОт 17.30 часа в РНБ „П. Р. Славейков“ще бъде представена  „Люляковата поезия“ от Алина Стоянова и Неделина Димитрова.  \r\n*** \r\nОт 18.00 часа в голяма зала на Община Велико Търново ще се проведе Кконцерт на женски хор „Търновград“.  \r\n*** \r\nОт 19.00 часа в Читалище „Надежда – 1869“ ще се състои премиера на  „Двама на люлката“ от Уилям Гибсън на студентски театър „Маска и тога“. \r\n*** \r\nОт 19.00 часа МДТ „Константин Кисимов“ ще представи комедията „Няма да платим“.  \r\n*** \r\nОт 17.00 часа в Младежки дом-Враца ще се състои откриване на изложба „Ботевска работилница” и награждаване на призьорите.\r\n*** \r\nОт 19.00 часа пред Община Враца ще се проведе Концерт на Ансамбъл „Българе”.\r\n*** \r\nОт 11.00 часа в Зала 1 на Общината ще се състои тържествена сесия на Общински съвет Горна Оряховица, церемония по представяне на удостоените със звания и награди по случай Празника на Горна Оряховица. На събитието ще присъства председателят на ПГ на ГЕРБ и заместник-председател на партията Цветан Цветанов\r\n*** \r\nОт 11.45 часа пред Община Горна Оряховица ще се състои тържествено издигане на знамето на Горна Оряховица, празничен поздрав от Кмета на Община Горна Оряховица, оповестяване на удостоените със звания и награди по случай Празника на Горна Оряховица. \r\n*** \r\nОт 12.00 часа на пл. „Георги Измирлиев“ ще започне Фестивал „Улицата“ – представяне на улично изкуство и творци. \r\n*** \r\nОт 20.00 часа на пл. „Георги Измирлиев“ ще се състои празничен концерт с участието на Десислава Златева, Любо Киров и Владимир Ампов – Графа, 3D Mapping  и празнични илюминации. \r\n***\r\nОт 13.40 часа в Регионална библиотека „Дора Габе“, Интерактивна зала ще се проведе Празнично утро с презентация „Сбогом, първи клас“.\r\n***\r\nОт 17.30 часа в Дом-паметник „Йордан Йовков“ ще се състои реща с проф. Хюсеин Мевсим – автор на книгата „Петър Дачев и Истанбул“.\r\n***\r\nОт 19.00 часа в Младежки център, Концертна зала, ще бъде представен спектакъл „НЯМА да ИМА ПО-ДОБРИ от НАС“ на Театрален клуб „Гео Милев“ при Младежки център – Добрич с ръководител Драгомил Георгиев. \r\n***\r\nОт 09.30 часа в залата на Община Кюстендил ще се проведе акция по кръводаряване. \r\n***\r\nОт 17.30 часа в голямата зала на Общински драматичен театър ще се проведе общинският конкурс за детско творчество „Кюстендил – това е моят град”.\r\n***\r\nОт 10.30 часа в ОУ „Св. св. Кирил и Методий“ в село Драгичево ще се проведе \r\nспортна инициатива с международно участие. \r\n***\r\nОт 13.30 часа в XI - то ОУ „Елин Пелин” ще се състои прожекция на филм и презентация за вредата от тютюнопушенето – по повод 31 май – Световен ден без тютюнев дим.\r\n***\r\nОт 18.00 часа в големия салон на Общински младежки дом ще се проведе \"Латино фиеста\" - Перник 2018\" – с участието на деца от ДГ №8 „Изворче“, гост – танцьори,  поп певеца Светослав Стойчев и специален гост  - естрадната звезда Росица Кирилова.\r\n***\r\nОт 18.30 часа в малкия салон на Дворец на културата ще се състои Концерт на Камерен оркестър „Орфей”.\r\n***\r\nОт 11.00 часа в Пресклуб на БТА-Плевен ще се състои информационна среща на тема: \"Стартиране на Информационна кампания „Вдъхновявам, Създавам, Развивам”, по проект BG05M9OP001-1.023-0003-C01 „Възраждане на предприемаческия дух в Северозападна България”.\r\n***\r\nОт 9.15 часа в 6-а аудитория на Ректората на ПУ „Паисий Хилендарски“ на ул. „Цар Асен“ №24 за пета поредна година Химическият факултет на Пловдивския университет организира семинар за иновативните методи за анализ.\r\n***\r\nОт 10.00 часа, в пресклуба на БТА ще се състои пресконференция на Фондация „Джендър алтернативи“.\r\n***\r\nОт 11.00 ч. в присъствието на заместник-кмета Георги Титюков в Община Пловдив ще бъдат връчени официални грамоти на лицата, удостоени с приза „Най- добрият човек”.\r\n***\r\nОт 14.00 часа KLAP Maison pour la danse ще проведе танцов уъркшоп с учениците на ЕГ „Иван Вазов”.\r\n***\r\nОт 18.00 часа в галерия „Пловдив“, намираща се във фоайето на Общинския съвет, ще бъде представена студентска изложба под надслов „Пробуждане“.\r\n***\r\nОт 20.00 часа на Античния театър ще се проведе концерт на дует „Ритон“.\r\n***\r\nОт 17.30 часа в зала „Петър Стайков“ на КДК – Смолян ще се проведе среща на тема: „Някои допълнителни щрихи по създаването на Смолянски окръг, истини и полуистини за хората, ангажирани в този процес, за настоящето и бъдещето на областта“.\r\n***\r\nОт 16.30 часа в Младежки дом, бул. \"Патриарх Евтимий\" 176, Старозагорският Омбудсман Надежда Чакърова организира среща-дискусия в подкрепа на националната кампания на Мая Манолова \"Нашето дете\" с участието на Младежки и Детски общински съвети, училищни психолози и педагогически съветници, представители на местни младежки сдружения, Международен младежки център и други.\r\n***\r\nОт 18.00 часа в арт зала, НЧ „Св. Климент Охридски 1858“, ще се състои  представяне на книгата „Люлякови взори“ на поетесата Стойна Димова.\r\n***\r\nОт 19.00 часа в Оперен театър ще бъде представен балет „Нестинарка“ от Марин Големинов.  \r\n***\r\nОт 19.00 часа в Драматичен театър ще бъде представена постановката „Голям колкото малка ябълка“ от Петър Анастасов.\r\n***\r\nОт 10.00 часа в Пресклуб на БТА – Хасково ще се състои пресконференция на Коалиция „Да за Димитровград“ във връзка с традиционно организирания от политическата сила празник детски празник \"Здравей, лято\".\r\n***\r\nОт 14.30 часа в залата на БЧК ще се проведе лекция на тема “Предвестници на раждането. Кога да тръгнем към родилния дом? Последни приготовления.\"\r\n***\r\nОт 9.00 часа в Окръжен съд Шумен е насрочено поредно заседание по делото Хитрино.\r\n***\r\nОт 10.00 часа на изнесен брифинг с участието на кмета Любомир Христов ще бъдат разгледани част от обектите, които се изграждат по проекта за градска среда към ОП “Региони в растеж”.", "date": "2018.05.29", "title": "Предстоящи събития в страната за 29 май (Агенция „Фокус“)"}
{"url": "http://www.focus-news.net/news/2018/05/29/2527284/aktualna-patna-obstanovka.html", "text": "Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Това съобщиха от пресцентъра на Агенция \"Пътна инфраструктура\" (АПИ). Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tвсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“:\r\nОбласт София: \r\nДо 31.07.2018 г. е ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбласт Пловдив: До 30.06.2018 г. движението на МПС до 12 тона от км 134 до км 157 в участъка от Пловдив до Стара Загора се извършва двупосочно в платното за София с максимална скорост до 90 км/ч и повишено внимание поради извършване на ремонтни дейности. \r\nДвижението на МПС над 12 тона в участъка от км 133 до км 156 е ограничено в двете посоки поради ремонтни дейности. Обходни маршрути: \r\nВ посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. \r\nОбласт Стара Загора: \r\n- до 30.09.2018 г. движението от км 156 до км 208+181 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности;\r\n- до 29.05.2018 г. движението при км 212+000 в посока София се осъществява в активната лента поради ремонт на ограничителни системи в средната разделителна ивица. \r\nОбласт Бургас: от км 308+107 до км 359+475 се извършва косене на тревни площи до 31.05.2018 г. Шофьорите да се движат с повишено внимание и съобразена скорост, спазвайки поставената пътна сигнализация. \r\nАМ „Хемус“: \r\nОбласт София: \r\nДвижението се осъществява двупосочно в платното посока Варна от км 29+860 до км 35+150 поради ремонтни дейности на виадукт при км 33+600 и тунел „Витиня“ до 20.12.2018 г.\r\nДвижението се извършва двупосочно в платното посока Варна от км 36+170 до км 36+710 поради ремонтни дейности на виадукт „Коренишки дол“ при км 36+450 до 20.12.2018 г.\r\nДвижението се осъществява двупосочно в платното посока София от км 36+770 до км 38+150 ремонтни дейности на виадукт при км 37+920 до 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтни дейности на виадукт „Коренишки дол“ при км 36+450 до 20.12.2018 г. Обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. \r\nОбласт Варна: \r\n- Движението в участъка от км 392+300 до км 399+850 Неофит Рилски - Девня посока Варна се осъществява с повишено внимание поради косене на тревни площи до 01.06.2018 г. Шофьорите да се движат с повишено внимание и съобразена скорост, спазвайки поставената пътна сигнализация. \r\nАМ „Струма“: няма.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София се отклонява при п.в. Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133 до 30.06.2018 г.\r\nАМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява двупосочно в платното посока Варна поради ремонт на виадукт „Звездица” до 15.10.2018 г. \r\nАМ „Люлин“: \r\nОбласт София: до 30.06.2018 г. от км 7+100 до км 12+860 движението се осъществява двупосочно в платното за Перник поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок \r\nДо 30.06.2018 г. движението в тунел „Мало Бучино“ в посока София се осъществява само в изпреварващата лента поради активизирало се свлачище в аварийната лента след тунела. \r\nОбласт Перник: \r\n- Движението при тунел \"Големо Бучино\" от км 14+680 до км 15+160 и в двете тунелн тръби се осъществява само в изпреварващата лента поради ремонт на пожароизвестителната инсталация на тунела. До 29.05.2018 г. в тръбата в посока Перник ограничението важи от 10 часа до 12 часа, а в тръбата в посока София - от 13 часа до 15 часа. Участъкът е сигнализиран с пътни знаци. \r\n- Движението при км 16+460 се осъществява в активната и изпреварваща лента в посока Благоевград поради възстановителни дейности на свлекли се земни маси до 31.07.2018 г. Участъкът е сигнализиран с пътни знаци. Водачите да се движат с повишено внимание. \r\nВъведени ограничения по основните пътни направления: \r\n1. Проходи:\r\n- „Върбишки“ - затворен за всички МПС - целогодишно; \r\n- „Златишки“ - затворен за всички МПС - целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т - целогодишно;\r\n- „Дюлински“ - забранен за МПС над 3,5 т - целогодишно;\r\n- „Пампорово“ - забранен за МПС над 3,5 т - целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета - целогодишно;\r\n- „Твърдишки“ - забранен за МПС над 10 т - целогодишно;\r\n- „Шипка“ -  целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. \r\nСъстояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nOбласт Враца:\r\nДвижението по път I-1 Мездра – Ботевград в района на село Лютидол се осъществява двупосочно в една лента поради частични ремонтни дейности до 01.06.2018 г. Участъкът е сигнализиран с пътни знаци. \r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nВ участъка Белотинци – Монтана от км 74+736 до км 111+070 движението се осъществява двупосочно в една лента до 01.06.2018 г., поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 до 01.09.2018 г. поради намален габарит на пътното платно. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград до 15.06.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“ до 30.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч до 30.06.2018 г.;\r\n- движението в участъка разклон с. Драгичево – п.в. Даскалово от км 286+700 до км 286+900 се осъществява в две от трите ленти до 29.05.2018 г. поради пропадане на пътното платно. Водачите да се движат с повишено внимание и съобразена скорост, спазвайки пътната сигнализация. \r\n- път І-2 Граница Румъния-Русе-Цар Калоян-Разград-Шумен-Девня-Варна: \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\n- Русе – р-н Две могили  от км 11+000 до км 26+800 –  ремонтни дейности на асфалтовата настилка. Срок до 15.06.2018 г.;\r\n- движението в участъка Бяла – разклон Борово от км 44+600 до км 52+240 се осъществява повишено вниамние поради ремонтни дейности до 12.06.2018 г. Движението се регулира от сигналисти. \r\nОбласт Габрово:\r\n- Движението в участъка Велико Търново - Дряново от км 115+300 до км 133+565 се осъществява с повишено внимание поради ръчно косене на тревни площи до 01.06.2018 г.\r\nОбласт Стара Загора:\r\n- Движение в една лента по път Стара Загора – с. Ягода от км 213+800 до км 235+400 поради косене на тревни площи до 31.05.2018 г. Движението се регулира от сигналисти. \r\nОбласт Хасково:\r\n- Движението в участъка между с. Козлец и границата на Област Хасково в посока Кърджали от км 308+000 до км 319+100 се осъществява двупосочно в една лента поради ремонт до 31.05.2018 г.\r\nОбласт Кърджали:\r\n- Черноочене – Кърджали – ограничено е движението на МПС над 15 т до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно ремонтни дейности до 31.08.2018 г. Въвдено е ограничение на скоростта. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/до 29.06.2018 г. Скоростта на движение се ограничава до 50 км/ч. \r\nОбласт Кюстендил: \r\nДвижението в участъка ГКПП “Гюешево” – Драгомирово от км 0+375 до км 42+000 се осъществява с повишено внимание поради косене на тревни площи и изсичане на храсти. Участъкът е сигнализиран с пътни знаци. Срок  до 30.05.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.\r\nОбласт Бургас: \r\n- движението в участъка Обзор – Сл. бряг от км 165 до км 199+100 да се осъществява с повишено внимание поради полагане на хоризонтална маркировка и почистване на банкети и оформяне на окопи до 12.06.2018 г. Участъкът е сигнализиран с пътни знаци. \r\n- движението по път I-9 в участъка Ахелой – Поморие е ограничено и се осъществява по обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението по път Бургас – Слънчев бряг в участъка на обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности до 15.06.2018 г.\r\n- движението по път Варна - Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно до 26.06.2018 г.\r\nСъстояние на републиканската пътна мрежа:  \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 31.05.2018 г.;\r\nПът III-539: Движението по път III-539 Средец – Желязово от км 0+000 до км 17+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\n Път III-795: Движението по път III-795 Вълчаново – Малина от км 0+000 до км 27+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-908: Движението по път III-908 п.кръстовище Богданово – п.кръстовище път ІІ-79/ Средец-Елхово от км 14+000 до км 39+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.;\r\nПът III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 02.06.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното платно. Срок до 22.06.2018 г.\r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 01.06.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 71+990 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът ІІ-35: Движението по път ІІ-35 Плевен – Троян, обходен път на гр. Ловеч от км 43+000 до км 44+400 е ограничено поради ремонтни работи в тунел „Ловеч”. \r\nОбходни маршрути за товарните автомобили над 12 т.:\r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.   \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nЗа леките автомобили обходният маршрут е по улици през центъра на гр. Ловеч.\r\nДвижението се регулира с пътни знаци. Срок до 30.11.2018г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата - Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 11.06.2018 г.\r\nПът ІІ-11: Движението по път ІІ-11 Лом – Ковачица от км 42+850 до км 57+694 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-114: Движението по път ІІI-114 Лом – Василовци от км 0+800 до км 17+404 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-133: Движението по път ІІI-133 Лом – Вълчедръм от км 39+724 до км 61+300 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-818: Движението по път ІІI-818 Дългоделци – Черни връх от км 3+250 до км 15+474 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-1121: Движението по път ІІI-1121 Крива бара – Дондуково от км 5+420 до км 5+604 в района на Крива бара, се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-8105: Движението по път ІІI-8105 Медковец–Сливовик от км 11+596 до км 16+574 се осъществява двупосочно в една лента, поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост.Срок до 04.06.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-304: Движението по път III-304 Плевен – Долна Митрополия от км 1+000 до км 6+000 се осъществява с повишено внимание поради ремонтни дейности по асфалтовата настилка. Срок до 30.05.2018 г.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3402: Движението по път III-3402 Коиловци-Вълче трън в района на  Пордим и граница с ОПУ Ловеч от км 24+000 до км 31+000 се осъществява в една лента поради частични ремонтни дейности по асфалтовата настилка, както и изсичане на дървета и храсти. Срок до 01.06.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 30.05.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 28.11.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът ІІІ-501: Русе – Басарбово при км 5+976 – авариен ремонт на дясна тротоарна конзола на мостово съоръжение. Движението на МПС се извършва в едната лента с пропускателен режим. Срок до 01.06.2018 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІ-21: Движението по път ІІ-21 Русе – Силистра в участъка с. Нова Черна – с. Айдемир от км 39+440 до км 103+700 се осъществява в една лента на участъци поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.;\r\nПът ІІІ-205: Движението по път ІІІ-205 Исперих – Белица в участъка с. Стефан Караджа – с. Преславци от км 58+857 до км 59+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът ІІІ-211: Движението по път ІІІ-211 с. Поляна – с. Попина в участъка с. Попина – пристанище Попина от км 8+948 до км 10+530 се осъществява  в една лента поради полагане на хоризонтална маркировка. Движението се регулира с конуси. Срок до 30.05.2018 г.;\r\nПът ІІІ-2104: Движението по път ІІІ-2104 в гр. Главиница от км 14+000 до км 15+000 се осъществява в една лента поради полагане на хоризонтална маркировка. Движението се регулира с конуси. Срок до 01.06.2018г.;\r\nПът ІІІ-2305: Движението по път ІІІ-2305 Зебил – Вълкан в участъка от км 11+370 до км 13+000 се осъществява в една лента поради полагане на хоризонтална маркировка. Движението се регулира с конуси. Срок до 01.06.2018г.;\r\nПът ІІІ-2307: Движението по път ІІІ-2307 Овен – Правда – Главиница от км 7+500 да км 29+497  се осъществява в една лента поради полагане на хоризонтална маркировка. Движението се регулира с конуси. 01.06.2018г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nПът II-86: Движението по път II-86 Хвойна – Чепеларе от км 64+000 до км 74+000 се осъществява с повишено внимание спрямо създадената организация поради почистване на регули. Срок 01.06.2018 г.;\r\nПът III-197: Движението по път III-197 Тешел – Девин от км 77+000 до км 92+100 се осъществява с повишено внимание в свободната лента, съобразно създадената организация на движение, поради частични ремонти в асфалтовата настилка. Движението в района ще се регулира от сигналисти. Срок за изпълнение – 31.05.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 01.06.2018 г.\r\nПът II-18: Движението по път II-18 Софийски околовръстен път /СОП/ АМ \"Тракия\" - Казичене от км 32+680 до км 35+577 се извършва двупосочно в платното  в посока АМ \"Тракия\" до 03.06.2018 г.  поради ремонтни дейности в платното в посока Казичене.  \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради ремонтни дейности до 09.06.2018 г.\r\nПът II-82: Движението по път II-82 Самоков - София от км 70 до км 81 се осъществява двупосочно лентата в посока Самоков поради монтиране на ограничителни системи до 01.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-2002: Движението по път III-2002 в с. Зараево от км 29+200 до км 29+550 се осъществява с повишено внимание поради превантивен ремонт на пътната настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nПът III-5102: Движение с повишено внимание по път IІI-5102  Мировец – Буховци – Острец – Надарево – Дългач – Певец  от км.4+410 до км.28+825”  поради  превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът ІІ-76: Движението по път II-76 Черепово – Българска поляна от км 35+100 до км 37+400 се осъществява двупосочно в една лента поради частични ремонтни дейности по асфалтовата настилка. Срок до 01.06.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІ-53: Движението по път II-53 Калчево – Зорница от км 161+500 до км 184+800 се осъществява двупосочно в една лента поради ремонтни дейности до 31.05.2018 г.. Шофьорите да се движат с повишено внимание и съобразена скорост в свободната лента, спазвайки стриктно пътната сигнализация. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци до 30.06.2018 г.\r\n2. Опасност от падащи камъни: Искърско дефиле; Кресненско дефиле;; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.05.29", "title": "Актуална пътна обстановка"}
{"url": "http://www.focus-news.net/news/2018/05/29/2527290/nimh-vremeto-shte-bade-predimno-slanchevo-s-maksimalni-temperaturi-mezhdu-26-i-31.html", "text": "Атмосферното налягане е по-високо от средното за месеца и ще остане без съществена промяна. Днес ще е предимно слънчево с временни увеличения на облачността. Почти без валежи. Ще духа слаб източен, в Източна България - до умерен североизточен вятър. Максималните температури ще са между 26° и 31°, в София - около 26°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Мартин Славчев. \r\nПо Черноморието ще бъде предимно слънчево. Сутринта на места ще е с ниска облачност. Ще духа до умерен североизточен вятър. Максималните температури ще са 22°-26°. Температурата на морската вода е 20-22°. Вълнението на морето ще е 3-4 бала.\r\nВ планините ще преобладава слънчево време с временни увеличения на облачността, вероятността за валежи е малка. Ще духа слаб до умерен вятър от изток-североизток. Максималната температура на височина 1200 метра ще е около 18°, на 2000 метра – около 11°.", "date": "2018.05.29", "title": "НИМХ: Времето ще бъде предимно слънчево с максимални температури между 26° и 31°"}
{"url": "http://www.focus-news.net/news/2018/05/29/2527287/glavna-direktsiya-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kulata-kapitan-andreevo-lesovo-i-dunav-most-ruse.html", "text": "На българо-гръцката граница на ГКПП \"Кулата\" трафикът е интензивен за товарни автомобили на изход.Това съобщиха от пресцентърa на Главна дирекция \"Гранична полиция\". Информацията за трафика е към 6.00 ч.  На българо-турската граница трафикът е интензивен на гранични контролно-пропускателни пунктове \"Капитан Андреево\" и \"Лесово\" за товарни автомобили на изход.\r\nНа българо-румънската граница на ГКПП \"Дунав мост-Русе\" трафикът е итензивен на изход за товарни автомобили.", "date": "2018.05.29", "title": "Главна дирекция \"Гранична полиция\": Интензивен е трафикът за товарни автомобили на изход при ГКПП \"Кулата\", \"Капитан Андреево\", \"Лесово\" и \"Дунав мост- Русе\""}
{"url": "http://www.focus-news.net/news/2018/05/29/2527289/predstoyashti-mezhdunarodni-sabitiya-za-29-may-agentsiya-fokus.html", "text": "Съветът за сигурност на ООН ще обсъди хуманитарната криза в Сирия и ситуацията в Украйна. \r\n*** Първият дипломат на Гърция Никос Коцияс ще разговаря с външния министър на ФРГ Хайко Маас. \r\n***  Франция свиква конференция за Либия.\r\n*** Турският външен министър Мевлют Чавушоглу и германският му колега Хайко Маас ще участват в паметна церемония за 25-годишнина от атаката в Солинген, при която загинаха петима турци. \r\n*** Ирландският кабинет се събита за обсъждане на законопроекта за абортите след обявяването на резултатите от референдума. \r\n***", "date": "2018.05.29", "title": "Предстоящи международни събития за 29 май (Агенция \"Фокус\")"}
{"url": "http://www.focus-news.net/news/2018/05/29/2527292/prezidentat-rumen-radev-shte-se-sreshtne-s-vtori-uchenicheski-gvardeyski-otryad-kam-osnovno-uchilishte-d-r-petar-beron-pleven.html", "text": "Президентът Румен Радев ще приеме на „Дондуков“ 2 младежите от Втори ученически гвардейски отряд към Основно училище \"д-р Петър Берон\", Плевен. Това съобщиха от прессекретариата на държавния глава. В 12.45 часа пред парадния вход на Администрация на Президента държавният глава и учениците ще наблюдават програма, подготвена от Националната гвардейска част. \r\nСлед това президентът ще отправи приветствие към младите гвардейци в „Гербова зала“.", "date": "2018.05.29", "title": "Президентът Румен Радев ще се срещне с Втори ученически гвардейски отряд към Основно училище \"д-р Петър Берон\" - Плевен"}
{"url": "http://www.focus-news.net/news/2018/05/29/2527293/kabinetat-shte-obsadi-promeni-v-4-zakona.html", "text": "Промени в 4 закона се очаква да одобрят министрите на седмичното си правителствено заседание. В програмата на кабинета са заложени проекти за изменение и допълнение на Закона за енергетиката, Закона за енергията от възобновяеми източници, Закона за движението па пътищата и Закона за регистрация и контрол на земеделската горска техника. В дневния ред на министрите е включено и приемането на наредба за структурата и минималната численост на инспекторатите, реда и начина за осъществяване на дейността им и взаимодействието със специализираните контролни органи. Очаква се да бъдат обсъдени и промени в постановление №54 на Министерския съвет от 2010 г. за устройствен правилник на Министерството на отбраната и за определяне на структури на пряко подчинение на министъра на отбраната, както и в постановление за изменение и допълнение на устройствения правилник на Министерството на икономиката, приет с постановление №447 на Министерския съвет от 2014 г.", "date": "2018.05.29", "title": "Кабинетът ще обсъди промени в 4 закона"}
{"url": "http://www.focus-news.net/news/2018/05/29/2527294/afp-bezhantsi-ot-iztochna-guta-namirat-ubezhishte-v-oprazneniya-afrin.html", "text": "Бежанци от Източна Гута намират убежище в опразнения Африн, предава AFP.\r\nОколо 35 хиляди бежанци от други райони на Сирия са намерили убежище в опразнения от кюрди град  по време на турската трансгранична операция „Маслинова клонка“.\r\nНякои живеят в бежански лагери в района, а други се заселват в празните къщи, част от които са полуразрушени.\r\nБежанците идват от районите, които са били под контрола на опозицията, но са преминали в ръцете на правителствените сили. Между тях има както бунтовници с техните семейства, така и цивилни преместени съгласно „помирителни“ споразумения.\r\n„Никой не иска да живее в чужда къща, или да използва чужди вещи“, заявява Умамия ал Шеих от Източна Гута\r\n„Ние бихме искали да сме си в нашите къщи, в нашите градове, но ситуацията ни принуди да се заселим в дом, който не е наш. Изоставените домове сега са населени от други хора. Това се случва със всички в Сирия, не само с нас“, продължава Умамия.  Юлиян Марков", "date": "2018.05.29", "title": "AFP: Бежанци от Източна Гута намират убежище в опразнения Африн"}
{"url": "http://www.focus-news.net/news/2018/05/29/2527295/sofiya-vavezhda-se-vremenna-organizatsiya-na-dvizhenieto-vav-vrazka-sas-stroitelstvoto-na-metroto.html", "text": "Въвежда се временна организация на движението във връзка със строителството на метрото. Това съобщиха от пресцентъра на Столична община. От днес до 20 октомври се забранява влизането на пътни превозни средства  по южното пътно платно на бул. „Евлоги и Христо Георгиеви“ в участъка между ул. „Мизия“ и ул. „Шипка“ .Движението на пътни превозни средства  ще се извършва по временна пътна лента от северната страна на южното пътно платно на бул. „Евлоги и Христо Георгиеви“ в същия участък. \r\nАвтобусната спирка по маршрута на линии 72, 75 и 213 с код 440 „Военна Академия“ в посока ул.„Оборище се премества след кръстовището с ул. „Шипка“.", "date": "2018.05.29", "title": "София: Въвежда се временна организация на движението във връзка със строителството на метрото"}
{"url": "http://www.focus-news.net/news/2018/05/29/2527298/ministerstvoto-na-okolnata-sreda-i-vodite-organizira-hepaning-s-koyto-shte-otbelezhi-zelenata-sedmitsa-prez-2018-g.html", "text": "Министерството на околната среда и водите организира хепънинг, с който ще отбележи Зелената седмица през 2018 г. Това съобщиха от пресцентъра на министерството. В подкрепа на мотото „Зелени градове за зелено бъдеще“ (Green cities for a green future) деца от столицата ще рисуват на асфалт. Ученици от Първа английска гимназия ще редят пъзел от рисунки.  Събитието е на 29 май 2018 г. от 10, 30 часа на лятната сцена в „Княз-Борисовата градина“.\r\nУчастниците ще бъдат приветствани от зам.-министъра на околната среда и водите Атанаска Николова. Гости на тържеството ще са представители на ЕК в България и Йоана Христова, зам.-кмет на столицата.\r\nНа празника ще бъде дадено началото на информационната кампания за „Европейска седмица на мобилността“ 2018 в България, която се провежда всяка година в периода 16-22 септември.", "date": "2018.05.29", "title": "Министерството на околната среда и водите организира хепънинг, с който ще отбележи Зелената седмица през 2018 г."}
{"url": "http://www.focus-news.net/news/2018/05/29/2527302/obshtina-grad-dobrich-stefan-veskov-ot-dobrich-shte-uchastva-v-mezhdunaroden-mladezhki-kongres-v-birmingam.html", "text": "Стефан Весков Недялков от две години е потребител в Преходно жилище - Добрич. Бивш възпитаник е на Дом \"Дъга\" и ЦНСТ-3. Това съобщиха от Община град Добрич. През юни ще навърши двадесет години. До навършване на пълнолетие е бил член на Детския съвет към ДАЗД и, като такъв, участва в Международна детска конференция в Прага по въпросите на детското включване. В момента е член на Младежкия съвет към фондация \"Лумос\". В това си качество ще вземе участие в Международен младежки конгрес по въпросите на социалното включване, застъпничеството и самозастъпничеството. \r\nКонгресът ще се проведе в Бирмингам, Великобритания, от 29 май до 2 юни 2018 г. На конгреса Стефан ще участва с представянето на книгата с рецепти за готвене \"Щипка сол\", издадена от фондация \"Лумос\", в която Стефан участва с три свои рецепти.", "date": "2018.05.29", "title": "Община град Добрич: Стефан Весков от Добрич ще участва в Международен младежки конгрес в Бирмингам"}
{"url": "http://www.focus-news.net/news/2018/05/29/2527297/liderat-na-bsp-korneliya-ninova-shte-se-sreshtne-s-predstaviteli-na-obrazovanieto-naukata-i-kulturata.html", "text": "Председателят на Националния съвет на БСП Корнелия Нинова кани представители на образованието, науката, културата и медиите по случай Деня на българската просвета и култура и на славянската писменост от 18.00 часа в НДК. Това съобщиха от пресцентъра на партията. „Позволете ми, ден след отшумяването на празничните слова и песни по случай 24 май, да се обърна с думи на благодарност към Вас, съвременните продължители на делото на Светите равноапостоли Кирил и Методий. За Вашите неуморни усилия да развивате и опазвате чистотата на езика ни, да защитавате силата на знанието и книгите, да се борите за утвърждаването на свободата на духа. За Вашия принос в отстояването на националното ни достойнство и на водещото място на родната ни духовност сред европейските и световните образование, наука и култура”, пише Нинова в поканата си.", "date": "2018.05.29", "title": "Лидерът на БСП Корнелия Нинова ще се срещне с представители на образованието, науката и културата"}
{"url": "http://www.focus-news.net/news/2018/05/29/2527300/dobrich-vavedena-e-vremenna-organizatsiya-na-dvizhenieto-na-avtomobili-poradi-remontni-deynosti.html", "text": "Въведена е временна организация на движението на автомобили в Добрич поради ремонтни дейности по проекта за обновяване на водния сектор в града, предаде кореспондентът на Радио „Фокус” – Варна. Затворено е кръстовището на ул. „Христо Ботев“ и ул. „Цар Освободител“. Има промяна в движението на няколко автобусни линии -  № 213 от ул. „Христо Ботев“ прави отклонение по ул. „Теменуга“, ул. „Емона“ , ул. „Боряна“ и се връща на ул. „Христо Ботев“, линия № 221 от ул. „Христо Ботев“ прави отклонение по ул. „Теменуга“, ул. „Емона“ , ул. „Боряна“ и се връща на ул. „Христо Ботев“, и линия № 304 от ул. „Христо Ботев“ прави отклонение по ул. „Теменуга“, ул. „Емона“, ул. „Димитър Ковачев“ и се връща на ул. „Христо Ботев“. Няма въведени временни ограничения на движението на автомобили в областта. До края на месеца движението по Околовръстния път на Добрич се осъществява с повишено внимание поради ремонтни дейности, движението на автомобили се регулира с пътни знаци Продължават ремонтните дейности по отсечката Добрич – Варна. Движението и по двете пътни отсечки е регулирано с пътни знаци. Движението по път II-71 Силистра – Добрич в района на с. Коларци се осъществява с повишено внимание поради пропадане на част от пътното платно. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, тихо е, температурата на въздуха е около 15 градуса към 7,30 часа. \r\nЖулиета НИКОЛОВА", "date": "2018.05.29", "title": "Добрич: Въведена е временна организация на движението на автомобили поради ремонтни дейности"}
{"url": "http://www.focus-news.net/news/2018/05/29/2527301/blagoevgrad-devet-medala-specheliha-sastezatelite-ot-taekuondo-klub-houk-bansko-na-otvoreniyat-turnir-grand-prix-2018-v-grad-zvornik.html", "text": "Общо девет медала – седем златни и два бронзови, спечелиха състезателите от таекуондо клуб Хоук-Банско на отвореният турнир GRAND PRIX 2018 в град Зворник – Босна и Херцеговина. Това съобщиха от пресцентъра на Община Банско. Близо десет държави взеха участие в турнира, като България бе представена от сборен отбор на представители от всички клубове от страната. Клуб Хоук се включи с едни от най -добрите си състезатели. Европейската шампионка от Евро 2018 Катрин Гемкова спечели общо три медала – два златни на спаринг и един на тул. Това бе първото състезание на Катрин, след като премина в по-горна категория и възрастовата група. Тя спечели и дисциплина „Най добър от най- добрите“. Три медала донесе също Иван Сугарев, който грабна златото на спаринг индивидуално при децата в категория над 65 кг. Иван бе включен в отборните дисциплини при децата и при юношите, които също завоюваха първо място. Даниел Валеюв е третият представител на „Хоук Банско”, който стана първенец в своята категория и възраст, като спечели златото в отборните дисциплини. Димитър Баряков спечели бронзов медал в спаринга за юноши младша възраст над 75 кг и златен медал при отборните дисциплини. Следващото състезание е на 08-10 Юни в Румъния.", "date": "2018.05.29", "title": "Благоевград: Девет медала спечелиха състезателите от таекуондо клуб Хоук-Банско на отвореният турнир GRAND PRIX 2018 в град Зворник"}
{"url": "http://www.focus-news.net/news/2018/05/29/2527303/konferentsiyata-romskoto-vklyuchvane-shte-se-provede-v-natsionalniya-dvorets-na-kulturata.html", "text": "Конференцията \"Ромското включване - къде сме и каква е посоката\", ще се проведе в Националния дворец на културата в София под егидата на Българското председателство на Съвета на Европейския съюз. Това съобщиха от пресцентъра на Министерство за Българското председателство на Съвета на ЕС 2018. Организатор на събитието е Националният съвет за сътрудничество по етническите и интеграционните въпроси (НССЕИВ) към Министерския съвет. Форумът ще открие г-н Бисер Петков, министър на труда и социалната политика и депутатът Светлана Ангелова, член на комисиите по труда и социалната политика и по правата на човека, вероизповеданията и жалбите и петициите на гражданите.\r\nВидеообръщение към участниците във форума ще поднесе и Ливия Ярока, заместник-председател на Европейския парламент. Тя е и първата жена с ромски произход, която стана евродепутат в Страсбург и активно участва в работата на комисиите за граждански свободи, правосъдие и вътрешен ред.\r\nСъбитието в София ще събере служители от институции на ЕС, експерти, членове на национални, регионални и местни публични органи, представители на неправителствени организации, академичните среди и други заинтересовани страни. Неговата цел е да допринесе за дебата за интеграционната политика след 2020 г. Сред участниците в панелите са посланици и дипломати, ангажирани с въпросите на населението в неравностойно положение, включително представители на следващото Австрийско председателство на Съвета на ЕС.  \r\nКонференцията „Ромското включване – къде сме и каква е посоката“ ще се съсредоточи върху европейското измерение на политиката за интеграция на ромите, секторните национални и местни политики. Делегатите се обсъдят и ангажираността на всички заинтересовани страни за интеграционния процес на ромите и ролята на европейските фондове за подобряване на достъпа им до социални права. Цел на форума е да допринесе за дебата за интеграционната политика след 2020 година.", "date": "2018.05.29", "title": "Конференцията „Ромското включване“ ще се проведе в Националния дворец на културата"}
{"url": "http://www.focus-news.net/news/2018/05/29/2527296/predsedatelyat-na-pg-na-gerb-tsvetan-tsvetanov-shte-prisastva-na-praznika-na-gorna-oryahovitsa.html", "text": "Председателят на ПГ на ГЕРБ и заместник-председател на партията Цветан Цветанов ще присъства на празника на Горна Оряховица, съобщиха от пресцентъра на ПП ГЕРБ. В 11.00 ч. той ще бъде гост на тържествената сесия на Общинския съвет и церемонията по представяне на удостоените със звания и награди граждани. Събитието ще се проведе в Зала 1 на Общината. По-късно Цветан Цветанов ще присъства и на тържественото издигане на знамето на Горна Оряховица.", "date": "2018.05.29", "title": "Председателят на ПГ на ГЕРБ Цветан Цветанов ще присъства на празника на Горна Оряховица"}
{"url": "http://www.focus-news.net/news/2018/05/29/2527291/predsedatelyat-na-parlamenta-tsveta-karayancheva-uchastva-v-tarzhestvenata-tseremoniya-po-otkrivane-na-pametnik-na-vasil-levski-v-stamboliyski-i-chestvaneto-na-praznika-na-grada.html", "text": "Председателят на Народното събрание Цвета Караянчева участва в тържествената церемония по откриване на паметник на Васил Левски в Стамболийски и честването на празника на града. Това съобщиха от пресцентъра на Народното събрание.  \r\nПредседателят на парламента заедно с кмета на Стамболийски Георги Мараджиев откриха официално паметника на Васил Левски. Той беше осветен от духовници от Пловдивската митрополия. \r\nЦвета Караянчева прие строя на представителни роти от 68-а бригада специални сили по повод празника на града на тържествената заря-проверка. \r\nДнес отбелязваме празника на Вашия град и едновременно с това отдаваме почит на Апостола на българската свобода – най-безукорната и най-светлата личност в пантеона на националните ни водачи, отбеляза в словото си Цвета Караянчева. В съзнанието на всеки от нас името и делата на Левски са нещо велико и възвишено, допълни тя. Този паметник, добави председателят на праламента, е израз на нашата дълбока синовна почит към Апостола и наред с това пример за държавническо отношение към историческото ни наследство и уроците на миналото. \r\nДнес повече от всякога ни трябва Левски, защото днешна Европа, Европа на солидарността и равноправието, всъщност е Европа на Левски, на онзи неустрашим карловец, който разклати устоите на една империя и ускори нейното срутване, заяви още Цвета Караянчева. Тя добави, че той е най-вярното мерило на съвестта ни и завеща посланието си, че да бъдем равни с другите европейски народи, зависи от собствените ни задружни сили. \r\nПредседателят на Народното събрание пожела на жителите на Стамболийски кураж и единение по повод празника на града, когато православната църква почита празника на Свети дух.", "date": "2018.05.29", "title": "Председателят на парламента Цвета Караянчева участва в тържествената церемония по откриване на паметник на Васил Левски в Стамболийски и честването на празника на града"}
{"url": "http://www.focus-news.net/news/2018/05/29/2527307/narodniyat-predstavitel-ot-bsp-za-balgariya-dimitar-danchev-i-obshtinskiyat-savetnik-boris-tsvetkov-shte-provedat-priemna-za-grazhdani.html", "text": "От 15.00 до 17.00 часа народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на БСП - София. Желаещите може да се запишат предварително на телефон 02/987 20 86.", "date": "2018.05.29", "title": "Народният представител от „БСП за България“ Димитър Данчев и общинският съветник Борис Цветков ще проведат приемна за граждани"}
{"url": "http://www.focus-news.net/news/2018/05/29/2527306/varna-seminar-na-tema-godina-na-turizma-mezhdu-es-i-kitay-2018-g-shte-se-provede-v-grada.html", "text": "Семинар на тема „Година на туризма между ЕС и Китай — 2018 г.“ ще се проведе от 14.30 ч. в хотел DoubleTree Hotel by Hilton, Варна — к. к. \"Златни пясъци\". Събитието е организирано съвместно от Европейския икономически и социален комитет, Министерството на туризма и Икономическия и социален съвет (ИСС) на България. Това съобщиха от ИСС. Семинарът е в рамките на  поредната редовна среща на делегации от ЕИСК и  Икономическия и социален съвет на Китай, където се обсъждат теми, свързани с икономически и социални въпроси от значение за двете страни. Днес се провежда вторият ден от 16-тата  „Кръгла маса ЕС -Китай“ във Варна.\r\nТази година съпътстващият кръглата маса семинар във Варна ще бъде открит от кмета на града Иван Портних. Сред основните говорители на семинара са зам.-министърът на туризма Любен Кънчев, председателят на постоянната Комисия на българския Икономически и социален съвет доц. Вера Пиримова, представителят на Европейския икономически и социален комитет Хуан Мендоса Кастро и представителят на Икономическия и социален съвет на Китай Цуей Хундзиен. В дискусията ще участват представители на туристическия бизнес от Варна както и на граждански организации, свързани с бранша.", "date": "2018.05.29", "title": "Варна: Семинар на тема „Година на туризма между ЕС и Китай — 2018 г.“ ще се проведе в града"}
{"url": "http://www.focus-news.net/news/2018/05/29/2527305/denyat-29-may-v-svetovnata-istoriya.html", "text": "2017 г.\r\nСеверна Корея изстрелва балистична ракета с малък обсег в близост до Вонсан към Японско море.2015 г. \r\nАмериканският президент Барак Обама иска от Конгреса на САЩ да извади Куба от списъка на държавите, подкрепящи тероризма.2014 г. \r\nРусия, Казахстан и Беларус подписват договор за създаване на Евразийски икономически съюз. Очаква се включването на Армения и Киргизия.2013 г. \r\nС гласовете на 36 страни Съветът на ООН по правата на човека приема резолюция, в която се отправя критика към сирийските власти, като се осъжда участието на чужди граждани в бойни действия на страната на Башар Асад. Против е единствено Венецуела, а други осем държави се въздържат. Жертвите в Сирия надхвърлят 80 000 души.2012 г. \r\nСАЩ, Канада, Австралия, Франция, Великобритания и Германия експулсират персийските посланници. Същото прави и България.2012 г. \r\nВ Москва умира президентът на Абхазия Сергей Багапш.1999 г. \r\nКосмическата совалка „Дискавъри“ извършва първото си скачване с Международната космическа станция.1990 г. \r\nРуският парламент избира Борис Елцин за Председател на Президиума на Върховния съвет на Руската СФСР.1956 г. \r\nПакистан се обявява за ислямска държава.1953 г. \r\nЗа първи път човек покорява връх Еверест (Джомолунгма). На върха на най-високата планина в света стъпват Едмънд Пърсивал Хилари, новозеландски алпинист и шерпът Тензинг Норгей. На върха се развяват четири флага – на Великобритания, Непал, Индия и ООН. Най-високият връх на света (8848 м) има три официални имена: Еверест, Джомолунгма, Сагарматха. Названието Еверест получава от англичаните през 1865 г. в чест на президента на Геодезическия комитет на Индия ген. Джордж Еверест. Името Джомолунгма е задължително за Китай и е тибетско и означава богиня-майка на земята. По-късно индийските географи се опитват да заменят тези имена със санскритското \"Сагарматха\", което означава \"високо в небесата\".1914 г. \r\nПотъва канадският параход “Императрицата на Ирландия”(Empress of Ireland) плаващ по река Св. Лаврентий. Броят на жертвите достига 1032 души. Канадският параход, тръгнал от Квебек се сблъсква с норвежкият товарен кораб Сторстад (Storstad), плаващ срещу течението на реката и натоварен с въглища до ватерлинията. Причината за катастрофата е мъглата, типична за сезона на това място.1913 г. \r\nВ Париж се състои премиерата на балета “Пролетно коронясване” от Игор Стравински. Композиторът е роден през  1882 г. в Ораниенбаум, днес Ломоносов. Учи пиано от детските си години като гимназист изучава теория на музиката, а по-късно е ученик на Римски-Корсаков. Първите зрели творби на Стравински са една симфония, вокалната сюита “Фавнът и овчарката” и оркестровата пиеса “Фойерверк”. През 1908 г. той се запознава със С. Дягилев, тогава редактор на списание “Светът на изкуството”, а по-късно и организатор на “Руските сезони” в Париж. Оттук творческият път на композитора в продължение на много години е свързан с неговата трупа “Руски балет”. По поръчка на Дягилев композиторът написва последователно трите си балета: “Жар-птица” (1910 г.), “Петрушка” (1911 г.) и “Свещена пролет” (1913 г.). Творчеството на Стравински се дели на 3 периода. Неговият авторски каталог е извънредно богат и съдържа произведения от всички жанрове: оперите “Славеят”, “Сватба”, “Мавра”, “Едип цар”, “Животът на негодника”, както и творби в смесени жанрове: “История на войника”, “Приказка за лисицата, петела, котарака и овена” и др. Композиторът създава 7 балета, между които “Пулчинела”, “Агон”, “Аполон”, “Игра на карти”, “Целувката на феята” и др. Популярни са и неговите симфония в до, симфония в 3 части, симфония на палмите, оркестрови пиеси, камерна музика и др. През последните две десетилетия от живота си Стравински работи с американския диригент Робърт Крафт. Руският композитор умира през 1971 г . в Ню Йорк.1903 г. \r\nВ Петербург е открит тържествено Троицкият мост, който е третият мост на  река Нева. До построяването на моста на Александър Невски през 1965 г., той е най-дългият в града – 582 м., широк – 23,4 м. и тежи  11,2 хил. тона, като се състои от 5 арки. Названието си получава от Троицката катедрала, разрушена през 1932 г. Мостът свързва Марсово поле и Троицкия площад. По оста му преминава Пулковският меридиан.  През 1918 г. е преименуван на “Мост на равенството”, а след смъртта на Киров – на “Кировски”.1848 г. \r\nУисконсин става щат на САЩ.\r\nПрез есента на 1846 г. делегати на конституционното събрание спорят 10 седмици за конституцията на новия щат.  Предложенията им поставят извън закона правото на глас на имигрантите, позволяват на омъжени жени да притежават имущество. Това е твърде радикално за избирателите, които отхвърлят конституцията от 1846 г. На следващата година те съставят по-съкратена версия на конституцията, като пропускат собствеността на жените и правото на глас на чернокожите. През месец март 1848 г. избирателите я приемат и по този начин на 29-ти май Уисконсин става тридесетият американски щат. След 1850 г. за 4 години населението му се удвоява на над 300000 души.1826 г. \r\nСултан Махмуд II свиква разширен съвет, който взима решение да се създаде редовна турска армия. Този акт създава реална възможност за премахване на еничарския корпус, чийто войници са най-консервативният елемент в политическия живот на Османската империя. Военната реформа според Махмуд ІІ трябва да подготви почвата за цялостното модернизиране на империята. Султанът заема престола с помощта на русенския аянин Мустафа паша Байрактар след свалянето на Мустафа IV и убийството на султан Селим III. През 1808 г. еничарите вдигат бунт, целящ въстановяването на султан Мустафа IV. Махмуд ІІ убива брат си Мустафа IV и остава единствен потомък на Османовата династия. На 5 януари 1807 г. султанът официално обявява война на Русия, но резултатите от конфликта не са положителни. Предприетият от Наполеон I поход срещу Москва през 1812 г. дава възможност на султана  да подпише с Русия т. нар. Букурещки мирен договор от 16 май 1812 г., според клаузите на който за граница между двете държави е приета р. Прут до сливането й с р. Дунав. Русия получава Бесарабия, а Османската империя - Влахия и Молдова. Азиатската граница между империите не се променя. Управлението на Махмуд ІІ  не е белязано със знака на спокойствието. През 1815 г. започва Второто сръбско въстание, през 1821-1829 г. в ход е гръцкото националноосвободително въстание, което приключва със създаването на независима гръцка държава. Империята воюва и срещу Али паша Янински (1820-1822 г.), а през 1831-1833 г. се развива турско египетски конфликт, провокиран от амбициозния египетски васал Мехмед Али паша. Конфликтът е приключен с помощта на Великите сили и с големи териториални загуби за империята. Освен с външнополитическа активност управлението на Махмуд ІІ е свързано и радикални вътрешни реформи. По негова заповед освен, че е  ликвидиран еничарският корпус са реформирани и централната и провинциалната администрация, премахнати са старите административно-териториални единици и са създадени нови. Създаден е Министерски съвет начело с башвекил, на мястото на великия везир. Махмуд ІІ е първият османски владетел, демонстрирал различно отношение към немюсюлманското население на империята - издига идеята за равнопоставеност на всички поданици. Не са малко и промените в обществения, културно-просветния и религиозен живот на Османската империя.1807 г. \r\nСултан Селим ІІІ абдикира под натиска на бунт, подготвен от противниците на реформите в Османската империя. На османския трон сяда братовчедът на Селим ІІІ - Мустафа ІV. Султан Селим ІІІ е на трона от 1789 до 1807 г. Той провежда военни, административни и финансови реформи. Освен това засилва централната власт. Селим ІІІ води войни с Франция (1798-1801 г.), с Русия (1806-1812 г.) и с Англия (1807-1809 г.). Той е убит на 28 юли 1808 г. след еничарски заговор. \r\nМустафа ІV е син на Абдулхамид I. Той е противник на реформите на предшественика си Селим III. Мустафа ІV  е детрониран на 28 юли 1808 г. и е затворен в двореца. Убит е на 16 ноември  1808 г. по заповед на Махмуд II, който заема престола.1790 г. \r\nРоуд Айлънд става 13-ят щат на Америка. Той е най-малкият щат. Роуд Айлънд ратифицира конституцията праз 1790 г. и получава флаг с бял цвят с котва и 13 звезди. Котвата е традиционен символ на надеждата още от 1647 г. Въпреки размерите си – 3140 кв. км., Роуд Айлънд е важен индустриален щат. Той  се намира на залива Нарагансет на Атлантическия океан. Туристи посещават района през лятото, за да практикуват водни спортове и риболов. Ежегодно се провежда музикалният фестивал Нюпорт през юли и август.1660 г. \r\nВ Англия е възстановена монархията. Новият крал е Карл Втори от династията на Стюартите. След смъртта на Оливер Кромуел през септември 1658 г. генерал Джордж Монк започва преговори с Карл Втори, който по това време живее в изгнание в Берд, Холандия. Като основа на връщането на монарха става Бердската декларация, с която кралят се съгласява да амнистира привържениците на парламента и да признае промените през 1658 г. църковните и икономическите дела.1453 г. \r\nВойските на султан Мехмед ІІ Завоевателя (1451–1581 г.) превземат Константинопол. Събитието, което дълго е подготвяно от хода на османската експанзия и от конфликтите между християнските владетели, е от огромно значение за бъдещето на целия свят. С името Истанбул градът става столица на Османската империя, която разпростира територията си на три континента - Европа, Азия и Африка. Османците утвърждават властта си над целия Балкански полуостров и продължават инвазията към Средна Европа. В Азия владенията им достигат до Каспийско море. През следващия век в османската държава е включено цялото южно крайбрежие на Средиземно море до Мароко. Българските земи се оказват в центъра на тази огромна мюсюлманска империя, в непосредствена близост до нейната столица. Те са част от териториите, където действат класическите форми на османската политическа система във всички сфери на живота - икономика, управленска система, социална организация, религиозни отношения и т.н. Това предопределя съдбата на десетки поколения българи, чиито живот преминава при условията, определяни и поддържани с всички средства от османската политическа система, подчинени на нуждите и интересите на Османската империя.1415 г. \r\nПапа Йоан XXIII e обявен за низвергнат. Това се случва на свикан от него църковен събор в германския град Констанц. На този събор е изобличен заради скандалния си личен живот. Папа Йоан XXIII се опитва да избяга, но е заловен и затворен в замъка Готлибен. След замъка Готлибен Йоан XXIII е прехвърлен в Хайделберг и там през  1418 г. откупва за 30 000 флорина освобождението си. На следващата година се отрича тържествено от папския престол и новият папа Мартин V го назначава за кардинал-епископ с титла \"старейшина на кардиналите\". Наричаният още \"пиратът-папа\" в младостта си е корсар (морски разбойник). Избран е на папския престол след смъртта на папа Александър V.На тази дата са родени:1923 г. \r\nРоден е Бернар Шарл Анри Клавел - френски писател. По време на Втората световна война той  участва в Съпротивата. През 1956 г. Бернар Клавел публикува романа “Нощният работник”. Централно място в творчеството му заема тетралогията “Великото търпение” (том 1-4, 1962-1964 г.). На сложната съдба на френската младеж са посветени романите “Малатаверна” (1960 г.) и “Херкулес на площада” (1966 г.). Някои от романите му са екранизирани: Романите “Испанецът” (1959 г.), “Пътуване до бащата” (1965 г.) и др. Клавел е автор и на романите “Повелителят на реките” (1972 г.), “Когато оръжието мълчи” (1974 г.) и др.; цикълът “Небесни стълбове” (том 1-5, 1976-1981 г.); изкуствоведчески работи: “Животът на Пол Гоген” (1958 г.), “Животът на Леонардо да Винчи” (1967 г.), публицистичната книга “Избиване на младенците” (1970 г.). През 1968 г. получава Голямата награда на Париж и наградата “Гонкур”.1917 г. \r\nРоден е Джон Фицджералд Кенеди - американски политик. От 1961 г. до 1963 г. Джон Кенеди е 35-ят  президент на САЩ. Джон Кенеди завършва икономика в Харвардския университет. През 1941-1945 г. служи във военноморския флот на САЩ в Тихия океан. По-късно – през 1945 г. се занимава с журналистика. В годините между 1947 и 1953 г. е член на Палатата на представителите в Конгреса на САЩ от щата Масачусетс (от листата на Демократическата партия). От 1953 до 1961 г. е сенатор. През 1960 г. той побеждава на изборите кандидата на Републиканската партия Р. Никсън. На 20 януари 1961 г. встъпва в длъжност президент на САЩ. \r\nЧлен на известната фамилия Кенеди, той се счита за икона на американския либерализъм. По време на Втората световна война служи като лейтенант във флота, позициониран в Тихия океан, и получава официална похвала за спасяването на членовете на своя екипаж. Той е и най-младият президент в историята на Съединените Американски Щати – на 43 години е избран на тази пост.\r\nЗначимите събития по време на неговото управление са провалът с операцията в Залива на прасетата, Кубинската ракетна криза, изграждането на Берлинската стена, надпреварата за Космоса, ранните събития във Виетнамската война и движението за гражданските права. В множеството класации на американските президенти Кенеди има оценка малко над средната, но в общественото мнение той често се счита за велик държавник.\r\nКенеди е единственият католик, избиран за президент, първият, който е роден в 20. век, последният (до момента), който умира преди мандатът му да е изтекъл, последният демократ от Севера, избран на този пост и последният, който встъпва в длъжност направо от Сената.\r\nВътрешната програма на президента е свързана с ускоряване на темповете на икономически растеж, ограничаване на расовата дискриминация и пр. Във външната политика администрацията му сменя доктрината за “масираното възмездие” с доктрината за “гъвкавото реагиране”. Призовава за укрепване на военните блокове и за нарастване на военната мощ на САЩ, намесва се в решаването на спорни международни проблеми по пътя на преговорите, обявява се за по-реалистичен подход в отношенията със СССР. \r\nПрез 1963 г. кабинетът на Кенеди подписва Московския договор за забрана на изпитанията с ядрено оръжие в трите сфери. Политическият курс на Кенеди предизвиква нападки от страна на крайно реакционните кръгове на САЩ. Убит е на 22 ноември 1963 г. в Далас, щат Тексас и погребан е в Арлингтънското национално гробище.\r\nПокушението срещу него често се смята за възлов момент в историята на САЩ поради силно травмиращия му ефект върху цялата нация и поради значението на Кенеди, който е икона за младото тогава поколение американци. И до ден днешен отговорът на въпроса кой точно стои зад неговото убийство остава загадка.1904 г. \r\nРоден е Грег Толанд - американски оператор. Той започва работа в киното през 1919 г., а от 1929 г. е оператор. Грег Толанд работи с най-големите режисьори на американското кино Орсън Уелс, Джон Форд, Уйлям Уайлър. Толанд допринася за развитието на световното кино. Негови филми са: “Задънена улица” (1937 г.), “Брулени хълмове” (1939 г.), “Гроздовете на гнева” (1940 г.), “Дългото пътуване до дома” (1940 г.), “Лисичета” (1941 г.), “Гражданинът Кейн” (1941 г.), “Седми декември” (1943 г.), “Най-хубавите години от нашия живот” (1946 г.), “Очарование” (1948 г.). Грег Толанд умира на 28 септември 1948 г.1894 г. \r\nРоден е Джоузеф фон Щернберг – американски режисьор от австрийски произход. През 1914 г. той се мести в САЩ, където работи като монтажист, сценарист и асистент-режисьор. От 1925 г. започва работа като самостоятелен постановчик - “Ловци на спасение” (1925 г.), “Нелегалност”, “Нощите на Чикаго” (1927 г.), “Доковете на Ню Йорк” (1928 г.). През 1930 г. световен успех и популярност му носи мелодрамата “Синият ангел”. Той режисира и филмите  “Мароко” (1930 г.), “Обезчестената” (1931 г.), “Русата Венера” (1932 г.), “Шанхай експрес” (1932 г.), “Дяволът е жена” (1935 г.). Във  всички тях участва Марлен Дитрих. Щернберг е сценарист, а понякога и художник на своите филми. Поставя още: “Делото на Лени Смит” (1929 г.), “Американска трагедия” (1931 г.), “Престъпление и наказание” (1935 г.), “Аз, Клавдий” (1937 г., който остава недовършен), “Сага за Анатахан” (1953 г.). Джоузеф фон Щернберг умира на 22 декември 1969 г.1874 г. \r\nРоден е Гилбърт Кит Честъртън - английски писател и мислител. От 1900 г. той сътрудничи на списания и вестници с либерална насока. Публикува сборници със стихове, есета и разкази, между които за свещеника отец Браун - “Незнанието на отец Браун” (1911 г.), “Недоверчивостта на отец Браун” (1926 г.) и др. Гилбърт Кит Честъртън пише 6 романа. По-известните от тях са “Наполеон от Нотинг хил” (1904 г.), “Човекът, който беше четвърти” (1908 г.). Той е автор и на няколко книги с литературоведчески и религиозен характер. Честъртън е привърженик на теологията на томизма- автор е на “Ортодоксия”, 1908  г.- цикъл религиозно-философски есета. Той оказва голямо въздействие върху католическите писатели и мислители, а също и върху автори от детективския жанр. На 14 юни 1936 г. Честъртън умира в Бекънсфилд.1860 г. \r\nРоден е Исаак Мануел Франсиско Албенис - испански композитор и пианист. Първоначалното си образование получава в Барселона, където учи пиано при Л. Брасен и композиция при Ф. Геварт. По-късно учи  пиано при Ф. Лист в Будапеща и композиция при Ф. Педрел в Мадрид. Албенис концертира в много страни от Европа, Северна и Южна Америка. От 1894 г. живее в Париж. Върху по-късното му творчество влияние оказва К. Дебюси. Основната част от произведенията на Албенис са за пиано. В тях той съчетава традициите на испанските народни  песенно-танцувални жанрове- хота, сегидиля, сортсико, малагена- и музикалната класика. Най-известните му творби са:  \"Испанска сюита\" (1886 г.), \"Испания\" (1890 г.), \"Два испански танца\", \"Испански напеви\", \"Иберия\" (1905-1909 г.), \"Навара\" (завършена от френския композитор Деода дьо Северак), \"Каталония\" (1899 г.), сарсуелите \"Света Ана\" (1894 г.), \"Пепита Хименес\" (1896 г.), операта \"Хенри Клифърд\" (1895 г.), романси и др. Албенис  умира на 18 май 1909 г. в Камбо ле Бен, Френски Пиренеи.На тази дата умират:1982 г. \r\nУмира Роми Шнайдер (Розмари Албах Рети) - актриса. Тя е родена на 23 септември 1938 г. През 1953 г. дебютира в киното. Снима се в касови филми в Германия и Австрия - “Сиси” (1955 г.). През 60-те години се снима в Италия и САЩ - “Работата” (1961 г.), “Процесът” (1962 г.), “Победителите” (1963 г.), “Кардиналът” (1963 г,), “Какво ново, котенце?” (1965 г.). От края на 60-те години се снима най-вече във Франция във филмите: “Нещата от живота” (1970 г.), “Макс и железарите” (1971 г.), “Сезар и Розали” (1972 г.), “Невинни с мръсни ръце” (1974 г.), “Влакът” (1974 г.), “Старата пушка” (1975 г.), “Жената на прозореца” (1976 г.), “Обикновена история” (1978 г.), “Смърт на живо” (1979 г.), “Банкерката” (1980 г.), “Под подозрение” (1981 г.), “Кафе “Сан Суси” (1982 г.). При Лукино Висконти създава една от най-репрезентативните си роли в “Лудвиг” (1972 г.).1958 г. \r\nУмира Хуан Рамон Хименес - испански поет. Той е роден на 24 декември 1881 г. в Могер. Лауреат е на Нобелова награда за литература през 1956 г. Хуан Рамон Хименес е свързан с “поколението от 1898 г.”, признат е за водач на испанския модернизъм. Автор е на сборника “Печални арии” (1903 г.). В сборника “Пролетни балади” (1910 г.) се ориентира към андалуския фолклор. За сборниците “Духовни сонети” (1917 г.), “Дневник на поета младоженец” (1917 г.), “Вечност” (1918 г.) е типичен интересът към вътрешния свят на човека. Хименес пише лирична проза (сборникът “Платеро и аз”, 1914 г., “Звярът от дълбините на душата”, 1949 г.) и критически есета (“Испанци от три свята”, 1942 г., “Безкрайната река”, 1961 г.).Поезията му оказва влияние върху Р. Алберти, Х. Гилен и др.1956 г. \r\nУмира Херман Абендрот - немски диригент, ученик на Ф. Мотал. Той е роден на 19 януари 1883 г. във Франкфурт на Майн. От 1903 г. ръководи симфонични оркестри в Мюнхен, Любек, Есен, Кьолн. От 1922 г.  дирижира концерти в Берлинската държавна опера. От 1934 до 1945 г. е ръководител на отдела по педагогика в Императорската музикална палата. Диригент е на лайпцигския Гевандхаус оркестър и преподавател в Лайпцигската консерватория. След 1945 г. е главен диригент и професор във Висшата музикална школа във Ваймар; ръководител на симфоничния оркестър на Лайпцигското (от 1949 г.) и Берлинското радио (от 1953 г.). Член е на Немската академия на изкуствата. През 1928, 1936 и 1953 г. гастролира в България.1922 г. \r\nУмира Евгений Багратионович Вахтангов - руски режисьор, актьор, театрален критик и теоретик. Той е роден на 13 февруари1883 г. в Владикавказ, Северна Осетия. От 1913 г. е основател и ръководител на Студентската драматична (\"Мансуровска\") школа-студио, която от 1921 г, става трета студия към МХАТ, а от 1926 г. - театър \"Е. Б. Вахтангов\". През 1909 г. Вахтангов постъпва в Московското театрално училище на Н. И. Адашев. Участва в постановките на \"Живият труп\" от Л. Н. Толстой, \"Синята птица\" от Метерлинк, \"Хамлет\" от Шекспир и др. В режисьорската си работа се придържа към идеите на К. Станиславски и ги доразвива в: \"Сватба\" от Чехов (1920 г.), \"Чудото на св. Антоний\" от Метерлинк (1921 г.), \"Ерик ХIV\" от Стриндберг (1921 г.), \"Принцеса Турандот\" от Гоци (1922 г.) и др.1868 г.\r\nУмира Михаил Обренович III - сръбски княз от династията на Обреновичите. Обренович е княз в годините 1839-1842 и 1860-1868. Той е роден на 4 септември 1823 г., в Крагуевац. Заема престола след абдикацията и бягството на баща си Милош Обренович. Като владетел е непопулярен, тъй като налага тежки данъци, въвежда абсолютистко управление, проявява русофилски настроения и се поддава на интригите на Високата порта. Срещу Михаил Обренович избухва въстание; абдикира и бяга в Австро-Унгария. През 1858 г. се завръща в Сърбия с баща си и след смъртта му през 1860 г. го наследява. По време на второто си управление подобрява данъчната система, извършва военна реформа и с помощта на Русия налага изтеглянето на турските войски от Сърбия.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.29", "title": "Денят 29 май в световната история"}
{"url": "http://www.focus-news.net/news/2018/05/29/2527309/varna-obshtinskite-savetnitsi-ot-pp-gerb-shte-provedat-priemni-za-grazhdani.html", "text": "Общинските съветници от ПП ГЕРБ – Варна Станислав Иванов, доц. Антоанета Цветкова, Бонка Банкова и Борислав Нанков ще се срещнат с граждани в дните от 29 май до 1 юни 2018 г. Това съобщиха от пресцентъра на ПП ГЕРБ – Варна.\r\nПриемното време на общинските съветници ще бъде от 14:00 до 16:00 ч. в офиса на партията на ул. „Георги Бенковски” №1. Записвания могат да се правят на тел: 052/600 015.\r\nПриемният ден на Станислав Иванов е на 29 май (вторник), на доц. Антоанета Цветкова – на 30 май (сряда), на Бонка Банкова – на 31 май (четвъртък), на Борислав Нанков – на 1 юни (петък).", "date": "2018.05.29", "title": "Варна: Общинските съветници от ПП ГЕРБ ще проведат приемни за граждани"}
{"url": "http://www.focus-news.net/news/2018/05/29/2527310/plovdiv-v-sgradata-na-obshtinskiya-savet-v-grada-shte-bade-predstavena-studentska-izlozhba-pod-nadslov-probuzhdane.html", "text": "В сградата на Общинския съвет в Пловдив ще бъде представена студентска изложба под надслов „Пробуждане“. Това съобщиха за Радио „Фокус“ – Пловдив от Дирекция „Култура и културно наследство“ към Общината. Изложбата ще бъде официално открита в 18.00 часа в галерия „Пловдив“, намираща се във фоайето на Общинския съвет. Изложбата-живопис ще представи творбите на студенти от специалностите „Педагогика на изобразителното изкуство“ и „Графичен дизайн с реклама“ в Педагогическия факултет на ПУ „Паисий Хилендарски“.\r\nЗа трета поредна година, младите творци ще имат възможност да покажат своите търсения в областта на изобразителното изкуство в професионално галерийно пространство и ще станат пълноправни участници в културния живот на Пловдив, съобщиха още от Дирекция „Култура и културно наследство“ към Общината.", "date": "2018.05.29", "title": "Пловдив: В сградата на Общинския съвет в града ще бъде представена студентска изложба под надслов „Пробуждане“"}
{"url": "http://www.focus-news.net/news/2018/05/29/2527314/kyustendil-v-grada-shte-se-provede-aktsiya-po-kravodaryavane.html", "text": "В града се организира акция по кръводаряване. Това съобщи за Радио „Фокус” – Кюстендил д-р Десислава Илиева, началник на отделението по трансфузионна хематология в кюстендилската болница. Акцията ще се проведе за времето от 9.30 часа до 14.00 часа в залата на Община Кюстендил. Тя ще премине под надслов „Кюстендилци за Кюстендил”. В рамките на акцията екипът на Кръвна станция ще взема кръв от доброволци, желаещи да се включат в благородната инициатива.\r\nВенцеслав ИЛЧЕВ", "date": "2018.05.29", "title": "Кюстендил: В града ще се проведе акция по кръводаряване"}
{"url": "http://www.focus-news.net/news/2018/05/29/2527311/v-dvoretsa-vrana-shte-bade-predstaven-albumat-v-sluzhba-na-balgariya-posveten-na-130-godini-ot-osnovavaneto-na-balgarskata-tsarska-dinastiya-i-80-godini-ot-rozhdenieto-na-tsar-simeon-ii.html", "text": "От 18.00 часа в двореца „Врана” ще бъде представен албумът „В служба на България”, посветен на 130 години от основаването на българската царска династия и 80 години от рождението на Цар Симеон II, които се навършиха през 2017 г. Това съобщиха от пресофиса на Н. В. Цар Симеон II. \r\nАлбумът съдържа подробно описание на произхода на българската царска династия, историческите факти и делата им в служба на България. \r\nТекстът е на български и английски език. Най-важните моменти от живота им са илюстрирани в приложението от уникални снимки, голяма част от които се публикуват за първи път. Изданието е във вид на хоризонтален луксозен албум с твърда подвързия със златен отпечатък и оригинално художествено оформление на книжното тяло.\r\nИздание на Фонд „Цар Борис и Царица Иоанна” и издателство „Български Бестселър – Национален музей на българската книга и полиграфия”.", "date": "2018.05.29", "title": "В двореца „Врана” ще бъде представен албумът „В служба на България”, посветен на 130 години от основаването на българската царска династия и 80 години от рождението на Цар Симеон II"}
{"url": "http://www.focus-news.net/news/2018/05/29/2527313/denyat-29-may-v-balgarskata-istoriya.html", "text": "2013 г. \r\nПламен Орешарски става министър-председател на 89-ото правителство на Република България.2008 г. \r\nПрезидентът Георги Първанов връчва Орден „Св. св. Кирил и Методий” на:\r\n1. Йовчо Крушев – огърлие\r\n2. Дора Христова – първа степен \r\n3. Крум Дамянов – първа степен1989 г. \r\nТодор Живков произнася реч, в която обявява, че българските турци могат да изберат родината си и ако сметнат, че това е Турция, да напуснат България. Думите на Живков стимулират масовото изселване на български турци през следващите месеци, наречено от медиите \"голямата екскурзия\". \r\nНа 10 май 1989 г. Българският парламент гласува облекчения за пътувания в чужбина, правото на задграничен паспорт за гражданите, промени в Наказателния кодекс. Тези промени се изискват от Хелзинкските договорености, но се правят и за улесняване на изселването на турците от България. През май - август 1989 г. 300-400 000 български турци напускат България, като разпродават на безценица имуществото си. Българските власти организират прибирането на реколтата с помощта на бригадири - войници и ученици. В НС на 1 август е внесена протестна декларация на Клуба за подкрепа на гласността и преустройството срещу прогонването на българските турци. Двадесет дни по-късно Турция затваря границата си с България, след като вече са се изселили 344 000 български турци.1948 г. \r\nВъв Варшава е подписан договор между Народна република България и Полската народна република за приятелство, сътрудничество и взаимна помощ. Договарящите се страни се задължават да си оказват военна и всякаква друга помощ в случай на нападение от друга държава, да се консултират взаимно по всички важни международни въпроси, засягащи техните интереси, да укрепват и развиват стопанските и културните връзки помежду си. Договорът е подписан за 20 години. Подновен е от правителствата на двете страни на 6 април 1967 г. за същия срок.1947 г. \r\nЛидерът на опозицията в Народното събрание Никола Петков изразява отрицателно отношение към проекта за конституция на ОФ и от името на парламентарната група на опозиционния БЗНС прочита нов проект. В Народното събрание на 20 май започва обсъждането, а на 27 май и общите парламентарни дебати по проекта на ОФ за конституция. Въпреки неодобрението на Н. Петков, на 20 юни Шестото Велико народно събрание приема на първо четене проекта на ОФ за конституция на България с 302 гласа от присъстващи 366 депутати. Така на 4 декември се приема Конституция на Народна република България. Присъстващите 364 депутати (включително тези от опозиционната БРСДП) единодушно я одобряват. Тя влиза в сила на 6 декември 1947 г. и закрепва промените след 9 септември 1944 г., както и републиканското устройство на страната.1945 г. \r\nВоенният съд на командването на Велешка област осъжда на строг тъмничен затвор следните българи, помощници на българската власт: Любен Бръчков, Тодор Каргов, Благой Чушков, Лазар Кицов, всички от Велес.1941 г. \r\nПо решение на Светия синод за управляващ Маронейската епархия е определен митрополит Кирил Пловдивски с помощник епископ Иларион Нишавски, а за управляващ Струмишко-Драмската епархия - митрополит Борис Неврокопски с помощник-епископ Харитон Драговитийски.1927 г. \r\nПровеждат се избори за XXII ОНС, спечелени от управляващия Демократически сговор (44 % от гласовете) - 173 места. Опозицията получава 58 места: БЗНС “Врабча 1” - 42, Демократическа партия - 12, Работническа партия - 4.1917 г. \r\nАртилерията на Съглашението започва тежък обстрел срещу позиците на Българската армия на връх Голяма Яребична в Македония. \r\nБитката при Яребична по време на Първата световна война се провежда от 29 до 31 май на едноименния връх в Паяк планина. Сражават се гръцко-френските части с частите на Трета бригада от Пета дивизия. Битката завършва с поражение за България. Пленени са 1712 български войници и офицери от 49-и пехотен полк.1876 г. \r\nЧетата на Христо Ботев завладява австрийския пътнически параход \"Радецки\". Около обяд, когато параходът се доближава до с. Козлодуй, по даден от войводата сигнал четниците обличат въстаническите си униформи и с оръжие принуждават екипажа да спре \"Радецки\" на българския бряг. До големите и авторитетни европейски вестници (\"Journal de Genеve\" и \"La Rеpublique Franсaise\") е изпратена телеграма, в която се известява целта на четата. Христо Ботев пише прощалните си писма до съпругата си Венета и до приятелите си в Букурещ. При с. Оряхово четата, около 200 души, слиза на родния бряг. Военен ръководител е Н. Войновски,  а знаменосец Н. Симов - Куруто. \r\nЗа да преминат през Дунава на 28 май 1876 г. (нов стил) Христо Ботев се качва в Гюргево заедно с част от четниците си на \"Радецки\". Останалите четници, предварително разпределени на групи, се качват от пристанищата в Зимнич, Турну Мъгуреле, Корабия и Бекет. \r\nСлед като слиза на българския бряг четата полагат клетва пред знамето, ушито от Петрана Обретенова, и се насочват към селата Бутан, Добролево, Борован и Баница. По пътя към Стара планина  четниците са преследвани непрекъснато от редовна турска войска, черкези и башибозуци. На 30 май са обкръжени на планинския рид Милин камък. Там водят цял ден бой, в който загиват 30 души, сред които и Н. Симов. На 2 юни Ботевата чета  заема позиции на връх Камарата, Купена и част от Околчица. След целодневен бой  загива и Христо Ботев. След смъртта на войводата четата се разделя на 3 групи. Едната, начело с Н. Войновски, се придвижва на изток в Стара планина, а останалите 2- на Г. Апостолов и на Д. Икономов водят на 3 юни тежък бой във Врачанския балкан, след което са разпръснати на малки групички. В продължение на 1 месец турците преследват четниците, избиват по-голямата част от тях, а заловените - съдят на два извънредни процеса в София и Русе. Само няколко души успяват да избягат в Сърбия и Румъния. Действията на Ботевата чета са епилог на Априлското въстание.1860 г. \r\nПо време на църковната служба в Карлово името на гръцкия патриарх е “изхвърлено от богослужението”, с което карловци подкрепят акцията на цариградските българи. В края на март 1860 г. представители на Цариградската българска община провеждат съвещание, в което участват Петко Р. Славейков, Гаврил Кръстевич и други влиятелни църковни дейци. Взето е решение за организиране на т.нар. “Великденска акция”, чрез която се цели официално скъсване с Патриаршията.  На 3 април се провежда самата акция. По време на тържествената литургия в българската черква “Св. Стефан” Иларион Макариополски (на снимката) не споменава името на патриарха. Според църковните канони този акт означава публично отхвърляне върховенството на патриаршеската власт и демонстрира желанието на българите да имат своя самостоятелна църква. Примерът на цариградските българи е последван във всички по-големи български общини.1850 г. \r\nИзбухва въстание в Ломско, Видинско и Белоградчишко за премахване на едрото османско феодално земевладение и извоюване на автономия. Реформените актове на Османската империя от 1832-1834 г. не водят до съществени промени в положението на поробеното българско население нито по отношение формата на собствеността, нито по отношение на данъчното бреме.  Но те дават тласък на негодуванието и през 1850 г. революционери от Северозападна България се заемат с организиране на ново въстание. В подготовката му вземат участие и местните търговци, занаятчии и чорбаджии. За ръководители са избрани Ив. Кулин, П. Маринов и Ц. Тодоров.  При избухване на въстанието броят на въстаниците достига около 16 000 души. Те обаче са лошо въоръжени и скоро османските власти надделяват  във Видинско и Ломско. По-голям размах въстанието придобива в Белоградчишкия край. В продължение на няколко дни надигналите се селяни обсаждат града, но без успех. Срещу тях са изпратени османските войски, които се справят с въстаниците във Видинско и Ломско. Лишени от възможността да се противопоставят, белоградчишките селяни се оттеглят към планинските райони. Действията на въстаниците стават известни на европейската общественост. С помощта на сръбското правителство водачите на въстанието влизат в преговори с Високата порта. Под натиска на западноевропейските държави тя приема, през август – септември, представители на надигналото се население. В резултат на това се стига до удовлетворяване на най-главното искане на въстаниците.  Премахнато е господарското земевладение и е предоставено право на селяните сами да избират свои местни управители (кнезове) в нахиите (околиите). Обещанията на османското правителство обаче се оказват свързани с много условности, които обезсилват до голяма степен дадените права. Турското правителство се съгласява да премахне спахийското земевладение, при условие че местното население приеме да откупи спахийските земи. А обещанието за избиране на кнезове не се осъществява, тъй като Високата порта се отказва в последствие от намерението си да предостави автономия на този край.\r\nВъпреки неуспеха си въстанието изиграва голяма роля в националноосвободителната борба на българския народ. За неговия размах изключително голяма роля изиграват Ив. Кулин, П. Маринов, Ц. Тодоров и др.На тази дата са  родени:1885 г. \r\nРоден е Делчо Събов Илчев – български зоолог ентомолог. През 1911 г. завършва естествени науки в СУ “СВ. Климент Охридкси”. От 1907 г. работи в Ентомологичната станция в София. В периода 1918 - 1925 г. е началник на станцията. Изучава пеперудната фауна на различни райони в България. Проучва вредни за селското стопанство насекоми, като разработва методи за борба с тях. Публикува статии по приложна ентомология, за лова и защитата на българската природа. Съчинения: \"Принос към пеперудната фауна на Централните Родопи\" (1915 г.), \"Принос към пеперудната фауна на Кресненското дефиле\" (1921 г.), \"Принос към пеперудната фауна на българска Странджа планина\" (1924 г.).На тази дата умират:1950 г. \r\nУмира Събчо Атанасов Събев - български оперен певец, баритон. Роден е на 5 април 1899 г. във Венеция. През 1932 г. завършва римската академия “Санта Чечилия”. Солист и водещ баритон на Софийската опера. Изпълнява: Алеронсо (“Фаворитката” на Г. Доницети), Ж. Жермон (“Травиата” на Дж. Верди), Риголето (“Риголето” на Дж. Верди), Ренато (“Бал с маски” на Дж. Верди), Елецки (“Дама пика” на П. И. Чайковски) и др.1932 г. \r\nУмира Богдана Иванова Гюзелева- Вульпе - българска оперна певица (сопран), педагог, композитор. Тя е родена на 5 февруари 1878 г. в Търново. Съпруга е на И. Вульпе. През 1908 г. се завръща в България и пее в Българската оперна дружба, където изпълнява някои централни роли - Неда (\"Палячи\" от Леонкавало), Графиня Розина (\"Сватбата на Фигаро\" от Моцарт), Кармен (\"Кармен\" от Бизе) и др. Композира по собствени либрета 3 опери и 3 оперети, симфонични картини по фолклорни мотиви, песни. Богдана Гюзелева-Вульпе е авторка на оперите \"Психея\" (1915 г., поставена в Българската оперна дружба), \"Съюзници\" (1917 г., поставена в театър \"Одеон\"). От 1917 г. до 1928 г. живее във Виена, Берлин, Измир (Гърция).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.29", "title": "Денят 29 май в българската история"}
{"url": "http://www.focus-news.net/news/2018/05/29/2527315/plovdiv-povishena-e-opasnostta-ot-obrazuvaneto-na-svlachishta-po-napravleniyata-asenovgrad-smolyan-yugovo-laki-i-krichim-devin.html", "text": "Повишена е опасността от образуването на свлачища по направленията Асеновград-Смолян, Югово-Лъки и Кричим-Девин. Това каза за Радио „Фокус“ – Пловдив дежурен от Областно пътно управление. Пътищата в областта са сухи и нормално проходими. До 30 май движението по пътя Шишманци-Белозем, в района на пътния възел при АМ „Тракия“ се осъществява в една лента, поради ремонтни дейности на надлез. Движението в участъка се контролира от светофарна уредба. До 10 юни движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности в участъка. До 30 юни движението по пътя Раковски-Пловдив при пътен възел Пловдив-изток е ограничено за тежкотоварни МПС с тегло над 12 тона. Поради ремонтни дейности на настилката на АМ „Тракия“ тежкотоварните камиони се отклоняват по обходни маршрути. За посока Пловдив-Бургас по път II-56 Стряма-Брезово до път I-6. За посока Стряма-Бургас – по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“.\r\nТрафикът на територията на град Пловдив се осъществява с нормална интензивност към този час на деня. Колоно от автомобили се образува по централните булеварди „Цар Борис III Обединител“, „Христо Ботев“, „Шести септември“ и „Васил Априлов“.\r\nВесела КРЪСТЕВА", "date": "2018.05.29", "title": "Пловдив: Повишена е опасността от образуването на свлачища по направленията Асеновград-Смолян, Югово-Лъки и Кричим-Девин"}
{"url": "http://www.focus-news.net/news/2018/05/29/2527304/dobrich-predstavyat-knigata-na-prof-hyusein-mevsim-petar-dachev-i-istanbul-v-dom-pametnika-yordan-yovkov.html", "text": "Регионален исторически музей – Добрич и българско издателство представят книгата на проф. Хюсеин Мевсим „Петър Дачев и Истанбул“ в Дом-паметника „Йордан Йовков“, предаде кореспондентът на Радио „Фокус” – Варна. Представянето е днес от 17.30 часа. „За нас е чест да представим тази книга. Един труд, към който сме много пристрастни, защото това е първата книга за свързания с Добрич художник, много талантлив, но недостатъчно известен в България – Петър Дачев. Той е от много известен котленски род, от рода на Софроний Врачански и е брат на основателя на българския балет Анастас Петров. Цялото семейство в края на XIX век се преселва в Добрич, живее в града. Дори Анастас Петров е роден в Добрич, тъй като е негов по-малък брат. И след това семейството заминава за Варна, защото всички знаем каква е трудната, трагична, историческа съдба на Добрич и Южна Добруджа. Но важното за нас е, че след толкова години, тъй като ние се опитвахме да популяризираме този автор чрез поредица от изложби – в родния му град Котел, в столицата една прекрасна изложба в Националната художествена галерия, в Балчик два пъти, както в „Двореца“, така и в галерията, в Дом-паметника, в Художествената галерия в Добрич, в Художествената галерия в Плевен. На много места сме правили изложби, но някак си и художествената критика към настоящия момент отново не обърна според мен подобаващо внимание на този творец. Затова проф. Хюсеин Мевсим се оказва първият човек, макар и филолог, който от по-различна точка погледна на неговите картини“, каза главният уредник на Дом-паметник „Йордан Йовков“ в Добрич д-р Кремена Митева. Тя припомни, че най-големият фонд за Петър Дачев се съхранява именно в литературния музей на добруджанския град. Този фонд включва около 4 000 картини и скици на художника, богатство, което д-р Митева определи като „неоценимо“. Около 500 от тези картини представят гледната точка на Петър Дачев за Истанбул. Книгата, която ще бъде представена,  е студия с 33 репродукции. Изследването е базирано върху фонд „Петър Дачев“ на Дом-паметника, където се съхраняват документи, снимки, ръкописи, статии, книги, свързани с художника Петър Дачев. През октомври 2018 година се навършват 50 години от неговата смърт. Организаторите посвещават събитието на тази годишнина. „Куфарчето, с което Петър Дачев тръгва към Босфора, е повече от леко, понеже в него не са подредени излишни предубеждения и никому ненужни нагласи. Този повече от скромен магьосник на багрите и думите, на сенките и светлините открива и успешно завладява за българското изобразително и словесно изкуство една не толкова опозната или позната художествена територия, каквато представлява Истанбул, поради което отдавна е заслужил да бъде не само възкресен за ново творческо битие, но и да бъде вграден във фундамента на българско-турското приятелство“, пише авторът. Проф. д-р Хюсеин Мевсим е литературен историк, поет и преводач. Завършва гимназия в Момчилград и българска филология в Пловдивския университет „Паисий Хилендарски“. В момента е преподавател по български език и литература в университета в турската столица Анкара. Често пътува до България, тъй като изследва българо-турските културни взаимоотношения. Специално за представянето проф. Мевсим е в Добрич. Книгата вече е преведена и на турски език, а от Общината в Истанбул е получена покана да бъдат представени там част от картините на Петър Дачев, съобщи д-р Кремена Митева.\r\nЖулиета НИКОЛОВА", "date": "2018.05.29", "title": "Добрич: Представят книгата на проф. Хюсеин Мевсим „Петър Дачев и Истанбул“ в Дом-паметника „Йордан Йовков“"}
{"url": "http://www.focus-news.net/news/2018/05/29/2527316/shumen-intenziven-e-trafikat-po-republikanskata-patna-mrezha-v-oblastta.html", "text": "Интензивен е трафикът по републиканската пътна мрежа в област Шумен, предаде репортер на Радио „Фокус“- Шумен. Сред по-натоварените участъци са пътна връзка Белокопитово с автомагистрала „Хемус“, района на кръговото кръстовище при 7-ми км и кръговото кръстовище за кв. Макак по главен път София-Варна. Спокойно се пътува в посока Силистра. В сила е забраната за товарни автомобили над 10 тона по пътя Радко Димитриево-Друмево, обходът е Шумен-Овчарово-Друмево. Върбишки проход е затворен за всички видове пътни превозни средства. Ришки проход е отворен без ограничения. Пътните настилки на територията на областта са сухи. Видимостта е нормална.\r\nИвелина ИВАНОВА", "date": "2018.05.29", "title": "Шумен: Интензивен е трафикът по републиканската пътна мрежа в областта"}
{"url": "http://www.focus-news.net/news/2018/05/29/2527299/ministar-krasimir-valchev-shte-rakovodi-redovno-zasedanie-na-saveta-po-konkurentosposobnost-v-bryuksel.html", "text": "Министърът на образованието и науката Красимир Вълчев ще ръководи заседание на Съвета по конкурентоспособност в частта „Научни изследвания“, което ще се проведе в Брюксел. Това съобщиха от пресцентъра на министерството. Основният дебат ще бъде за мястото и ролята на научните изследвания и иновациите в контекста на следващата Многогодишна финансова рамка на Европейския съюз. \r\nВ 17:30 ч. в зала „Европа” е предвидена пресконференция с участието на еврокомисаря по цифрова икономика и цифрово общество Мария Габриел и министър Красимир Вълчев.", "date": "2018.05.29", "title": "Министър Красимир Вълчев ще ръководи редовно заседание на съвета по конкурентоспособност в Брюксел"}
{"url": "http://www.focus-news.net/news/2018/05/29/2527321/blagoevgrad-povishena-opasnost-ot-padashti-kamani-ima-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. Интензивен е трафикът по основните пътни артерии в областта. Натоварено движение, но без образуването на колони от автомобили се наблюдава по автомагистрала „Струма“ и главен път Е-79, както и по второкласен път – 19 Симитли – Гоце Делчев. През нощта не са регистрирани тежки пътни инциденти в региона. В Област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението.\r\nЛивия НИНОВА", "date": "2018.05.29", "title": "Благоевград: Повишена опасност от падащи камъни има в Кресненското дефиле и по второкласен път – 19 Симитли – Гоце Делчев"}
{"url": "http://www.focus-news.net/news/2018/05/29/2527318/ria-novosti-v-rayonite-granicheshti-s-krim-se-nablyudava-zaguba-na-upravlenie.html", "text": "В районите, граничещи с Крим се наблюдава загуба на управление, заяви постоянният представител на президента на Украйна за Кримския полуостров Борис Бабин в интервю за украинския информационен портал  , цитиран от РИА Новости.\r\nПо неговите думи в пограничните райони са се появили масови организирани престъпни групировки, които провеждат „антиукраински акции“ и целят разпад на управлението.\r\n„Ситуацията все още не е военна , но както казват е небезопасна . На местно ниво е трудно и на полицията и на изпълнителната власт. Уверен съм, че нашите специални служби и централният апарат действат. Но украинския народ трябва да знае за тази беда“, казва Бабин. Според него има опасност Русия да се възползва от ситуацията и „да прибегне към силови или хибридни действия, за да вземе под контрол районна“, допълни той. Юлиян Марков", "date": "2018.05.29", "title": "РИА Новости: В районите, граничещи с Крим се наблюдава загуба на управление"}
{"url": "http://www.focus-news.net/news/2018/05/29/2527319/mvr-chetirima-dushi-sa-zaginali-a-23-ma-sa-raneni-pri-katastrofi-v-stranata-prez-izminaloto-denonoshtie.html", "text": "Четирима души са загинали, а 23-ма са ранени при 12 катастрофи в страната през изминалото денонощие. Това съобщиха от пресцентъра на МВР.  В столицата са станали  67 леки пътнотранспортни произшествия и едно тежко. Вследствие на катастрофите в София е ранен един човек.", "date": "2018.05.29", "title": "МВР: Четирима души са загинали, а 23-ма са ранени при катастрофи в страната през изминалото денонощие"}
{"url": "http://www.focus-news.net/news/2018/05/29/2527317/pernik-sportna-initsiativa-s-mezhdunarodno-uchastie-shte-se-provede-v-selo-dragichevo-na-29-may.html", "text": "Спортна инициатива с международно участие ще се проведе в село Драгичево. Това съобщиха от пресцентъра на Община Перник. За втора поредна година по егидата на кмета на село Драгичево Виктор Викторов, световната шампионка по лека атлетика Венелина Венева и местното училище се организира спортна инициатива с международно участие. Събитието ще бъде от 10.30 часа в ОУ „Св. св. Кирил и Методий“.\r\nВ спортната надпревара участниците ще премерят сили в турнири по мини футбол, скок на дължина, скок на височина и лека атлетика. На ринга ще се изявят и спортисти от сръбските градове Пирот и Димитровград.\r\nКметът на населеното място Виктор Викторов апелира към всички, които имат възможност, да посетят двора на училището, за да станат свидетели на невероятните спортни възможности.\r\nЩе има победители, а най-добре представилите се ще грабнат купата на кмета на село Драгичево.", "date": "2018.05.29", "title": "Перник: Спортна инициатива с международно участие ще се проведе в село Драгичево на 29 май"}
{"url": "http://www.focus-news.net/news/2018/05/29/2527322/alsat-m-makedoniya-avtobus-se-udari-v-benzinostantsiya-v-kosovo-dvama-dushi-zaginaha.html", "text": "Тежка катастрофа е станала в следобедните часове на понеделник в косовското село Лугачи, където водач на автобус е загубил контрол над превозното средство и се е ударил в бензиностанция, предава скопският телевизионен канал „Алсат-М“.\r\nСъгласно разпространените данни, при инцидента са загинали двама души, а трети се бори за живота си. \r\nДо произшествието се е стигнало, след като автобусът, пътувал по направление Прищина-Урошевац, в опит да избегне директен удар с превозно средство от насрещното платно, се е поднесъл на пътя и се е ударил в друга машина, излизаща от бензиностанцията. Катастрофата е заснета от охранителните камери на обекта.Тереза Герова", "date": "2018.05.29", "title": "„Алсат-М“ (Македония): Автобус се удари в бензиностанция в Косово, двама души загинаха"}
{"url": "http://www.focus-news.net/news/2018/05/29/2527308/pregled-na-osnovnite-temi-v-dobrudzhanskiya-pechat.html", "text": "„Заседава Областната епизоотична комисия  по повод птичия грип в Стефаново“,  съобщава на първа страница вестник „Нова добруджанска трибуна“. Въведени са ограничителни и забранителни мерки в две зони – от 3 и 10 км, в района на заразата. Това е втори случай на възникване на огнище на инфлуенца в един и същ животновъден обект. Всички птици там са умъртвени, пристъпило се е към дезинфекция и унищожаване на фураж. „Днес обсъждат обновяването на лекоатлетическата писта в зала „Добротица“, съобщава изданието. В Добрич се намира единствената в страната кръгова писта за лека атлетика на закрито. Проектът за ремонтът е на стойност 350 000 лв. Очаква се той да бъде подкрепен от Министерство на спорта и младежта. След модернизирането на съоръжението градът ще може да кандидатства за домакинство на Балканиада по лека атлетика. „(Не)познатият Петър Дачев“, така е озаглавен материал, посветен на бележитият българин, художник, незаслужено забравен. 50 години от смъртта му ще бъдат отбелязани през октомври тази година. Петър Дачев е родственик на Софроний Врачански. Най-богатият фонд за Дачев притежава именно Регионалният исторически музей в Добрич. „Умъртвиха над 57 000 патици във ферма в Стефаново“, съобщава на първа страница другият регионален вестник „Добруджанска трибуна“. Собственикът й не е уведомил никого за заразата. В животновъдния обект вече са умъртвени 21 406 птици и 36 000 новоизлюпени. Обектът се намира в село в Община Добричка. При констатирания първи случай преди месец в същата ферма бяха умъртвени 11 000 птици. „В квартал „Изгрев“ са готови на протест заради безводието“, съобщава всекидневникът. В този квартал на Добрич от месеци жителите изпитват сериозни проблеми с водоснабдяването. Проблемът се е задълбочил през последния месец и засяга около 80% от жителите. Те са поискали среща с управителя на ВиК Тодор Гикински. Ако желанието им не бъде удовлетворено, готвят протести. В рубриката „Новини“ – „Преспанските камбани“ – отново българска класика в театралния афиш на Добрич“. Премиерата е на 30 май от 19,00 часа в Драматичния театър. Режисьор на спектакъла е Стефан Спасов, сценографията е на Димитър Митев.", "date": "2018.05.29", "title": "Преглед на основните теми в добруджанския печат"}
{"url": "http://www.focus-news.net/news/2018/05/29/2527325/gabrovo-propadnal-uchastak-ot-asfaltovata-nastilka-zatrudnyava-dvizhenieto-v-uchastak-ot-patya-mezhdu-gabrovo-i-selo-stomanetsite.html", "text": "Пропаднал участък от асфалтовата настилка затруднява движението в участък от пътя между областния център и село Стоманеците. Нека водачите карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 30 юни. Това съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри и хлъзгави. Движението е натоварено. Времето е ясно и слънчево, без мъгли и намален видимост. Ограничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август 2018 г. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август 2018 г..\r\nЛуиза ТРАНЧЕВА", "date": "2018.05.29", "title": "Габрово: Пропаднал участък от асфалтовата настилка затруднява движението в участък от пътя между Габрово и село Стоманеците"}
{"url": "http://www.focus-news.net/news/2018/05/29/2527324/burgas-s-normalna-intenzivnost-se-osashtestvyava-dvizhenieto-v-oblastta.html", "text": "С нормална интензивност се осъществява движението в областта, каза за Радио „Фокус“ – Бургас дежурният в Областно пътно управление. Пътищата са сухи и нормално проходими. Няма ограничения на видимостта. Извършват се ремонтни дейности на пътя  Слънчев Бряг – Бургас с изграждане на второ платно, в участъка Поморие-Ахелой. Движението на автомобили е отклонено по алтернативните маршрути както следва: Бургас – Ахелой през Каблешково; Поморие – Ахелой през Каменар. Съгласно графика на фирмата изпълнител, ремонтите трябва да приключат до 18 юни 2018 г. Временно са въведени няколко ограничения.  Движението по пътя Варовник – Вълчаново ханче от км 20+000 до 39+200 е ограничено за моторни превозни средства над 10 т. поради стесняване на пътното платно. Срокът е до 31 декември  2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до края на годината. Движението по пътя Черница – Сунгурларе – Чубра е ограничено за моторни превозни средства над 10 т поради намален габарит на пътното тяло. Срокът е 31 декември 2018 г.\r\nЯнислава КРЪСТЕВА", "date": "2018.05.29", "title": "Бургас: С нормална интензивност се осъществява движението в областта"}
{"url": "http://www.focus-news.net/news/2018/05/29/2527323/mariya-stoyanova-analizator-na-evropeyskite-protsesi-malchashtoto-mnozinstvo-v-germaniya-veche-izliza-po-ulitsite-i-nadiga-glava.html", "text": "Мълчащото мнозинство в Германия вече излиза по улиците и надига глава. Това каза в интервю за сутрешният блок „Добро утро, България“ на Радио „Фокус“ Мария Стоянова, анализатор на европейските процеси по повод протестите на „Алтернатива за Германия“ срещу управлението на канцлера Ангела Меркел. По-интересното обаче, според Стоянова, са били сформираните 13 контрапротеста в подкрепа на настоящето немско ръководство. Очевидно мигрантската политика на Меркел се приема от огромното мнозинство, уточни Стоянова. \"Германците оценяват тази различна, но пък приятна култура, която внася в страната чуждестранният контингент, отвличащ вниманието от вурста, картофената салата и нарязаното зеле\", коментира анализаторът. На въпрос има ли бъдеще „Алтернатива за Германия“ Стоянова заяви: „Когато тази партия влезе в германския бундестаг, както всички останали, обяви конкурс за свободни места в парламентарната администрация, която да е ангажирана с тази фракция. И се оказва, че в продължение на месеци те не могат да намерят хора. Тоест, няма хора, които да искат да се идентифицират с политиката на тази партия, пък макар и на заплата в Бундестага – нещо, което лично за мен лично беше много забележително. Но се оказа, че кандидати, които да отговарят на първа точка от условията за започване на работа, а именно да се идентифицират с политическата платформа на партията, няма“, коментира Мария Стоянова. По отношение на визитата на Ангела Меркел в Китай, Стоянова каза, че тя е била трудна, но изключително важна. Когато канцлер на Федералната република излиза на визита в държава извън ЕС от него се очаква да постави въпроса за спазването на човешките права, поясни анализаторът. Причината за чувствителността на темата по оста „Германия-Китай“ е големият брой китайски политически затворници, намерили убежище в Бундесрепубликата, обясни Мария Стоянова.", "date": "2018.05.29", "title": "Мария Стоянова, анализатор на европейските процеси: Мълчащото мнозинство в Германия вече излиза по улиците и надига глава"}
{"url": "http://www.focus-news.net/news/2018/05/29/2527327/varna-dvizhenieto-po-avtomagistrala-hemus-v-uchastaka-neofit-rilski-devnya-v-posoka-varna-se-osashtestvyava-s-povisheno-vnimanie-poradi-kosene-na-trevni-ploshti.html", "text": "Сухи са пътните настилки на територията на Варна и областта, предаде репортер на Радио „Фокус“ – Варна. Времето е ясно, видимостта е добра. Движението по основните направления за София, Бургас и Добрич е с нормална интензивност. По данни на Агенция „Пътна инфраструктура“ движението по автомагистрала „Хемус“ в участъка от км 392+300 до км 399+850 Неофит Рилски – Девня, в посока Варна, се осъществява с повишено внимание поради косене на тревни площи. Шофьорите трябва да се движат с повишено внимание и съобразена скорост, спазвайки поставената пътна сигнализация. По автомагистрала „Черно море“ трафикът се осъществява при пълно затваряне на платното в посока Бургас и пренасочване на движението в платното в посока Варна поради ремонт на виадукт „Звездица”. Остава в сила ограничението за движение на тежкотоварни автомобили над 10 тона по пътя Кранево – Варна при км 83+100, като обходният маршрут е по участъка Кичево – Оброчище. Работи се и по част от третокласната пътна мрежа в областта. По пътя Старо Оряхово – Гроздьово от км 23+403 до км 41+705 и от км 0+000 до км 17+377 движението се осъществява в една лента, тъй като има частични ремонтни дейности на асфалтовата настилка.\r\nМарияна ВАЛЕНТИНОВА", "date": "2018.05.29", "title": "Варна: Движението по автомагистрала „Хемус“ в участъка Неофит Рилски – Девня, в посока Варна, се осъществява с повишено внимание поради косене на тревни площи"}
{"url": "http://www.focus-news.net/news/2018/05/29/2527328/sport-rafael-nadal-shte-doigrae-dvuboya-si-sreshtu-simone-boleli.html", "text": "Отложеният заради дъжд двубой от първи кръг на „Ролан Гарос“ между Рафаел Надал и Симоне Болели ще бъде доигран днес. Мачът на корта „Филип Шатрие“ бе спрян в понеделник при резултат 6:4, 6:3, 0:3 в полза на световния номер едно. Първоначално срещата бе временно прекъсната, но преваляванията за засилиха и впоследствие бе съобщено, че ще се доиграе във вторник. \r\nПрограмата на централния корт на Откритото първенство на Франция ще бъде открита в 12:00 часа с двубой между Марин Чилич и Джеймс Дукуорт.\r\nНа корта ще излязат Серина Уилямс, която започва участието си срещу Кристина Плишкова, а също и Симона Халеп, Гарбинье Мугуруса и Мария Шарапова.", "date": "2018.05.29", "title": "Спорт: Рафаел Надал ще доиграе двубоя си срещу Симоне Болели"}
{"url": "http://www.focus-news.net/news/2018/05/29/2527330/burgas-v-ekspozitsionen-tsentar-flora-shte-se-provede-grazhdanski-dialog-za-razvitieto-na-morskata-politika.html", "text": "В Експозиционен център \"Флора\" ще се проведе граждански диалог за развитието на морската политика. Това съобщиха от пресцентъра на Община Бургас. Инициативата е подкрепена от Европейския комитет на регионите и ще се проведе от 14.00 часа в Експозиционен център \"Флора\". Целта на събитието е да обедини широк кръг местни, национални и европейски участници, за да бъдат обсъдени различни аспекти на процеса за развитие на морската политика, по-специално тази в Черноморския регион.\r\nДебатът ще акцентира върху следните теми:\r\n- Интелигентно финансиране на крайбрежните проекти в рамките на ЕСФИ. Общата политика в областта на рибарството и нейното въздействие върху добавената стойност на местните морски общности;\r\n- Сини кариери и културно наследство - Укрепване на европейската идентичност чрез образование и култура;\r\n- Подкрепа за регионалното развитие в областта на рибарството в морските общини, в контекста на европейската политика на сближаване.\r\nТематичният диалог ще даде възможност на гражданите да представят своите идеи и виждания за морското бъдеще на Европа. Представител на Европейската комисия (DG МARE), представители на националните и местни органи, кметове на морски общини, както и членовете на Комитета на регионите г-н Кристоф Клержо и г-жа Таня Христова също ще вземат участие в обсъждането. Модератор на форума ще е доц. д-р Харалан Александров.\r\nЗаповядайте да обсъдим заедно европейското бъдеще на нашия черноморски регион.", "date": "2018.05.29", "title": "Бургас: В Експозиционен център \"Флора\" ще се проведе граждански диалог за развитието на морската политика"}
{"url": "http://www.focus-news.net/news/2018/05/29/2527312/tass-severnokoreyska-delegatsiya-pristigna-v-singapur-za-podgotovka-na-sreshtata-sas-sasht.html", "text": "Севернокорейска делегация пристигна в Сингапур за подготовка на срещата между американския президент Доналд Тръмп и севернокорейския лидер Ким Чен-ун, предава японският телевизионен канал NHK, цитиран от TACC.\r\nПо данни на същия телевизионен канал по същото време в Сингапур се намира и американска делегация, която е пристигнала там със същата цел.\r\nОчаква се във вторник двете делегации да проведат преговори преди срещата на лидерите на двете страни.\r\nПо данни на японската агенция  по същото време няколко официални лица от Северна Корея са пристигнали в Пекин във вторник. Част от делегацията Ким Йон-чол, завеждащ отдел в управляващата в Северна Корея Трудова партия, който се очаква да пътува до Ню Йорк във връзка с подготовката на срещата в Сингапур. Юлиян Марков", "date": "2018.05.29", "title": "ТАСС: Севернокорейска делегация пристигна в Сингапур за подготовка на срещата със САЩ"}
{"url": "http://www.focus-news.net/news/2018/05/29/2527332/prof-gencho-nachev-natsionalnata-zdravna-karta-e-mnogo-liberalna.html", "text": "Националната здравна карта е много либерална. Това каза  проф. Генчо Начев, директор на болницата „Света Екатерина“ в предаването „Денят започва“ по БНТ. Според него е крайно време да се приеме такава здравна карта, въпреки съпротивата, която вече се чува от различни места. „Самият факт, че тя позволява повече легла, отколкото са използвани миналата година, говори, че е много либерална“, коментира проф. Начев. Той посочи, че леглата са повече, отколкото са необходими. „Тази хоспитализация, това приемане на пациенти, е изкуствено завишено в България, защото по този начин могат да се вземат допълнително пари от касата“, коментира проф. Начев. По думите му е нарушена връзката между общопрактикуващи, болнична и доболнична помощ. По отношение на парите, според проф. Начев, никой не може да каже обективно дали сам много или малко. „Вярно, прогресивно те се увеличават всяка година, без да виждаме никакъв ефект от това. Причината е неефективното им изразходване. За да кажем дали тези пари са много или малко, трябва да имаме реално остойностяване на медицинските услуги“, допълни проф. Начев. По думите му сега за пръв път се тръгва да се рабати в тази посока.", "date": "2018.05.29", "title": "Проф. Генчо Начев: Националната здравна карта е много либерална"}
{"url": "http://www.focus-news.net/news/2018/05/29/2527331/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 29 май. Това съобщиха от пресцентъра на дружеството.\r\nВъв връзка с диагностика на уличен водопровод на ул. „Хемус“, жк. „Гео Милев“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nул. „Гео Милев“ № 60 вх. Д и Е, ул. „Мирково“ 4 и 6, Институт по Металознание, бл. 53, бл. 54, бл. 57, бл. 58; висока зона на бл. 61, бл. 62 и бл. 63. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хемус“ ъгъла с ул. „Мирково“.\r\nВъв връзка с подмяна на сградно водопроводно отклонение на ул. „Банско шосе“, кв. „Република“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на: кв. „Република“; кв. „Трънска махала“; ул. „Земеделска“, ул. „Банско шосе“ от №2 до №128. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Република“, ул. 729 №10.\r\nВъв връзка с монтаж на спирателен кран на ул. „Виктор Григорович“, кв. „Крива река“, се налага спиране на водоподаването от 09:00 до 20:00 часа на клиентите на „Софийска вода”, живеещи в района на: ул. „Яков Крайков“, бул. „Пенчо Славейков“, бул. „Георги Софийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Константин Иречек“ ъгъла с ул. „Даскал Манол“.\r\nВъв връзка с подмяна на сградно водопроводно отклонение на ул. „Позитано“, Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Позитано“ от ул. „ Средна гора“ до ул. „Отец Паисий“; ул. „Странджа“ от бул. „ Александър Стамболийски“ до ул. „Три уши“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Позитано“ ъгъла с ул. „Странджа“.\r\nВъв връзка с изпълнение на инвестиционен проект за реконструкция на уличен водопровод на ул. „Извор“ кв. „Симеоново“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. “70“, ул. “71“,по ул. “Извор“ от ул. “Неофит Хилендарски“ до ул. “75“; ул. “Неофит Хилендарски“ от ул. “Извор“ до ул. “Света Мария Магдалена“\r\nул. “Акад. Димитър Ангелов“ и ул. “75\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад.Димитър Ангелов“ ъгъла с ул. „Извор\". След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение на ул. „Св. Георги Победоносец“, кв. „Кремиковци“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Св. Георги Победоносец“ от ул. „ Св. Петка“ до ул. „Радивоя“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Панайот Волов“ пред №1.\r\nВъв връзка с реконструкция на уличен водопровод на бул. „Черни връх“, кв. „Кръстова вада“ , се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Д-р Борис Вълчев“ от бул. „Черни връх“ до ул. „Флора Кънева“, бул. „Черни връх“ №77,77А, ул. „Проф. Георги Йолов“ №3,5,7. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:бул. „Черни връх“ ъгъла с ул. „Проф. Георги Йолов“.\r\nВъв връзка с изместване на пожарен хидрант в с. Плана  Календерова махала, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: махала „Масова“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: Календерова махала.\r\nВъв връзка с подмяна на сградно водопроводно отклонение на ул. „Пчелина“, с. Бусманци , се налага спиране на водоподаването от 09:30  до 16:30 часа на клиентите на „Софийска вода”, живеещи в района на: махала „ Нова Враждебна“,  ул. „Чукура“,  ул. „Пчелина“ от ул. „ Асен Игнатов“ до ул. „Чукура“,  ул. „Троянски път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чукура“ пред №6.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.29", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/05/29/2527320/the-jerusalem-post-seriya-ot-25-raketi-sa-izstrelyani-sreshtu-izrael-ot-teritoriyata-na-ivitsata-gaza.html", "text": "Серия от 25 ракети са изстреляни в сутрешните часове на вторник срещу Израел от територията на Ивицата Газа, съобщава вестник The Jerusalem Post.\r\nСистемата за противоракетна отбрана е прихванала успешно голяма част от тях, съобщиха от армията, като същевременно допълниха, че най-малко два от снарядите са паднали на израелска земя. Към настоящия момент няма съобщения за пострадали или загинали.  \r\nВ 7:00 часа (местно време) системите за ПРО са активирани в повече от 20 населени места, разположени край Ивицата Газа. Час по-късно тревога е обявена в още градове. Тереза Герова", "date": "2018.05.29", "title": "The Jerusalem Post: Серия от 25 ракети са изстреляни срещу Израел от територията на Ивицата Газа"}
{"url": "http://www.focus-news.net/news/2018/05/29/2527326/shumen-prodalzhava-deloto-za-vlakovata-katastrofa-v-hitrino.html", "text": "Продължава делото за влаковата катастрофа в Хитрино, предаде репортер на Радио „Фокус“- Шумен. От 9.00 часа в Окръжен съд – Шумен се очаква поредното заседание да продължи с разпит на свидетели и вещи лица. Обвиняеми за инцидента, при който загинаха 7 души, а 14 са пострадали, са машинистите Димитър Михнев и Радослав Петков.\r\nИвелина ИВАНОВА", "date": "2018.05.29", "title": "Шумен: Продължава делото за влаковата катастрофа в Хитрино"}
{"url": "http://www.focus-news.net/news/2018/05/29/2527334/varna-hram-sv-atanasiy-organizira-praznik-za-detsata-za-1-yuni.html", "text": "Храм „Св. Атанасий“ във Варна организира празник за децата за 1 юни – Ден на детето. Това съобщиха за Радио „Фокус“ – Варна от Варненска и Великопреславска митрополия. В дворното пространство на храма от 17.00 до 19.00 часа ще се състои концерт на детски хор „Ангели” и вокална формация „Бънджи сингърс”. В същото  време ще има подготвени материали за децата, които имат желание да рисуват. Специално за случая е отпечатан подлистник на списание „Камбанка” във формата на малък цветен вестник, който ще бъде раздаван на всяко дете. Подготвени са и други изненади за малчуганите. От настоятелството приканват родителите да доведат децата си, за да се включат в празничната атмосфера.\r\nМарияна ВАЛЕНТИНОВА", "date": "2018.05.29", "title": "Варна: Храм „Св. Атанасий“ организира празник за децата за 1 юни"}
{"url": "http://www.focus-news.net/news/2018/05/29/2527333/pregled-na-osnovnite-temi-vav-varnenskiya-pechat.html", "text": "„Варненки живеят с близо 7 г. повече от половинките си“, информира на първа страница днешният брой на варненския вестник „Черно море“. Очакваната средна продължителност на предстоящия живот на населението в област Варна, изчислена за периода 2015 – 2017 г., е 75,4 години, съобщават от Националния статистически институт. Спрямо предходния период 2014 – 2016 г. тя нараства с 0,1 г. Средната продължителност на живота в областта е с 0,6 г. по-висока от средната за страната – 74,8 г. „Емил Радев, евродепутат: Развиването на дигиталните умения ще дръпне икономиката напред“, е друго заглавие в броя. Развиването на дигиталните умения ще дръпне икономиката на общината и региона напред. Това заяви евродепутатът Емил Радев за Медийна група „Черно море“. Заедно с еврокомисар Мария Габриел той участва в публичен дебат на тема „Цифровизацията – възможност за растеж на регионите“. „Скоро обявяват първите 1000, спечелили безплатен публичен WiFi“, допълва изданието. Скоро ще обявим първите 1 000, спечелили безплатен публичен WiFi. Нашите екипи работят много здраво в тази посока. Това увери във Варна Мария Габриел, еврокомисар с ресор цифрова икономика и цифрово общество. До момента сме получили над 17 000 регистрации от общини в цяла Европа. България е на едно първите места с над 200 общини. На 15 май т.г. бе първата покана с първите 1000 ваучера. Само за няколко секунди получихме повече от 5 000 регистрации от кандидати в България. Сега ЕК трябва да помисли сериозно какво още може да се направи в тази насока, за да се удовлетвори голямото желание на хората, каза още Габриел „Наградиха генералния консул на Русия“, информира изданието. Генералният консул на Руската федерация във Варна Сергей Лукьянчук бе награден от кмета Иван Портних с почетен знак с лента. Поводът бе завършване на дипломатическата му мисия. Отличието бе и за приноса му в развитието на българо-руските отношения. „Мария Габриел: Варна е люлка на цивилизацията на Европа“, четем още в броя. Проектът на новата сграда на библиотеката във Варна представи кметът Иван Портних на Мария Габриел – еврокомисар по цифрова икономика и цифрово общество, която приветства инициативата. Повод бе форумът на „Европеана“ – платформа, която обединява дигитализирани изображения на европейското културно-историческо наследство, който се проведе в галерия „Графит“. „Започна изграждането на модерен крематориум“ е друга тема в броя. Първа копка на модерен крематориум с колумбариен парк бе направена вчера. Съоръжението е разположено в съседство на „Западен гробищен парк“ – Тополи. Строителството на обекта ще приключи до края на годината и след изпитателен период на техниката ще бъде пуснат през февруари или март 2019 г. На стр. 5 в рубриката „Непознатата история“ изданието разказва за първия български автобус, който е сглобен във Варна.", "date": "2018.05.29", "title": "Преглед на основните теми във варненския печат"}
{"url": "http://www.focus-news.net/news/2018/05/29/2527335/razgrad-lek-avtomobil-i-uchilishten-avtobus-sa-se-udarili-na-patya-kubrat-zavet-tezhko-e-postradala-zhena-ot-lekata-kola.html", "text": "Лек автомобил и училищен автобус са се ударили на пътя Кубрат - Завет, тежко е пострадала жена от леката кола. Това съобщиха от пресцентъра на МВР. \r\nСигнал за пътен инцидент е подаден около 7.00 часа тази сутрин. По първоначални данни на пътя Кубрат - Завет са се ударили училищен автобус и лек автомобил. През болнично заведение са преминали 10 деца, без сериозни наранявания и са освободени. По-тежко е пострадала водачката на лекия автомобил. На място се извършва оглед. Временно е затворен път II-23 Кубрат – Исперих.  \r\nПътни полицаи регулират движението на място; обходен маршрут:: Кубрат - Савин - Севар - Сушево – Завет.", "date": "2018.05.29", "title": "Разград: Лек автомобил и училищен автобус са се ударили на пътя Кубрат - Завет, тежко е пострадала жена от леката кола"}
{"url": "http://www.focus-news.net/news/2018/05/29/2527336/smolyan-pochistvane-na-reguli-se-izvarshva-po-patya-hvoyna-chepelare-remonti-na-asfaltovata-nastilka-ima-po-patya-teshel-devin.html", "text": "Нормално се осъществява движението по пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е слънчево, температурата на въздуха е в интервала от 12 до 16 градуса, а пътните настилки са сухи. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През нощта не са получавани сигнали за инциденти в по пътищата в региона. Почистване на регули се извършва по направлението Хвойна – Чепеларе от км 64 до км 74. Движението в този участък  се осъществява с повишено внимание спрямо създадената организация. Движението по пътя Тешел – Девин от км 77 до км 92 се осъществява с повишено внимание в свободната лента, поради частични ремонти в асфалтовата настилка. Движението в района ще се регулира от сигналисти. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян пътните настилки по улиците са сухи, автомобилният трафик е по-интензивен по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.29", "title": "Смолян: Почистване на регули се извършва по пътя Хвойна – Чепеларе, ремонти на асфалтовата настилка има по пътя Тешел – Девин"}
{"url": "http://www.focus-news.net/news/2018/05/29/2527338/razgrad-vremenno-e-ogranicheno-dvizhenieto-po-pat-ii-23-kubrat-isperih-za-vsichki-mps-v-uchastaka-ot-kubrat-do-zavet-poradi-patnotransportno-proizshestvie.html", "text": "Временно е ограничено движението по път II-23 Кубрат – Исперих за всички МПС, в участъка от Кубрат до Завет, поради пътнотранспортно произшествие. Това съобщиха от пресцентъра на Агенция \"Пътна инфраструктура\". \r\nОбходният маршрут е  Кубрат - Савин - Севар - Сушево – Завет.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.05.29", "title": "Разград: Временно е ограничено движението по път II-23 Кубрат – Исперих за всички МПС, в участъка от Кубрат до Завет, поради пътнотранспортно произшествие"}
{"url": "http://www.focus-news.net/news/2018/05/29/2527337/pregled-na-osnovnite-temi-vav-velikotarnovskiya-pechat.html", "text": "„До 2021 г. магистрала „Хемус“ ще стигне до Велико Търново“ е заглавие от първа страница на областния всекидневник „Янтра Днес”.  До 2021 г. АМ „Хемус“ ще стигне до пътния възел с магистралата Русе – Велико Търново.. Това заяви в старата столица министърът на регионалното развитие Николай Нанков по време на дискусията за „Хемус“, организирана в гарда. „Министър, депутати и кметове откриха обновения парк „Детски кът“ в Горна Оряховица“ е друго заглавие от днешното издание. Десетки жители на Г. Оряховица разговаряха с регионалния министър Николай Нанков, който посети града за официалното откриване на обновения парк „Детски кът“. Повече от час нетърпеливите граждани чакаха министъра. „Светлина в медицината, медии и депутати търсят „златната рибка“ в българското здравеопазване“ , пише още вестникът. Мисията, която отново събра научни светила в медицината, лекари, медии и депутати, е здравеопазването като вечно бойно поле – между живота и смъртта, между проблемите и решението, между отчаянието и надеждата. „Отчаян любовник разби квартирата на любимата си“  е новина от криминалната хроника. В изданието ще откриете и интервю с главния мениджър на „виолетовите“ Красимир Балъков, който заявява „Направихме в „Етър“ една основа, която трябва да се надгради“.\r\n„Магистралите „Хемус“ и „Янтра“ стигат до Велико Търново до 2021-ва“  е заглавие от другия областен ежедневник „Борба“.  До 2021 година автомагистрала  „Хемус“ и магистралата от Русе до Велико Търново, която почти сигурно ще бъде наречена „Янтра“ трябва да се съберат на пътен възел край старата столица. Той ще бъде в района на Поликраище.  „Държавен чиновник от търновски офис хванат да бракониерства със служебна лодка“ е друга тема от вестника. Висш държавен служител от Регионалния отдел на „Надзор на язовирни стени и съоръженията към тях“ (НЯСС) за Централна северна България с офис във Велико Търново е заловен като бракониер. „Домът в Дебелец ще се преобразува в Център за комплексно обслужване на деца с увреждания и хронични заболявания“ е друга тема от всекидневника. Председателят на ПГ на ГЕРБ и заместник-председател на партията Цветан Цветанов посети Дома за медико-социални грижи в град Дебелец. На първа страница на областния ежедневник е поместен и материал, разказващ за великотърновско кметство, което дава „70 хил. за светофари и 85 хил. за светещ фонтан“.", "date": "2018.05.29", "title": "Преглед на основните теми във великотърновския печат"}
{"url": "http://www.focus-news.net/news/2018/05/29/2527339/hurriyet-mevlyut-chavushoglu-pristiga-v-germaniya-za-uchastie-v-pametnata-tseremoniya-za-zhertvite-na-atakata-v-solingen.html", "text": "Първият дипломат на Анкара Мевлют Чавушоглу пристига на посещение в Германия, където ще участва в паметната церемония за 25-та годишнина от атаката в Солинген, при която загинаха петима турски граждани, припомня вестник Hurriyet. \r\nМинистърът на външните работи на Турция бе поканен на събитието от министър-председателя на федералната провинция Северен Рейн-Весталия, на чиято територия преди четвърт век се разиграха трагичните събития. Очакваше се Чавушоглу да изнесе реч пред регионалния парламент, но редица депутати се противопоставиха остро на предложението с оглед на предстоящите избори в Турция на 24 юни. \r\nПосещението на Чавушоглу е на фона на ново изостряне на напрежението между Берлин  и Анкара, след като германските власти забраниха предизборна кампания на територията на страната за управляващата в Турция „Партия на справедливостта и развитието“. Същевременно в Кьолн бе разрешено на опозиционната „Демократическа партия на народите“ (ДПН) да организира предизборен митинг.\r\nНа 29 май 1993 г. четирима души на възраст между 16 и 23 г. подпалиха къщата на турско семейство в Солинген, Северен Рейн-Вестфалия. При атаката загинаха петима души, други 14 пострадаха. Трима от нападателите бяха осъдени на 10 години затвор, а четвъртият – на  15 години лишаване от свобода.Тереза Герова", "date": "2018.05.29", "title": "Hurriyet: Мевлют Чавушоглу пристига в Германия за участие в паметната церемония за жертвите на атаката в Солинген"}
{"url": "http://www.focus-news.net/news/2018/05/29/2527341/veliko-tarnovo-s-13-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 13 см се е понижило нивото на река Дунав при Свищов за изминалото денонощие. Това съобщиха от Хидрометеорологичната станция в града. Водният стоеж на реката е 296 см., а температурата на водата 22.4 градуса. Предимно слънчево ще е времето над българския участък на Дунав днес. Ще има временни увеличения на облачността, но валежи са малко вероятни. Максималните температури ще са между 24° и 30°.", "date": "2018.05.29", "title": "Велико Търново: С 13 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/05/29/2527340/pazardzhik-ostava-opasnostta-ot-padashti-kamani-v-rodopskata-chast-na-oblastta.html", "text": "Натоварено е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Ограничение има  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.05.29", "title": "Пазарджик: Остава опасността от падащи камъни в Родопската част на областта"}
{"url": "http://www.focus-news.net/news/2018/05/29/2527344/pazardzhik-inspektsiyata-po-truda-organizira-informatsionno-sreshta-za-ednodnevnite-trudovi-dogovori-v-selo-yunatsite.html", "text": "Инспекцията по труда в Пазарджик, съвместно с Агенция по заетостта, Агенция за социално подпомагане организира информационна кампания, насочена към работодатели – земеделски стопани, и безработни лица, които могат да бъдат наети за краткотрайна сезонна селскостопанска работа, свързана с обработката на насажденията и прибирането на реколтата. Това съобщиха от Инспекцията. Днес изнесената приемна за граждани ще бъде в село Юноците и ще започне в 17.00 часа. Обект на разяснение ще бъдат отношенията, свързани със законосъобразното възникване на трудовите правоотношения в икономическа дейност „Растениевъдство“, както и осигуряването на здравословни и безопасни условия на труд. Земеделските стопани и потенциалните наети лица ще бъдат информирани за правата и задълженията си при осъществяване на трудовите правоотношения по силата на трудови договори по чл. 114а от Кодекса на труда. Те ще бъдат запознати и с другите видове срочни трудови договори, регламентирани в Кодекса на труда, по силата на които също могат да бъдат наемани работници в отрасъла. Контролните органи на Инспекцията по труда напомнят, че икономическа дейност „Растениевъдство“ е идентифицирана като високорискова по отношение както на възникването и изпълнението на трудовите правоотношения, така и по осигуряването на здраве и безопасност при работа. Поради се осъществява целогодишен засилен контрол в растениевъдството, с акцент върху законосъобразното наемане на работници с цел превенция на недекларирания труд.", "date": "2018.05.29", "title": "Пазарджик: Инспекцията по труда организира информационно среща за еднодневните трудови договори в село Юнаците"}
{"url": "http://www.focus-news.net/news/2018/05/29/2527342/pregled-na-osnovnite-temi-v-burgaskiya-pechat.html", "text": "„Спасители от София и Омуртаг на Бургаския плаж“ е водещото заглавие на всекидневника „Черноморски фар“. „Тече трескава подготовка за сезона“, „Продължава отдаването на концесия на ивиците на юг“ са двете подзаглавия на статията. От началото на юни започват работа три спасителни двойки на Северния плаж в Бургас. Очаква се от тогава да има морски гардове и на Централния. „Пристанище Бургас участва в Генералната асамблея на MedCruise“. Кризата в Черноморския регион бе най-важният аспект в панелите на 52-та Генерална асамблея на MedCruise. „Над 1000 ВИП-гости идват за Европейския морски ден“ е друго заглавие в ежедневника. В Бургас се очакват между 500 и 1000 представите на различни европейски институции, еврокомисари, министри на транспорта в края на май, когато ще се проведе Европейският морски ден, се пише още в темата.\r\nИнтервюто в днешния брой на „Черноморски фар“ е с академик Светлин Русев. Темата е: „Ужасът, който сътвори съвременният свят, го дължим на Великите сили“", "date": "2018.05.29", "title": "Преглед на основните теми в бургаския печат"}
{"url": "http://www.focus-news.net/news/2018/05/29/2527343/burgas-42-roto-zasedanie-na-obshtinskiya-savet-shte-se-provede-v-zasedatelnata-zala-na-kulturen-dom-na-neftohimika.html", "text": "Четиридесет и второто заседание на Общински съвет – Бургас ще се проведе днес в заседателната зала на Културен дом на „Нефтохимика“ от 9.00 часа. Това съобщиха от Общински съвет – Бургас. 56 са точките, които ще разглежда местният парламент. По-важните от тях са Наредба за насърчаване на спорта в община Бургас и отчети за дейността на Общински съвет Бургас и неговите комисии за периода 1 ноември 2017 г. – 30 април 2018 г. Ще бъдат приети и годишните отчети на общинските еднолични търговски дружества за 2017 година. Друга важна точка е предложение за предоставяне на парична награда на сдружение волейболен клуб „Нефтохимик 2010“ за спечелване на Шампионска титла в Националната Суперлига, Купата на България, Суперкупата на България и принос в развитието на спорта. Ще се гласува и предложение  относно реставрационни и други дейности по Паметника на незнайния воин пред Военния клуб, както и за финансово подпомагане на двойки и семейства, живеещи на територията на община Бургас. При неизчерпване на дневния ред заседанието ще продължи и утре.", "date": "2018.05.29", "title": "Бургас:  42-рото заседание на Общинския съвет ще се проведе в заседателната зала на Културен дом на „Нефтохимика“"}
{"url": "http://www.focus-news.net/news/2018/05/29/2527346/haskovo-obshtinata-podkrepya-informatsionnata-kampaniya-akusherkite-blizo-do-maykite.html", "text": "Община Хасково подкрепя информационната кампания „Акушерките близо до майките“ организирана от Алианс на българските акушерки. Това съобщиха от Общината.\r\nОсновната цел на алианса е да информира и консултира обществеността за добрата грижа в семейното здравеопазване. За целта се организират безплатни лекции за бъдещи майки, представени от акушерки, членове на Алианс на българските акушерки. Обученията ще се провеждат два пъти месечно. Целта е да се информират родителите компетентно от медицински специалисти, да получат необходими знания и практически опит, да се запознаят с добри практики основаващи се на медицински доказателства и прилагането на световни достижения в областта на акушерските услуги, а така също акушерките да бъдат техен семеен консултант.\r\nЗа реализацията на идеята в Хасково съдейства и БЧК. От 14,30 часа, в залата на БЧК е насрочена първата лекция на тема “Предвестници на раждането. Кога да тръгнем към родилния дом? Последни приготовления.\".", "date": "2018.05.29", "title": "Хасково: Общината подкрепя информационната кампания „Акушерките близо до майките“"}
{"url": "http://www.focus-news.net/news/2018/05/29/2527348/pregled-na-osnovnite-temi-v-starozagorskiya-pechat.html", "text": "„Красиви музикални вечери предстоят за 115-ия празник на розата в Казанлък“ е водещо заглавие от страниците на вестник „Старозагорски новини“. Община Казанлък ще подари на своите жители и гости няколко красиви музикални вечери в богатата празнична програма на Фестивал на розата `2018. Стартът е на 1 юни - празника на град Казанлък, чиято кулминация от 22:00 часа на площад \"Севтополис\" ще бележи празничния концерт на едни от най-обичаните български популярни изпълнители Любо Киров и Маргарита Хранова, и техни незабравими хитове. На 2 юни (събота) по случай 100 години лютиерство в България от 19 часа в Музея на розата ще започне празничният концерт на елитните музиканти от камерен оркестър \"Софийски солисти\" и техния изискан класически репертоар. Същата вечер на площад \"Севтополис\" от 22 часа стартира пищният спектакъл на Национален фолклорен ансамбъл \"Българе\" и на виртуоза Веселин Кузмов - гайда. Официалното закриване на Фестивал на розата `2018 на централния площад в града ще бъде на 3 юни. В 20 часа ще е концертът на младите дарования на българската музикална сцена Ива и Велислава Костадинови, наследили огромния талант и любовта към българския фолклор на легендарната народна певица Гуна Иванова. От Община Казанлък призовават жителите на Старозагорска област и България да бъдат техни гости и да се насладят на разнообразието от мелодии, ритми и цветове в 115-ите празници на розата. \r\n„Старозагорка остави 7000 лв. под кофа за смет“ е друго заглавие от днешното издание. Близо 7000 лв. остави поредната възрастна жителка на Стара Загора на улицата в опита си да \"подпомогне МВР\" при задържането на опасни бандити. Инцидентът е станал привечер на 25 май, след като преди това на домашния телефон на 70-годишната М.Н. се обадил непознат, който се представил за служител на полицията, поискал от нея да събере наличните си пари и бижута, и да ги предостави на осъществяващи в този момент акция \"барети\". Въведената в заблуждение пенсионерка, че работи в \"ползу роду\", сложила в торбичка 6400 лв., 250 евро и около 250 г златни и сребърни бижута, след което изпълнявайки стриктно дадените й \"указания\", оставила бохчичката под контейнер за смет на булевард \"Руски\". Сигналът за поредната нагла телефонна измама е приет от служителите на Първо РУ \"Полиция\", образувано е досъдебно производство за престъпление по член 209, ал. 1 от НК. \r\nВ аналогичен капан на 27 май е паднала и 71-годишна жена, която доверчиво подхвърлила през прозореца на апартамента си торбичка с 1800 лв. и венчалната си халка. Само от началото на май на територията на ОД на МВР - Стара Загора, са регистрирани дузина жалби на измамени. Общата сума на \"подхвърлените\" пари надхвърля 75 000 лв. \r\n„Няма болници пред фалит в Старозагорско“, пише още ежедневникът. Нито една от болниците в Старозагорска област не е обявила започване на процедура по несъстоятелност - нито общинска, нито държавна, съобщиха вчера за медията ни от \"Инспекцията по труда\". Поводът за проверката ни бе изявление на омбудсман Мая Манолова, която вчера заяви в национален ефир, че 12 лечебни заведения са пред фалит и са обявили започване на процедура по несъстоятелност заради неизплатени с месеци заплати. Манолова отказа да съобщи кои са болниците, но като пример на тежкото финансово състояние тя посочи Старозагорската болница. От \"Инспекцията по труда\" в Стара Загора уточниха, че на много от здравните заведения в областта са правени предписания и са им налагани глоби за закъсняло изплащане на заплатите, но нито една от тях не е обявила стартирането на процедура по несъстоятелност. \r\nДиректорът на най-голямата болница в Стара Загора и областта проф. Йовчо Йовчев информира, че понастоящем дълговете на УМБАЛ \"Проф. д-р Стоян Киркович\" са 25 милиона лева, от които 14.5 млн. лв. са просрочените задължения. Милионите дългове на Старозагорската болница са наследство от т.нар. обединение между Окръжната болница \"Киркович\" и Университетската болница в града, което се случи на 6 септември 2012 г. Вместо новият юридически субект да започне \"на чисто\", при обединението механично бяха събрани дълговете на двете болници и УМБАЛ \"Киркович\" стартира с 23 млн. лв. задължения, които през годините достигнаха до пикови висоти. Настоящото ръководство пое болницата през 2015 г., когато просрочените задължения бяха над 21 млн. лв. и въпреки галопиращото увеличение на цени на ел.енергия, работни медикаменти, консумативи, работна заплата и т.н. просрочените задължения към момента са 14.5 млн. лв. \"В двора на УМБАЛ \"Киркович\" няма частна болница, която да печели на гърба на държавната\", допълни проф. Йовчев. Подобна симбиоза беше открита неотдавна от прокуратурата в няколко държавни болници, срещу което възропта и премиерът Борисов. Извън полезрението на прокуратурата обаче остава една друга симбиоза, която всъщност представлява една доста добре работеща схема не без участието и на спешни медици - за пренасочване на по-заможни пациенти към частни болници. А всички здравно неосигурени волю-неволю се поемат от държавните болници.", "date": "2018.05.29", "title": "Преглед на основните теми в старозагорския печат"}
{"url": "http://www.focus-news.net/news/2018/05/29/2527347/smolyan-klubat-na-deytsite-na-kulturata-organizira-razgovor-za-nastoyashteto-i-badeshteto-na-oblastta.html", "text": "Разговор на тема „Някои допълнителни щрихи по създаването на Смолянски окръг, истини и полуистини за хората, ангажирани в този процес, за настоящето и бъдещето на областта“, ще се проведе днес от 17.30 часа в зала „Петър Стайков“ на Клуба на дейците на културата. Това съобщиха от Клуба. Идеята за този разговор е на първият председател на Клуба на дейците на културата Тодор Гугински, тогава зам.-председател на Окръжния народен съвет в Смолян. Той е провокиран и от прокрадващата се дискусия в медиите за ново административно, териториално и икономическо деление на страната. В разговора може да се включи всеки, който има какво да каже по темата, да изрази позиция или да постави въпрос.", "date": "2018.05.29", "title": "Смолян: Клубът на дейците на културата организира разговор за настоящето и бъдещето на областта"}
{"url": "http://www.focus-news.net/news/2018/05/29/2527350/die-welt-okolo-40-osadeni-teroristi-shte-badat-osvobodeni-ot-frenskite-zatvori-v-blizko-badeshte.html", "text": "Около 40 осъдени терористи ще бъдат освободени от френските затвори в близко бъдеще, съобщава германският национален ежедневник Die Welt.\r\nСъгласно думите на Франсоа Молен, който ръководи Антитерористичната прокуратура в Париж, предстои лицата да бъдат освободени през тази и следващата година. Реинтегрирането им в обществото представлява „значителен риск“, подчерта Молен, като същевременно допълни, че зад решетките остават и осъдени екстремисти, които нямат угризения заради деянията си. \r\nКоментирайки джихадистите с френски паспорти, които са редиците на радикалните групировки, Молен заяви, че според наличните данни за „Ислямска държава“ в Ирак и Сирия се бият между 600 и 700 граждани на европейската страна. Сред тях вероятно вече има загинали, включително и такива, участвали в организирането на терористичната атака в Париж от 13 ноември 2015 г. , при която загинаха 130 души от различни националности. Тереза Герова", "date": "2018.05.29", "title": "Die Welt: Около 40 осъдени терористи ще бъдат освободени от френските затвори в близко бъдеще"}
{"url": "http://www.focus-news.net/news/2018/05/29/2527349/sofiya-vremenno-se-zabranyava-spiraneto-na-avtomobili-v-uchastak-na-ul-moskovska.html", "text": "Временно се забранява спирането на автомобили в участък на ул. „Московска“ в София. Това съобщиха от пресцентъра на Столична община. От 12.00 часа до 14 00 часа днес,  на 30 и 31 май 2018 г. се забраняват престоят и паркирането на пътни превозни средства на ул. „Московска“ от страната на Ботаническата градина на БАН за разполагане на мобилен пункт за изземане на старо електрическо и електронно оборудване.", "date": "2018.05.29", "title": "София: Временно се забранява спирането на автомобили в участък на ул. „Московска“"}
{"url": "http://www.focus-news.net/news/2018/05/29/2527353/pregled-na-osnovnite-temi-v-shumenskiya-pechat.html", "text": "Шестима граждани поставиха проблеми в приемния ден на кмета на Шумен“, е водещото заглавие във вестник „Шуменска заря“. Граждани поставиха проблеми, свързани с чистотата, с оглед на безопасността на детски площадки и проблема с гаргите в Градската градина. Румяна Тончева сигнализира за неправомерно изхвърляне на отпадъци и за проблем с канализацията след ремонт на В и К. Тя помоли градоначалника да разреши проблема с клошарите, които са се настанили зад трафопост в кв. „Добруджа“. „Депутат раздаде удостоверения на абитуриентите от ЦДГ в Риш“, информира ежедневникът. Празникът мина сред буквите в Двора на кирилицата. „ Проф. Стефан Желев празнува на мегдана с жителите на Троица“, пише изданието. Традиционният “Празник на мегдана” в преславското село Троица събра на площада жители и гости в навечерието на празника Свети Дух, храмов празник на местната църква. Сред гостите беше и областният управител на Шумен проф. Стефан Желев. В обръщението си към троичани той каза: „Гордейте се с корените, които сте наследили от вашите предци. Пазете традициите, предавайте знанията и опита си на младото поколение, защото то има нужда от вяра и силна подкрепа”. „От Шумен започва кампанията „Моят град е моята крепост“, съобщава всекидневникът. Шумен ще даде старт на образователно-патриотичната кампания „Моят град е моята крепост“ на 4 юни от 13 ч. в Общинския Младежки дом. В инициативата ще участват ученически отбори от Шумен, Варна, Русе, Добрич, Силистра, Търговище и Разград. „Най-висока престъпност в Нови пазар, най-малка във Венец“, е друго заглавие в броя. С най-висока интензивност на регистрираните престъпления в Шуменска област е Община Нови пазар. Тя е над средната за страната. Най-спокойно е в община Венец. Шумен и Хитрино имат високи стойности на интензитет, но в сравнение с цифрите от страната, двете общини са под средните стойности. Това показва анализ на полицията за първите пет месеца на годината. „С театрален сеанс Ивайло Захариев търси път към младите“, пише вестникът.  Популярният актьор от тв сериала „Под прикритие“, а и с доста сериозни театрални роли зад гърба си Ивайло Захариев, играе една от двете главни роли в “Хлапачката от 13-ия етаж” – тринадесетата нова постановка за този сезон на шуменския ДКТ „Васил Друмев“.", "date": "2018.05.29", "title": "Преглед на основните теми в шуменския печат"}
{"url": "http://www.focus-news.net/news/2018/05/29/2527352/sofiya-akatist-na-sveti-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на свети крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.\r\nНикола ПЕТКОВ", "date": "2018.05.29", "title": "София: Акатист на свети крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/05/29/2527351/ministar-krasimir-karakachanov-shte-otkrie-mezhdunarodnata-izlozhba-za-otbranitelna-tehnika-hemus-2018-na-30-may.html", "text": "Заместник министър-председателят по обществения ред и сигурността и министър на отбраната Красимир Каракачанов ще открие на 30 май 13-ата специализирана международна изложба за отбранителна техника „Хемус - 2018”, която ще се проведе от 30 май до 2 юни 2018 г. в Международния панаир в град Пловдив. Това съобщиха от пресцентъра на Министерство на отбраната. Церемонията по откриването ще започне в 11.00 часа пред Палата 3 на Международния панаир – Пловдив. От 10.00 часа в зала „Пресклуб“ на панаирния град заместник-министърът на отбраната Анатолий Величков ще даде пресконференция, в която ще участват и представители на Министерството на икономиката и на организационния комитет на изложението.\r\nМеждународната изложба „Хемус - 2018” се провежда под патронажа на Министерството на отбраната и Министерството на икономиката на Република България и се организира от фондация „Хемус - 95“. Тази година провеждането на изложбата ще бъде съпътствано от международна научна конференция, която е включена в календара на Българското председателство на Съвета на Европейския съюз, заседание на Индустриалния форум, както и демонстрационни стрелби на полигона „Змейово“.", "date": "2018.05.29", "title": "Министър Красимир Каракачанов ще открие международната изложба за отбранителна техника „Хемус - 2018” на 30 май"}
{"url": "http://www.focus-news.net/news/2018/05/29/2527354/glavnite-prokurori-na-balgariya-i-ungariya-podpisaha-sporazumenie-za-satrudnichestvo.html", "text": "В Будапеща бе подписано Споразумение за сътрудничество между прокуратурите на Република България и Унгария. Това съобщиха от пресцентъра на Прокуратурата на Р България. Споразумението е подписано по време на официалното посещение на главния прокурор Сотир Цацаров, по покана на унгарския му колега д-р Петер Полт. Документът предвижда обмен на информация и консултации по международното правно сътрудничество, взаимни обучения на прокурори и обсъждане на въпроси, свързани с противодействието на престъпността. \r\nПрограмата на двудневното посещение (28 и 29 май) на главния прокурор Сотир Цацаров включва срещи с унгарския му колега д-р Полт, с министъра на вътрешните работи на Унгария д-р Шандор Пинтер, както и с ръководството на Върховния съд. \r\nГлавният прокурор е придружаван от заместника си Ася Петрова.", "date": "2018.05.29", "title": "Главните прокурори на България и Унгария подписаха споразумение за сътрудничество"}
{"url": "http://www.focus-news.net/news/2018/05/29/2527345/kathimerini-berlin-prizova-atina-i-skopie-da-se-vazpolzvat-ot-istoricheskata-vazmozhnost-za-razreshavane-na-spora-za-imeto.html", "text": "Германското правителство насърчи Гърция и Македония (в източника - Бивша югославска република Македония) да разрешат всички останали въпроси, които възпрепятстват постигането на споразумение за уреждане на десетилетния спор за името, отбелязва електронното издание на вестник Kathimerini.\r\nВ изявление, разпространено в навечерието на визитата на гръцкия външен министър Никос Коцияс в Берлин за среща с германския му колега Хайко Маас, говорителят на външнополитическото ведомство на ФРГ Мария Адебар призова Атина и Скопие да се възползват от „историческа възможност\" за споразумение, което ще има „положителен ефект за двустранните отношения, както и за регионалната стабилност\".\r\nСъщевременно Адебар поясни, че на срещата в Берлин Маас и Коцияс ще обсъдят двустранните отношения и подписания между двете страни план за действие през 2016 г., но също така и международните въпроси, като например текущите преговори с Македония, водени под егидата на ООН.  \r\nИзявлението на Берлин бе направено броени часове, след като ръководителят на гръцката дипломация обяви, че работата на външните министри на двете страни по спора за името е приключила и постигането на сделка е в ръцете на премиерите. Тереза Герова", "date": "2018.05.29", "title": "Kathimerini: Берлин призова Атина и Скопие да се възползват от „историческата възможност\" за разрешаване на спора за името"}
{"url": "http://www.focus-news.net/news/2018/05/29/2527356/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Навсякъде е слънчево, като само на по-високите места има разкъсана облачност. Времето е тихо и спокойно. Лифтовите съоръжения не работят.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.29", "title": "ПСС: Добри са условията за туризъм в планините"}
{"url": "http://www.focus-news.net/news/2018/05/29/2527355/kiril-dobrev-bsp-gerb-sa-gotovi-na-vsichko-za-da-ne-badat-izhvarleni-ot-vlastta.html", "text": "Областните координатори на БСП проведоха съвместно заседание в централата на партията. На него те обсъдиха съвместната си дейност и основните насоки на работа, които ще се следват през следващата половин година. \"Разчитаме много на вас, тъй като вие сте постоянно на терен и сте на пулса на местните проблеми\". Това каза пред присъстващите Кирил Добрев, зам.-председател на НС на БСП, съобщиха от пресцентъра на НС на БСП. Според него те познават и хората, и проблемите по места, и чуват гласа на жителите на населените места. \"Изминалите частични избори в селата Галиче и Беден ни дават ясен сигнал, че ГЕРБ са готови на всичко, за да не бъдат изхвърлени от властта и трябва да бъдем подготвени за евроизборите следващата година\" - коментира още Добрев. Той обясни на всички за злоупотребите, които са били направени на последния частичен местен вот от управялващата партия, страха на хората и погазването на правото на глас - 28 години след началото на промените. \r\nВ рамките на работното заседание бяха обсъдени въпроси, свързани с техническата обезпеченост на местните клубове, връзката между отделните звена в организациите и начините на взаимодействие между отделните области. Продължава подмяната на старите членски карти, като по-голяма част от членовете на БСП вече разполагат с електронни членски карти - стана ясно на заседанието на областните координатори. Беше повдигнат и въпросът с достигането на левите печатни издания до максимално повече места в страната.", "date": "2018.05.29", "title": "Кирил Добрев, БСП: ГЕРБ са готови на всичко, за да не бъдат изхвърлени от властта"}
{"url": "http://www.focus-news.net/news/2018/05/29/2527357/kyustendil-remontni-deynosti-se-izvarshvat-po-patya-za-gkpp-gyueshevo.html", "text": "Ремонтни дейности се извършват в отделни участъци по пътя за ГКПП „Гюешево”. Това съобщи за Радио „Фокус” – Кюстендил дежурният в Областно пътно управление – Кюстендил. Косене на тревни площи и изсичане на храсти се извършва по пътя за ГКПП „Гюешево”. Водачите на моторни превозни средства трябва да се движат с повишено внимание. Дейностите в участъка от граничния пункт до село Драгомирово, ще продължат до 30 май. По пътя за Рилски манастир има свличане на скална маса върху пътното платно. До 1 юни движението се осъществява само в една лента. Участъкът е сигнализиран с пътни знаци. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.29", "title": "Кюстендил: Ремонтни дейности се извършват по пътя за ГКПП „Гюешево”"}
{"url": "http://www.focus-news.net/news/2018/05/29/2527329/vesela-lecheva-bsp-politicheskata-otgovornost-za-narusheniyata-na-izborite-nosi-gerb.html", "text": "„Проведените частични местни избори в някои населени места бяха една грозна картина, на фона на европредседателството, заради грубото нарушение на всички норми и правила, извоювани от българските граждани- като свободното право на глас. Трудно от София можем да си представим живота в малките населени места. Там хората живеят в постоянен страх.” Това заяви пред БТВ зам.- председателят на  ПГ на „БСП за България” Весела Лечева, съобщиха от пресцентъра на Националния съвет на БСП. Тя добави, че тези места са зависими от централната власт. „Това, което се случи през последните седмици, прескочи всякакви раници. Затова казахме, че ще искаме касиране на тези избори и сезиране на всички европейски институции, отговарящи за правата на хората и върховенството на закона”, добави Лечева. Народният представител, беше категорична, че политическата отговорност носи ГЕРБ и е сигурна, че Цветан Цветанов познава кандидатите си за кметове. По повод заявлението на премиера, че не познавал кандидатите, тя отсече- това е измиване на ръце. \"Аз бях на вота в община Макреш. Твърдя, че всички партньори, които заявиха, че ще подкрепят нашия кандидат, бяха заплашвани. Ние, с всички сили, успяхме да противодействаме на заплахите. Това не може и не бива да се случва”, каза Весела Лечева. „В Макреш имаше 4 кандидата за кмет. Четвъртият имаше 120 гласа и открито заяви, че ще ни подкрепи. Още от следващия ден, имаше обаждания и заплахи по телефона. Ние изразихме нашата подкрепа към него. Представям си какво ще бъде след една година, на изборите за местна власт”, добави тя. Весела Лечева каза, че БСП е осигурявала физическа охрана на тези, които са гласували за левицата.", "date": "2018.05.29", "title": "Весела Лечева, БСП: Политическата отговорност за нарушенията на изборите носи ГЕРБ"}
{"url": "http://www.focus-news.net/news/2018/05/29/2527359/sofiya-v-grada-se-provezhda-mezhdunarodna-konferentsiya-posvetena-na-ustoychivoto-razvitie-na-gradovete-klimatichnite-promeni-i-zhilishtnite-problemi.html", "text": "В града се провежда международна конференция, посветена на устойчивото развитие на градовете, климатичните промени и жилищните проблеми. Това съобщиха от пресцентъра на Столична община. В рамките на два дни (28 – 29 май 2018 г.) София е домакин на международната конференция, организирана от Habitat for Humanity - Фондация „Подслон за човечеството“ в рамките на проект BUILD SOLID GROUND, финансиран от ЕК чрез главна дирекция Международно сътрудничество и развитие. На форума ще се разгледат важните въпроси като устойчивото развитие на съвременните градове в контекста на нарастващата урбанизация, климатичните промени и жилищните проблеми на съвременните градски територии и действията на общините за тяхното решаване.\r\nЗащо темата за градовете е толкова важна? До 2030 г. 3 от всеки 5 души ще живеят в градовете, което прави урбанизацията една от най-трансформиращите тенденции на 21-ви век. Тази нарастваща урбанизация има огромно въздействие върху населението, икономиката, околната среда и хуманитарните аспекти на градовете по целия свят, независимо дали са развити или развиващи се. \r\n„Столична община като асоцииран партньор по проекта несъмнено следва да съобрази всичките си политики и мероприятия, които провежда с климатичните промени, на които сме свидетели. Следва да сме гъвкави и мерките, които планираме във всички сфери на местни дейности да адресират климатичните промени, да са ефикасни и да се търси синергичното въздействие“, каза г-жа Йоана Христова зам. кмет на направление „Зелена система, екология и земеползване“ към Столична община като послание към организаторите и гостите на конференцията.\r\nПо време на конференцията ще бъде представена Стратегията за адаптация към климатичните промени на Столична община от г-жа Теодора Полимерова - директор на дирекция „Климат, енергия и въздух“ към СО.\r\nПроектът ще се реализира в продължение на три години до 2020г., в  единадесет европейски страни: Белгия, България, Чехия, Унгария, Ирландия, Полша, Румъния, Словакия, Словения, Испания и Обединеното кралство, както и в някои страни извън Европа.", "date": "2018.05.29", "title": "София: В града се провежда международна конференция, посветена на устойчивото развитие на градовете, климатичните промени и жилищните проблеми"}
{"url": "http://www.focus-news.net/news/2018/05/29/2527360/plovdiv-spasitelna-aktsiya-za-izdirvaneto-na-izgubil-se-70-godishen-mazh-e-bila-organizirana-v-rayona-na-selo-narechenski-bani.html", "text": "Спасителна организирана акция за издирването на изгубил се 70-годишен мъж е била организирана снощи в района на село Нареченски бани. Това съобщиха за Агенция „Фокус“ от Планинската спасителна служба (ПСС) при БЧК. Мъжът се е изгубил вчера около 13.00 часа, но сигнал за инцидента е подаден в ПСС късно вечерта. В акцията се е включила група спасители от Пловдив. Мъжът е открит днес към 7.15 часа в добро общо състояние със съмнения за фрактура на глезена, предаден е на Спешна помощ и е транспортиран до болнично заведение. \r\nЦветилена СИМЕОНОВА", "date": "2018.05.29", "title": "Пловдив: Спасителна акция за издирването на изгубил се 70-годишен мъж е била организирана в района на село Нареченски бани"}
{"url": "http://www.focus-news.net/news/2018/05/29/2527361/sport-kubrat-pulev-razkri-konkretna-data-za-dvuboya-mu-s-dilian-uayt.html", "text": "Вече има спомената конкретна дата за двубоя между Кубрат Пулев и Дилиън Уайт, който трябва да излъчи официален претендент за световната титла - звание, което в момента е притежание на Антъни Джошуа.\r\nКубрат Пулев потвърди информацията, че срещата най-вероятно ще се проведе в България, а като дата той посочи 18 август. Двубоят може да бъде изигран на „Арена Армеец“, където през декември 2016 година Пулев събра 15 хиляди зрители, но и на стадион „Васил Левски“, който има капацитет за 30 хиляди души.", "date": "2018.05.29", "title": "Спорт: Кубрат Пулев разкри конкретна дата за двубоя му с Дилиън Уайт"}
{"url": "http://www.focus-news.net/news/2018/05/29/2527363/vladimir-konstantinov-iag-vsichki-sili-i-strukturi-na-agentsiyata-po-gorite-i-na-pozharnata-sa-podgotveni-za-nastapvashtiya-pozharoopasen-sezon.html", "text": "Всички сили и структури на Изпълнителната агенция по горите (ИАГ) и на Пожарна безопасност и защита на населението (ПБЗН) са подготвени за настъпващия пожароопасен сезон. Това каза в интервю за сутрешния блок „Добро утро, България“ на Радио „Фокус“ Владимир Константинов, главен експерт от ИАГ. Още през месец февруари е подписан съвместен план за взаимодействие, който ще бъде следван в рамките на цялата година, поясни Константинов. Първите стъпки от плана вече са предприети, като са направени проверки на места из страната за готовността да се реагира превантивно при пожари в горските масиви. „Основните мероприятия, които се изпълняват в горските територии, са направа на минерализовани ивици около горите и направа на лесокултурни и бариерни прегради вътре в самите горски територии. Целта е, когато възникне пожар, да не се допусне навлизането му в горите. В случай че пожарът вече е навлязъл, тези прегради ни осигуряват възможност на открити пространства вътре в самата гора да спрем разпространението на огъня. Другото, на което се набляга, е създадената организация за реакция при възникването на горски пожари от всички собственици на горски територии, тъй като те имат такива задължения, съгласно закона на горите“, информира Константинов. Той допълни, че до този момент от годината са възникнали само 46 горски пожара на територията на страната. Те са засегнали 850 декара площи, което, в сравнение с предишни години, е много добър резултат, обясни Константинов. Той каза още, че наказанието за умишлено предизвикване на горски пожар, въз основа на Наказателния кодекс, в най-тежкия случай предвижда до 10 години затвор.", "date": "2018.05.29", "title": "Владимир Константинов, ИАГ: Всички сили и структури на Агенцията по горите и на Пожарната са подготвени за настъпващия пожароопасен сезон"}
{"url": "http://www.focus-news.net/news/2018/05/29/2527362/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "След броени дни изтича срокът за подаване на документи за прием в първи клас в училищата в Свищов. През настоящата година за пръв път процесът се извършва изцяло онлайн. Повече за кампанията и основните дати, които родителите трябва да знаят, ще чуете от Румяна Кузева, началник Отдел „Образование“ при местната администрация в днешното издание на предаването „Добре дошли в Свищов“ на Радио „Фокус“ – Велико Търново. В навечерието на един от най-светлите празници – 24-ти май в крайдунавския град бяха раздадени традиционните вече награди за изявени дейци в културата и образованието. В минутите на предаването ще разговаряме с един от наградените Йордан Герчев, носител на приза „Деятел на културата“. Културният календар на Свищовска община, както традиционно Ви информираме, е изпълнен с редица интересни събития. Едно такова ще се случи и в предстоящия уикенд, а именно – XVI хорови празници „Янко Мустаков“. Тяхна основна тема е 150 годишният юбилей на Първия български хор „Янко Мустаков”. Повече за програмата ще научим от Елизабет Людмилова, диригент на първия български хор.  Водещ на предаването днес е Луиза Транчева. Телефонът за връзка със студиото е 0885 303 375.", "date": "2018.05.29", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/05/29/2527365/veliko-tarnovo-v-grada-shte-se-provede-informatsionna-sreshta-posvetena-na-donorstvoto.html", "text": "Ползите от донорството разясняват великотърновски лекари на студенти от града. Срещата е насрочена за днес и е част от мащабната информационна кампания, която се провежда от 2016 година насам. Нейни инициатори са д-р Сибила Маринова (началник на Отделението по анестезиология, реанимация и интензивно лечение при МОБАЛ „Д-р Ст. Черкезов“) и д-р Ваня Лъчезарова, координатор по донорство. Подобни визити до сега са правени в училища от региона, но това е първата с по-големи младежи. Това обясни за Радио „Фокус“ – Велико Търново Ваня Паунова, отговаряща за връзки с обществеността в лечебното заведение. В тази първа по рода си среща пред студенти и преподаватели от ВТУ „Св. св. Кирил и Метордий“ координаторите по донорство ще разясняват законовите, морални, етични и медицински аспекти на донорството, настъпването на мозъчна смърт и трансплантациите. Реаниматорките приемат донорството за лична кауза, защото то спасява човешки животи. Освен това студентите и преподавателите, ще имат възможност да задават въпроси. Срещата ще се случи днес от 14.30 часа в зала 321 на Ректората на ВТУ.\r\nЗа две години и половина д-р Маринова и д-р Лъчезарова имат десетки срещи с учениците от горните класове във всички търновски училища, с техните учители, както и с преподаватели и ученици в Горна Оряховица.\r\nНадежда КРЪСТЕВА", "date": "2018.05.29", "title": "Велико Търново: В града ще се проведе информационна среща, посветена на донорството"}
{"url": "http://www.focus-news.net/news/2018/05/29/2527366/kyustendil-53-godishen-mazh-e-zadarzhan-za-ubiystvoto-na-zhena.html", "text": "53-годишен мъж е задържан за убийството на 32-годишна жена от Кюстендил, съобщиха от ОДМВР – Кюстендил. Мъжът е направил самопризнания, съобщил, е че е извършил деянието на 13 май. После е укрил трупа в мазето на къщата си. При последвалите процесуално-следствени действия е намерено тялото на 32-годишната жена в напреднала фаза на разложение. Жертвата е била обявена за общодържавно издирване на 23 май. Тялото е закарано за аутопсия в кюстендилската болница. По случая е започнато досъдебно производство в РУ - Кюстендил, работата продължава под прякото наблюдение на прокурор от Окръжна прокуратура.", "date": "2018.05.29", "title": "Кюстендил: 53-годишен мъж е задържан за убийството на жена"}
{"url": "http://www.focus-news.net/news/2018/05/29/2527364/the-copenhagen-post-daniya-otdelya-milioni-za-razminirane-v-siriya.html", "text": "Правителството на Дания се съгласи да отдели 30 млн. крони (1 млн. крони = около 134 000 евро) за подпомагане на усилията за разчистването на сирийския град Ракка от мини, съобщава столичният вестник The Copenhagen Post. \r\nГрадът, който бе крепост на джихадистите от „Ислямската държава“ до октомври 2017 г., бе силно миниран от екстремистите, преди да бъдат изтласкани от пределите му.\r\n„В Ракка предстои мащабна работа за разминиране и стабилизация\", заяви датският външен министър Андерс Самуелсен.„Новият принос на Дания за разчистването на мините ще спомогне за подобряване на сигурността в Ракка, така че да може да се изгради основна инфраструктура, разселените сирийци да се завърнат вкъщи, а организациите за подпомагане да получат достъп до града\", допълни първият дипломат на Копенхаген/ \r\nМиналата година Дания подкрепи разминирането на Ракка с помощ на стойност 15 млн. крони.Тереза Герова", "date": "2018.05.29", "title": "The Copenhagen Post: Дания отделя милиони за разминиране в Сирия"}
{"url": "http://www.focus-news.net/news/2018/05/29/2527368/razgrad-postradalata-pri-katastrofata-s-uchilishten-avtobus-e-otkarana-v-mbal-razgrad-v-bezsaznanie.html", "text": "24-годишната пострадала при катастрофата с училищен автобус е откарана в МБАЛ-Разград в безсъзнание. Това съобщиха от ОДМВР - Разград. \r\nТежка катастрофа затвори рано тази сутрин пътя Кубрат-Завет. Сигналът за инцидента е подаден на тел.112 в 6.50 часа. Лек автомобил \"Рено Меган\", управляван от 24-годишна жена, се е ударил челно в насрещно движещ се ученически автобус в участъка Кубрат - село Медовене. При сблъсъка тежко е пострадала водачката на колата, която е откарана в МБАЛ-Разград в безсъзнание. По първоначални данни в автобуса се возели десет деца, които нямат тежки наранявания. В момента пътят е затворен за извършване на оглед на местопроизшествието. Движението се осъществява по обиколен маршрут през селата Савин-Севар-Сушево-Прелез.", "date": "2018.05.29", "title": "Разград: Пострадалата при катастрофата с училищен автобус е откарана в МБАЛ-Разград в безсъзнание"}
{"url": "http://www.focus-news.net/news/2018/05/29/2527369/blagoevgrad-vazmozhni-sa-kratkotrayni-povisheniya-na-rechnite-niva-vav-vodosborite-na-rekite-lebnitsa-i-strumeshnitsa.html", "text": "Възможни са краткотрайни повишения на речните нива във водосборите на реките Лебница и Струмешница, които са притоци на река Струма и във водосбора на река Доспат в резултат на валежи, сочи справка на сайта на Националният институт по метеорология и хидрология. Водните количества в басейна ще бъдат под праговете за внимание.", "date": "2018.05.29", "title": "Благоевград: Възможни са краткотрайни повишения на речните нива във водосборите на реките Лебница и Струмешница"}
{"url": "http://www.focus-news.net/news/2018/05/29/2527372/sluzhiteli-na-gdbop-uchastvaha-v-mezhdunarodna-operatsiya-sreshtu-litsa-izpolzvali-anonimizirashti-hosting-uslugi-za-da-prikriyat-prestapnata-si-deynost.html", "text": "Служители на отдел „Киберпрестъпност“ – ГДБОП и Нидерландската полиция, под ръководството на Върховна Касационна прокуратура, участваха в международна операция. Това съобщиха от пресцентъра на МВР. Целта на акцията бе противодействие на лица, използващи анонимизиращи хостинг услуги, за да прикрият престъпната си дейност. Престъпленията били свързани с разпространение на материали, представляващи сексуална експлоатация на деца, предоставяне на интернет ресурс за извършване на други видове киберпрестъпления и пране на пари. \r\nВ резултат на съвместните действия на българските и холандските полицейски власти е свален уебсайтът на доставчика на услугите. Преди това било направено копие на цялата база данни за клиентите на двете компании. Установени са конкретни IP адреси, както и финансови записи. По предварителни данни по-голяма част от потребителите, които качвали материали, представляващи сексуална експлоатация на деца, са извън пределите на Нидерландия и България. \r\nСобственикът на двете компании е арестуван в Тайланд, а техническият администратор на сайта - на територията на България. Установено е, че администраторът е пребивавал в страната ни повече от месец с кемпер с молдовска регистрация и е извършвал престъпна дейност. Той е задържан на връх Ком, обл. Монтана. Наложена му е постоянна мярка за задържане, с цел екстрадиция за Кралство Нидерландия. \r\nАнонимизиращите хостинг услуги, познати още като „Bulletproof hosting services“, и лицата, които ги предлагат, играят важна роля при извършването на киберпрестъпленита. Този вид услуги предоставят сървъри за престъпно ползване с цел възпрепятстване на правоприлагащите органи. В хода на разследването е установено, че двамата задържани са били наясно относно съдържанието, което е хоствано, и въпреки това не са предприели действия за спиране на разпространението. \r\nС реализирането на операцията успешно е прекратено тригодишно разследване, иззети са сървъри, свързани с две чуждестранни търговски дружества, предоставяли хостинг услуги и такива за споделяне на данни.", "date": "2018.05.29", "title": "Служители на ГДБОП участваха в международна операция срещу лица, използвали анонимизиращи хостинг услуги, за да прикрият престъпната си дейност"}
{"url": "http://www.focus-news.net/news/2018/05/29/2527373/pazardzhik-okrazhniyat-sad-shte-gleda-delo-za-prichinyavane-na-sredna-telesna-povreda-pri-paten-intsident.html", "text": "Окръжният съд в Пазарджик ще гледа дело за причиняване на средна телесна повреда, съобщиха от пресцентъра на Съда. Делото е образувано по въззивна жалба на мъж против присъда на Районен съд, с която подсъдимият е признат за виновен в това, че на 08 март 2017 г. в Пазарджик, при управление на лек автомобил, е нарушил правилата за движение, вследствие на което по непредпазливост е причинил на друго лице средна телесна повреда. Осъден е на Пробация за срок от 1 година. Подсъдимият е лишен от право да управлява МПС за срок от 6 месеца. Началото на съдебното заседание е в 14.00 часа, съдия-докладчик е Александър Александров.", "date": "2018.05.29", "title": "Пазарджик: Окръжният съд ще гледа дело за причиняване на средна телесна повреда при пътен инцидент"}
{"url": "http://www.focus-news.net/news/2018/05/29/2527371/burgas-s-ednominutno-malchanie-zapochna-zasedanieto-na-obshtinskiya-savet-po-povod-denya-na-makedoniya-i-zaginalite-za-neynata-svoboda.html", "text": "С едноминутно мълчание започна заседанието на Общински съвет - Бургас по повод Деня на Македония и падналите за нейната свобода, предаде репортер на Радио „Фокус“ – Бургас. Предложението даде общинският съветник Георги Дракалиев, който призова съветниците и гражданите на Бургас да отбележат заедно датата днес пред паметника на 24-ти Черноморски пехотен полк от 17.30 часа.\r\nВеселина НИКОЛОВА", "date": "2018.05.29", "title": "Бургас: С едноминутно мълчание започна заседанието на Общинския съвет по повод Деня на Македония и загиналите за нейната свобода"}
{"url": "http://www.focus-news.net/news/2018/05/29/2527374/nezavisen-vesnik-makedoniya-nasrocheni-sa-novi-izslushvaniya-po-delata-traektoriya-i-tarifa-na-spetsializiranata-prokuratura.html", "text": "В Наказателния съд в Скопие ще се проведат изслушвания по делата „Траектория“ и „Тарифа“ на Специализираната прокуратура, съобщава македонското електронно издание „Независен весник“.\r\nПо делото „Траектория“ са обвинени четирима бивши висши държавни служители. Те са заподозрени, че през втората половина на 2012 г. и през 2013 г. са превишили правомощията си в процедурата за избор на фирма за изграждане на отсечките Миладиновци-Щип и Кичево-Охрид. Според компетентните органи четиримата са нанесли щети на държавния бюджет в размер на най-малко 155 117 172 евро.\r\nИзслушвания ще има и по делото „Тарифа“, обвиняеми по което са бившият генерален директор на „ЕЛЕМ АД\" и още двама души.  Делото е за незаконно възлагане на поръчка за софтуерна система за нуждите на държавната фирма „Македонски електроцентрали\" на стойност около четири милиона евро. Според обвинителния акт, обвиняемите са злоупотребили с официалната позиция и авторитет в процедурата за възлагане на обществена поръчка на компанията „ERP Систем\". Тереза Герова", "date": "2018.05.29", "title": "„Независен весник“ (Македония): Насрочени са нови изслушвания по делата „Траектория“ и „Тарифа“ на Специализираната прокуратура"}
{"url": "http://www.focus-news.net/news/2018/05/29/2527377/stara-zagora-gradskiyat-zoopark-obyavyava-vhod-svoboden-v-denya-na-deteto.html", "text": "По повод 1 юни – Международен ден на детето, вратите на старозагорския зоопарк са отворени, а входът безплатен. Това каза директорът доц. д-р Радослав Михайлов, съобщиха от пресцентъра на Община Стара Загора. Той покани старозагорци на разходка сред природата, среща с познати или непознати екзотични диви животни, видени само на картинка или просто удоволствие.\r\nВ момента в Зоопарка се отглеждат над 450 животни от приблизително 80 вида бозайници, птици и земноводни. \r\nМогат да се видят екземпляри от почти всички континенти: Европа – кафява мечка, благороден елен, сърна, рис, вълк, лисица, Азия – тигри, як, Северна Америка – енот, Южна Америка – ягуар, лама, Африка – лъв, щраус и Австралия – ему, папагали.\r\nПрез летния сезон зоопаркът работи в понеделник и вторник от 8.30 до 17.30 часа, а от сряда до неделя от 8.30 до 19.00 часа.", "date": "2018.05.29", "title": "Стара Загора: Градският зоопарк обявява вход свободен в Деня на детето"}
{"url": "http://www.focus-news.net/news/2018/05/29/2527370/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Правителството на Дания се съгласи да отдели 30 млн. крони (1 млн. крони = около 134 000 евро) за подпомагане на усилията за разчистването на сирийския град Ракка от мини, съобщава столичният вестник The Copenhagen Post. \r\nГрадът, който бе крепост на джихадистите от „Ислямската държава“ до октомври 2017 г., бе силно миниран от екстремистите, преди да бъдат изтласкани от пределите му.\r\n„В Ракка предстои мащабна работа за разминиране и стабилизация\", заяви датският външен министър Андерс Самуелсен.„Новият принос на Дания за разчистването на мините ще спомогне за подобряване на сигурността в Ракка, така че да може да се изгради основна инфраструктура, разселените сирийци да се завърнат вкъщи, а организациите за подпомагане да получат достъп до града\", допълни първият дипломат на Копенхаген/ \r\nМиналата година Дания подкрепи разминирането на Ракка с помощ на стойност 15 млн. крони.\r\n*** Пластмасовите прибори за хранене, чинии, сламки, бъркалки и пръчки за балони в бъдеще ще трябва да бъдат произвеждани от по-устойчиви материали. Това предвиждат новите предложения на Европейската комисия, които дават ясна заявка, че Брюксел обявява война на пластмасовите изделия за еднократна употреба, отбелязва електронното издание New Europe.\r\nПървият заместник-председател на ЕК Франс Тимерманс настоя Общността да представи предложение, насочено към ограничаване на разпространението на пластмасови отпадъци в световния океан. За тази цел е необходима промяна в поведението на потребителите, уверени са в Брюксел. \r\nПланът включва детайлни спецификации дори за дизайна на бутилките – техните капачки следва занапред да бъдат внимателно прикрепяни към гърлата им, за да бъде намален броят на неразградимите отпадъци. \r\nПредложението на ЕК е съсредоточено върху десетте пластмасови изделия за еднократна употреба, които са най-широко разпространени по европейските плажове, които представляват 86% от всички пластмасови изделия за еднократна употреба и около половината от всички пластмасови отпадъци, попадащи във водите. \r\nКогато алтернативите им станат лесно достъпни, пластмасовите продукти за еднократна употреба, като например клечки за уши, прибори за хранене, чинии, сламки, бъркалки и пръчки за балони ще бъдат напълно премахнати от пазара. \r\nДържавите-членки на ЕС трябва да работят за намаляване на използването на пластмасови продукти. За тази цел всяка една от тях трябва да определи свои национални цели, да предложи алтернативни артикули или да гарантира, че пластмасови продукти за еднократна употреба не са предоставяни на потребителите безплатно.\r\nСтраните от Общността ще бъдат задължени да изтеглят 90% от всички пластмасови бутилки за еднократна употреба от пазара до 2025 г. Комисията също така заяви, че ще принуди производителите да помагат за покриване на разходите за управление на отпадъците и почистването.\r\n*** Около 40 осъдени терористи ще бъдат освободени от френските затвори в близко бъдеще, съобщава германският национален ежедневник Die Welt.\r\nСъгласно думите на Франсоа Молен, който ръководи Антитерористичната прокуратура в Париж, предстои лицата да бъдат освободени през тази и следващата година. Реинтегрирането им в обществото представлява „значителен риск“, подчерта Молен, като същевременно допълни, че зад решетките остават и осъдени екстремисти, които нямат угризения заради деянията си. \r\nКоментирайки джихадистите с френски паспорти, които са редиците на радикалните групировки, Молен заяви, че според наличните данни за „Ислямска държава“ в Ирак и Сирия се бият между 600 и 700 граждани на европейската страна. Сред тях вероятно вече има загинали, включително и такива, участвали в организирането на терористичната атака в Париж от 13 ноември 2015 г. , при която загинаха 130 души от различни националности.\r\n*** Германското правителство насърчи Гърция и Македония (в източника - Бивша югославска република Македония) да разрешат всички останали въпроси, които възпрепятстват постигането на споразумение за уреждане на десетилетния спор за името, отбелязва електронното издание на вестник Kathimerini.\r\nВ изявление, разпространено в навечерието на визитата на гръцкия външен министър Никос Коцияс в Берлин за среща с германския му колега Хайко Маас, говорителят на външнополитическото ведомство на ФРГ Мария Адебар призова Атина и Скопие да се възползват от „историческа възможност\" за споразумение, което ще има „положителен ефект за двустранните отношения, както и за регионалната стабилност\".\r\nСъщевременно Адебар поясни, че на срещата в Берлин Маас и Коцияс ще обсъдят двустранните отношения и подписания между двете страни план за действие през 2016 г., но също така и международните въпроси, като например текущите преговори с Македония, водени под егидата на ООН.  \r\nИзявлението на Берлин бе направено броени часове, след като ръководителят на гръцката дипломация обяви, че работата на външните министри на двете страни по спора за името е приключила и постигането на сделка е в ръцете на премиерите.\r\n***Италия се готви за нови избори, пише британският ежедневник The Guardian\r\nДоверието на италианците в Еврозоната и европейските институции предстои да бъде тествано в нови избори през есента.  Президентът Серджо Матарела назначи служебен премиер след тежък политически разрив с популистките партии, които се опитаха да формират коалиционно правителство.\r\nПолитическата криза в Италия заплашва да се превърне в нова тежка схватка за бъдещето на Европейския съюз само две години след референдума за Брекзит.\r\nДо ситуацията се стигна след като президентът отказа да приеме кандидатурата за министър на евроскептикът Паоло Савона, нарекъл влизането на Италия в Еврозоната „историческа грешка“.\r\nЛидерите на партията „Пет звезди“ и Лигата изразиха възмущение от действията на президента и призоваха за масова мобилизация срещу президента и дори заплашиха с импийчмънт , но в последствие се отказаха.\r\nФренският президент Еманюел Макрон поздрави Матарела за показания  „дух на отговорност“ в запазването на италианската „институционална и демократична стабилност. Германският канцлер Ангела Меркел  каза, че би работила със всякакво правителство в Италия стига то да спазва правилата на Еврозоната в своята икономическа политика.\r\nОт своя страна предложеният за служебен премиер Котарели се опита да успокои страстите, като заяви:“Италианската икономика продължава да расте и публичните финанси са под контрол. Диалогът с ЕС за защита на нашите интереси е ключов и ние можем да постигнем повече, но по конструктивен начин“.\r\nДокато в предстоящите избори е ясно, че двете популистки партии ще поставят под съмнение мястото на Италия в Еврозоната, то не е ясно коя политическа сила ще се обяви в защита на европейското бъдеще на Италия .\r\n***", "date": "2018.05.29", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/05/29/2527376/kyustendil-aktsiya-za-dobrovolno-i-bezvazmezdno-kravodaryavane-se-provezhda-v-grada-pod-nadslov-badi-silen-dari-krav.html", "text": "Акция за доброволно и безвъзмездно кръводаряване се провежда в Кюстендил. Това съобщи за Радио „Фокус” – Кюстендил д-р Десислава Илиева, началник на Кръвен център – Кюстендил. Акцията е съвместна с Община Кюстендил и се провежда в залата на Общината. „Тази акция е в центъра на града и всеки желаещ може да дойде и да дари. Тя е под надслов „Бъди силен дари кръв”. Добре е да знаеш, че някой някъде живее, благодарение на теб”, каза д-р Десислава Илиева. По думите ѝ в акцията са ангажирани и доброволци към БЧК – Кюстендил.\r\nВенцеслав ИЛЧЕВ", "date": "2018.05.29", "title": "Кюстендил: Акция за доброволно и безвъзмездно кръводаряване се провежда в града под надслов „Бъди силен дари кръв”"}
{"url": "http://www.focus-news.net/news/2018/05/29/2527378/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.05.29", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/05/29/2527379/vidin-nivoto-na-reka-dunav-se-e-ponizhilo-s-25-sm-kray-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило  с 25 см и водният стоеж е 306 см, съобщиха от местната Хидрометеорологична станция. Нивото на реката край Видин е 356 см, регистрираното  е понижение от 13 см. Край Лом през последното денонощие повишението в нивото на реката е 6 см и водният стоеж е 380 см. Нивото на реката край Оряхово е 276 см, там е регистрирано повишение за последното денонощие от 6 см. Температурата на водата край Ново село е 21,3 градуса, край Оряхово е 22,7 градуса.", "date": "2018.05.29", "title": "Видин: Нивото на река Дунав се е понижило с 25 см край Ново село за последното денонощие"}
{"url": "http://www.focus-news.net/news/2018/05/29/2527382/kyustendil-myuzikalat-hrabriyat-oloven-voynik-shte-bade-predstaven-v-obshtinskiya-dramatichen-teatar.html", "text": "Мюзикълът „Храбрият оловен войник” ще бъде представен в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Представлението ще започне от 17.30 часа в голямата зала на Общински драматичен театър. Мюзикълът е от Мая Дългъчева и Лили Александрова, с участието на Вокална група „Калпазани” към Основно училище „Свети Паисий Хилендарски” – Кюстендил. Това е  последната постановка от театралния маратон на театралната школа при Обединен детски комплекс – Кюстендил. Представлението е безплатно за зрителите.\r\nВенцеслав ИЛЧЕВ", "date": "2018.05.29", "title": "Кюстендил: Мюзикълът „Храбрият оловен войник” ще бъде представен в Общинския драматичен театър"}
{"url": "http://www.focus-news.net/news/2018/05/29/2527381/ombudsmanat-maya-manolova-roditelite-tryabva-da-badat-podkrepeni-ot-darzhavata-pri-otglezhdane-na-detsata-si-kato-vazhna-stapka-e-investitsiyata-v-preduchilishtnoto-obrazovanie.html", "text": "Родителите трябва да бъдат подкрепени от държавата при отглеждане на децата си, като важна стъпка е инвестицията в предучилищното образование. Това каза за сутрешния блок „Добро утро, България“ на Радио „Фокус“ Омбудсманът Мая Манолова по повод кампанията, която започва на 1 юни за отпадане на таксите в детските градини. „Децата, които посещават предучилищна форма, по-лесно се адаптират и усвояват учебния материал\", уточни тя. „Ако държавата реши да поеме плащането за хранене в предучилищните групи, това ще облекчи общините да не плащат сумите от и без това скромните си бюджети. От друга страна това ще бъде подкрепа за младите семейства, които отглежда деца. Ако приемем, че средната такса за храна е около 30 лева, става дума за 30 млн. лева, които са във възможностите на държавата“, обясни Мая Манолова. Тя каза още, че ще настоява при подготовка на следващия бюджет, тези пари да бъдат включени като добавка към делегираните бюджети на общините. Тя добави, че има противоречие между закона, според който предучилищното обучение е задължително и това че то на практика е платено и има родители, които не могат да отделят тази сума и децата остават извън образователната система.", "date": "2018.05.29", "title": "Омбудсманът Мая Манолова: Родителите трябва да бъдат подкрепени от държавата при отглеждане на децата си, като важна стъпка е инвестицията в предучилищното образование"}
{"url": "http://www.focus-news.net/news/2018/05/29/2527384/sport-frantsiya-pobedi-republika-irlandiya-v-kontrola-predi-mondial-2018.html", "text": "Франция постигна победа в първата от трите си контроли преди Световното първенство по футбол в Русия. Играчите на Дидие Дешан се наложиха над Република Ирландия с 2:0 в мач, изигран на „Стад дьо Франс\". \r\nСрещата в Париж бе ръководена от българския съдия Георги Кабаков. Негови помощници на бяха Диян Вълков и Мартин Маргаритов, а четвърти рефер бе Никола Попов.\r\nНа 1 юни Франция ще играе срещу тима на Италия, който не успя да се класира за Мондиал 2018. След това френските национали ще играят срещу САЩ, преди да започнат участието си световния шампионат, където попаднаха в група с Австралия, Перу и Дания.", "date": "2018.05.29", "title": "Спорт: Франция победи Република Ирландия в контрола преди Мондиал 2018"}
{"url": "http://www.focus-news.net/news/2018/05/29/2527385/plovdiv-blizo-1-400-lv-nabra-blagotvoritelniyat-futbolen-turnir-podari-shtastie-na-dete-v-nuzhda-koyto-se-provede-v-grada.html", "text": "1 377 лв. набра благотворителният футболен турнир „Подари щастие на дете в нужда“, който се проведе на 27 май в Пловдив. Това съобщиха за Радио „Фокус“ - Пловдив организаторите. С тези средства екипът на Центъра за обществена подкрепа „За деца и родители“ ще продължи да подкрепя деца и семейства в риск и да се грижи за това всички деца да разгърнат потенциала си и да растат обичани и щастливи.\r\nБлаготворителният турнир, организиран от момчетата от спортната група „Лигата на Коцето“ (ЛНК), премина с много емоции, преживявания и състезателен дух. Всеки един от любителите на топката можеше да се включи както самостоятелно, така и като част от отбор, като таксата му за участие от 5 лв. бе внесена в дарителската кутия на фондацията. И така в рамките на седем часа игра от общо дванадесетте отбора на турнира, които премериха сили, победител стана „Майна Сити“. А големият успех от набраната сума в полза на благотворителната кауза вдъхнови организаторите да превърнат турнира в ежегодно събитие.\r\nБлагодарение на партньори и приятели Център за обществена подкрепа „За деца и родители“ успешно помага на деца и семейства в нужда вече близо 10 години. Само за първите три месеца на тази година, експертите му са подкрепили близо 90 деца и семейства.", "date": "2018.05.29", "title": "Пловдив: Близо 1 400 лв. набра благотворителният футболен турнир „Подари щастие на дете в нужда“, който се проведе в града"}
{"url": "http://www.focus-news.net/news/2018/05/29/2527375/shumen-s-iskane-za-otvod-na-veshto-litse-zapochna-zasedanieto-po-deloto-hitrino.html", "text": "С искане за отвод на вещо лице започна заседанието по делото \"Хитрино\", предаде репортер на Радио \"Фокус\" - Шумен. Адвокатите на обвиняемите машинисти поискаха отвод на Адалберт  Антов,  изготвил съдебно техническа експертиза на цифрово записващо устройство, с мотив, че вещото лице е във финансови взаимоотношения с НКЖИ. Антов има граждански договор с фирми, които са доставяли изделия от каучук на гара \"Хитрино\", както преди инцидента от 10 декември 2016 година, така и след катастрофата. Прокурор Маргарита Георгиева възрази, тъй като НКЖИ няма процесуално качество в настоящия процес. Съдийски състав, под председателство то на съдия Румяна Райкова отхвърли искането за отвод на вещото лице. Антов посочи, че изготвена та от него експертиза касае система за видеонаблюдение. Установил е два диска с памет, единият е бил негоден, а на вторият информацията е била изтрита. Той е възстановил информацията за възложения му период от време - 5.30 до 5.50 часа на 10 декември 2016 година, времето на детайлиране на влака и взрива.\r\nИвелина ИВАНОВА", "date": "2018.05.29", "title": "Шумен: С искане за отвод на вещо лице започна заседанието по делото \"Хитрино\""}
{"url": "http://www.focus-news.net/news/2018/05/29/2527358/new-europe-es-obyavi-voyna-na-plastmasovite-izdeliya-za-ednokratna-upotreba.html", "text": "Пластмасовите прибори за хранене, чинии, сламки, бъркалки и пръчки за балони в бъдеще ще трябва да бъдат произвеждани от по-устойчиви материали. Това предвиждат новите предложения на Европейската комисия, които дават ясна заявка, че Брюксел обявява война на пластмасовите изделия за еднократна употреба, отбелязва електронното издание New Europe.\r\nПървият заместник-председател на ЕК Франс Тимерманс настоя Общността да представи предложение, насочено към ограничаване на разпространението на пластмасови отпадъци в световния океан. За тази цел е необходима промяна в поведението на потребителите, уверени са в Брюксел. \r\nПланът включва детайлни спецификации дори за дизайна на бутилките – техните капачки следва занапред да бъдат внимателно прикрепяни към гърлата им, за да бъде намален броят на неразградимите отпадъци. \r\nПредложението на ЕК е съсредоточено върху десетте пластмасови изделия за еднократна употреба, които са най-широко разпространени по европейските плажове, които представляват 86% от всички пластмасови изделия за еднократна употреба и около половината от всички пластмасови отпадъци, попадащи във водите. \r\nКогато алтернативите им станат лесно достъпни, пластмасовите продукти за еднократна употреба, като например клечки за уши, прибори за хранене, чинии, сламки, бъркалки и пръчки за балони ще бъдат напълно премахнати от пазара. \r\nДържавите-членки на ЕС трябва да работят за намаляване на използването на пластмасови продукти. За тази цел всяка една от тях трябва да определи свои национални цели, да предложи алтернативни артикули или да гарантира, че пластмасови продукти за еднократна употреба не са предоставяни на потребителите безплатно.\r\nСтраните от Общността ще бъдат задължени да изтеглят 90% от всички пластмасови бутилки за еднократна употреба от пазара до 2025 г. Комисията също така заяви, че ще принуди производителите да помагат за покриване на разходите за управление на отпадъците и почистването.Тереза Герова", "date": "2018.05.29", "title": "New Europe: ЕС обяви война на пластмасовите изделия за еднократна употреба"}
{"url": "http://www.focus-news.net/news/2018/05/29/2527387/pazardzhik-natovareno-e-dvizhenieto-v-rayona-na-oblastnata-bolnitsa-i-stokovata-borsa-v-grada.html", "text": "Натоварено е движението по централните улици и кръстовища на Пазарджик, предаде репортер на Радио „Фокус“ – Пазарджик. Струпване на автомобили има в района на двете кръгови кръстовища при моста на река Марица в посока Белово и Пещера, в района на областната болница и Стоковата борса. Интензивен трафик има в района на затвора в посока АМ „Тракия“. Патрул на Пътна полиция е разположен на изхода на града при разклона за село Драгор. Пътните настилки са сухи, няма затворени пъти участъци.\r\nАлбена ЖИЛЕКОВА", "date": "2018.05.29", "title": "Пазарджик: Натоварено е движението в района на областната болница и Стоковата борса в града"}
{"url": "http://www.focus-news.net/news/2018/05/29/2527380/focus-severna-koreya-izprashta-bivshiya-nachalnik-na-razuznavaneto-si-v-sasht.html", "text": "Лидерът на Северна Корея Ким Чен-ун изпраща бившия ръководител на тайните служби на Пхенян в САЩ за целите на подготовката на срещата на върха между двете държави, съобщава германското издание Focus, като се позовава на медийни доклади. Високопоставеното лице е пристигнало в Пекин във вторник, където е резервирал полет до Ню Йорк, съобщи южнокорейската информационна агенция Yonhap, цитирайки информатори. \r\nМиналата седмица държавният глава на САЩ Доналд Тръмп отмени планираната среща на високо равнище с лидера на Северна Корея, аргументирайки решението си с ново изостряне на реториката от страна на Пхенян. По-късно американският президент даде индикации, че е склонен да присъства на насрочената за 12 юни в Сингапур среща с Ким Чен-ун, на която трябва да бъде обсъдено ядреното разоръжаване на Корейския полуостров. Тереза Герова", "date": "2018.05.29", "title": "Focus: Северна Корея изпраща бившия началник на разузнаването си в САЩ"}
{"url": "http://www.focus-news.net/news/2018/05/29/2527388/sofiya-katastrofa-mezhdu-mototsiklet-i-avtobus-ot-gradskiya-transport-e-stanala-na-bul-cherni-vrah-shtetite-sa-samo-materialni.html", "text": "Катастрофа между мотоциклет и автобус от градския транспорт е станала на бул. „Черни връх“. Това съобщиха за Агенция „Фокус“ от пресцентъра на СДВР. Сигналът за инцидента е подаден в 9.20 часа. Няма данни за пострадали. Щетите са само материални.", "date": "2018.05.29", "title": "София: Катастрофа между мотоциклет и автобус от градския транспорт е станала на бул. „Черни връх“, щетите са само материални"}
{"url": "http://www.focus-news.net/news/2018/05/29/2527389/kurir-sarbiya-aleksandar-vuchich-e-na-poseshtenie-vav-frantsiya-za-uchastie-v-sreshta-na-varha-za-zapadnite-balkani.html", "text": "Президентът на Сърбия Александър Вучич отпътува за работна визита във Франция, където ще участва в годишната среща на Европейския съвет за външна политика (ЕСВП), посветена на Западните Балкани, съобщава белградското електронно издание Kurir.\r\nЕСВП е международен изследователски институт, който провежда независими изследвания за европейската външна политика и въпросите, свързани със сигурността. Всяка година ЕСВП организира среща в Париж на 28 и 29 май, а във фокуса на конференцията тази година е въпросът за това как да се защити Европа в „новия световен хаос\". На форума изнасят речи високопоставени политици на Брюксел и от по-широкия регион, чрез които се създава възможност за креативен и ефективен преглед на дългосрочните перспективи на Европа и нейната роля в света.\r\nМеждународният институт има за цел да изгради своеобразна коалиция за промяна на европейско равнище и насърчаване на дебата за ролята на Европа в света, като предоставя общоевропейска перспектива на някои от най-големите стратегически предизвикателства и възможности за избор, пред които европейците са изправени.\r\nЕСВП разполага с мрежа от офиси в седем европейски столици - Лондон, Париж, Берлин, Мадрид, Рим, София и Варшава, с повече от 60 служители от над 25 различни страни и екип от сътрудници и изследователи в 28 държави-членки на ЕС.Тереза Герова", "date": "2018.05.29", "title": "Kurir (Сърбия): Александър Вучич е на посещение във Франция за участие в среща на върха за Западните Балкани"}
{"url": "http://www.focus-news.net/news/2018/05/29/2527390/burgas-obshtinski-savetnitsi-glasuvaha-deklaratsiya-otnosno-nesaglasieto-si-s-predlozhenieto-za-novoto-rayonirane-na-stranata.html", "text": "Общински съветници  гласуваха Декларация относно несъгласието си с  предложението за новото райониране на страната, предаде репортер на Радио „Фокус“ – Бургас. Тя е адресирана до министър-председателя на Република България Бойко Борисов, министъра на Регионалното развитие и благоустройството Николай Нанков и председателят на Народното събрание Цвета Караянчева. В нея се казва, че ако България се раздели на 4 района и Бургас и Варна се обединят, като център стане Варна, както се предвижда във втория вариант за промяна на районирането, това ще бъде опасна промяна за града и за икономиката.\r\nКметът на Община Бургас Димитър Николов заяви, че подобна декларация има при него и тя е подписана от кметове на общините в Бургаска област, на Сливен, Ямбол и Стара Загора.\r\nОбщинският съветник Живко Табаков, каза че фокусът на вниманието трябва да е насочен не дали Бургас ще е център на район, а кой е най-добрият вариант за страната. „Първо ще трябва да се види каква ще е политиката на Европейската комисия в следващите седем години. В последствие вече можем да проявим какъвто искаме шовинизъм къде да е административният център“, каза още Табаков.\r\nС 46 гласа „За“, 0 „против“ и 1 „въздържал се“ декларацията бе приета.\r\nВеселина НИКОЛОВА", "date": "2018.05.29", "title": "Бургас: Общински съветници гласуваха Декларация относно несъгласието си с  предложението за новото райониране на страната"}
{"url": "http://www.focus-news.net/news/2018/05/29/2527391/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за реализирането на Програмата за енергийна ефективност на територията на община Пещера, възможностите за кандидатстване от страна на собствениците на многофамилни сгради и защитата на личните им данни. Събеседник по темата ще бъде Стоян Йовчев, експерт в Общината. Музеят на социалистическите автомобили в Пещера отвори врати два месеца след като в него възникна пожар, който засегна част от експонатите и материалната база. Повече за неговото състояние към момента ще научим от Динко Куше, собственик на музея. В предаването ще ви разкажем и за новите специалности, които предлага Професионалната гимназия по хранително-вкусови технологии в Пещера за новата учебна година. Телефоните за връзка със студиото са 0885 606692 и 034 420020.", "date": "2018.05.29", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/05/29/2527392/stara-zagora-s-tarzhestven-obshtogradski-ritual-v-park-aleksandar-stamboliyski-shte-bade-otdadena-pochit-na-hristo-botev-i-na-zaginalite-geroi-za-svobodata-na-balgariya-na-2-yuni.html", "text": "На 2 юни в Стара Загора по традиция ще бъде отдадена почит на Христо Ботев и на загиналите герои за свободата и независимостта на България. Това съобщиха от пресцентъра на Община Стара Загора. По този повод Община Стара Загора организира тържествен общоградски ритуал с полагане на венци и цветя в памет на Ботев и падналите за национално освобождение.\r\nТази година заради изпълнението на проект за обновление на парк „Митрополит Методий Кусев“ (Аязмото), ритуалът ще се проведе от 11.30 ч. в парк „Александър Стамболийски“ (Алана).", "date": "2018.05.29", "title": "Стара Загора: С тържествен общоградски ритуал в парк „Александър Стамболийски“ ще бъде отдадена почит на Христо Ботев и на загиналите герои за свободата на България на 2 юни"}
{"url": "http://www.focus-news.net/news/2018/05/29/2527393/blagoevgrad-v-dramatichen-teatar-nikola-vaptsarov-shte-se-provede-preskonferentsiya-po-povod-spektakala-printsesa-turandot.html", "text": "В Драматичен театър „Никола Вапцаров“ ще се проведе пресконференция по повод премиерата на спектакъла „Принцеса Турандот“ по Карло Гоци. Това съобщиха от пресцентъра на културната институция. Пресконференцията ще се проведе на официалния вход към зрителната зала на Голяма сцена от 13.00 часа. Участие ще вземат режисьорът Маргарита Мачева, Тодор Киряков – сценограф и костюмограф, както и актьорският състав на спектакъла.", "date": "2018.05.29", "title": "Благоевград: В Драматичен театър „Никола Вапцаров“ ще се проведе пресконференция по повод спектакъла „Принцеса Турандот“"}
{"url": "http://www.focus-news.net/news/2018/05/29/2527395/inzh-georgi-parmakov-rd-pbzn-blagoevgrad-pri-proletnoto-pochistvane-na-dvorove-i-nivi-tryabva-da-se-vnimava-mnogo-za-da-badat-izbegnati-pozhari.html", "text": "При пролетното почистване на дворове и ниви трябва да се внимава много, за да бъдат избегнати пожари. Това каза за Радио „Фокус“ – Пирин инж. Георги Пармаков, директор на Регионална дирекция „Пожарна безопасност и защита на населението“ – Благоевград. Той обясни, че традиционно през пролетта нараства броя на пожарите в сухи треви и отпадъци, заради дейностите, които извършват хората. „Към всички тях отправяме апел да спазват правилата, което означава да не палят отпадъците, да извършват почистването в спокойно време, когато няма вятър. Това са нещата, които препоръчваме“, каза още инж. Пармаков. Той допълни, че стриктно трябва да се спазват мерките за пожарна безопасност. Инж. Пармаков коментира, че целогодишно трябва да работим внимателно и с всички уреди, които се захранват с електричество или тези, които са на твърдо гориво.\r\nЛивия НИНОВА", "date": "2018.05.29", "title": "Инж. Георги Пармаков, РД ПБЗН – Благоевград: При пролетното почистване на дворове и ниви трябва да се внимава много, за да бъдат избегнати пожари"}
{"url": "http://www.focus-news.net/news/2018/05/29/2527394/burgas-obshtinskiyat-savetnik-i-predsedatel-na-postoyannata-komisiya-po-turizam-zhivko-tabakov-veche-e-nezavisim.html", "text": "Общинският съветник и председател на Постоянната комисия по туризъм Живко Табаков вече е независим, предаде репортер на Радио „Фокус“ – Бургас.  Днес той официално напусна групата на Реформаторския блок и с това стана първият независим съветник в местния общински съвет.\r\nКато причина Табаков посочи, че не чувства подкрепа от страна на колегите си.\r\nВеселина НИКОЛОВА", "date": "2018.05.29", "title": "Бургас: Общинският съветник и председател на Постоянната комисия по туризъм Живко Табаков вече е независим"}
{"url": "http://www.focus-news.net/news/2018/05/29/2527396/burgas-yunoshite-starsha-vazrast-na-handbalen-klub-fregata-specheliha-shampionskata-titla-v-balgarskoto-parvenstvo.html", "text": "Юношите старша възраст на бургаския хандбален клуб „Фрегата“ спечелиха шампионската титла в българското първенство по изключително категоричен начин – 5 победи от 5 мача във финалите. Това съобщиха от пресцентъра на Община Бургас. В предварителната група те постигнаха последователни победи над „Спартак“ – Варна с 21:17, над „Шумен“ с 26:25 и над „Локомотив“ – Мездра с 32:22. На полуфинала прегазиха „Добруджа“ с 34:15. На финала отново срещнаха отбора на Мездра, който издържа до 7:7 в 20-ата минута. До края на срещата защитата и вратарят на бургазлии Асен Спасов бяха безупречни и „Фрегата“ спечели с голяма разлика. В идеалната седмица на турнира попаднаха Атила Хасан и Наско Грозев, който бе определен и за най-добър защитник. На момчета на Десислав Симеонов предстои много кратка почивка и участие в 1-вия международен турнир Burgas Cup – Димитър Гурбалов. Той ще се проведе от 29 юни до 01 юли в спортна зала „Младост“ в две възрастови групи – до 14 и до 16 години. Към момента за турнира има подадени заявки от 11 отбора, като ще участват отбори от Румъния, Кипър, Македония и България.", "date": "2018.05.29", "title": "Бургас: Юношите старша възраст на хандбален клуб „Фрегата“ спечелиха шампионската титла в българското първенство"}
{"url": "http://www.focus-news.net/news/2018/05/29/2527398/veliko-tarnovo-s-festival-na-ulichnoto-izkustvo-v-gorna-oryahovitsa-shte-bade-otbelyazan-praznikat-na-grada.html", "text": "С фестивал на уличното изкуство, организиран за пръв път в Горна Оряховица, ще бъде отбелязан празникът на града. Той е само част от богатата програма, която Общината е подготвила за днешния  29 май, съобщи за Радио „Фокус“ – Велико Търново инж. Добромир Добрев, кмет на Горна Оряховица. Събитията стартират в 11.00 часа с празнична сесия на Общинския съвет, където ще бъдат раздадени редица награди на местната администрация. Фестивалът „Улицата“ ще започне в 12.00 часа. Той ще се проведе на централния пл. „Георги Измирлиев“. В рамките му ще бъдат реализирани различни ателиета, в които всеки желаещ ще може да се докосне до загадките на руните и гледането на карти „Таро“, изкуството на декупажа, ходенето на кокили, правенето на хвърчила, както и да опознае смисъла, символиката и значението на изкуството „Махенди“ – рисуване с кана. „Вечерта започваме с концерт на Десислава Златева, след това Любо Киров и на края – Графа. Кулминацията на празника ще са илюминации, последвани от Кулминацията на празника ще е 3D mapping на сградата на Община Горна Оряховица, последван от  илюминации“ , разказа още кметът. Музикалната програмата отново ще е на централния площад и ще започне в 20.00 часа. Той припомни, че през настоящата година Горна Оряховица отбелязва 150 години от обявяването си за град. Градоначалникът покани всички жители, а и гостите на железничарския град да станат част от празничната програма.\r\nЛуиза ТРАНЧЕВА", "date": "2018.05.29", "title": "Велико Търново: С фестивал на уличното изкуство в Горна Оряховица ще бъде отбелязан празникът на града"}
{"url": "http://www.focus-news.net/news/2018/05/29/2527399/burgas-obshtinata-organizira-tarzhestven-ritual-v-pamet-na-vsichki-geroi-zagubili-zhivota-si-za-osvobozhdenieto-na-makedonskite-balgari-ot-tursko-robstvo.html", "text": "От 17.30 часа днес при паметника на 24-ти черноморски пехотен полк пред Военен клуб - Бургас, Община Бургас организира тържествен ритуал в памет на всички герои, загубили живота си за освобождението на македонските българи от вековното турско иго. Това съобщиха от пресцентъра на Община Бургас.\r\nНа този ден си спомняме делата на участниците в поредицата въстания в края на деветнадесети и началото на двадесети век, най-голямото от които е Илинденско-Преображенското от 1903 г. Това е ден за почит пред всички, борили се и паднали за свободата на българите в Македония.", "date": "2018.05.29", "title": "Бургас: Общината организира тържествен ритуал в памет на всички герои, загубили живота си за освобождението на македонските българи от турско робство"}
{"url": "http://www.focus-news.net/news/2018/05/29/2527400/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В Наказателния съд в Скопие ще се проведат изслушвания по делата „Траектория“ и „Тарифа“ на Специализираната прокуратура, съобщава македонското електронно издание „Независен весник“.\r\nПо делото „Траектория“ са обвинени четирима бивши висши държавни служители. Те са заподозрени, че през втората половина на 2012 г. и през 2013 г. са превишили правомощията си в процедурата за избор на фирма за изграждане на отсечките Миладиновци-Щип и Кичево-Охрид. Според компетентните органи четиримата са нанесли щети на държавния бюджет в размер на най-малко 155 117 172 евро.\r\nИзслушвания ще има и по делото „Тарифа“, обвиняеми по което са бившият генерален директор на „ЕЛЕМ АД\" и още двама души.  Делото е за незаконно възлагане на поръчка за софтуерна система за нуждите на държавната фирма „Македонски електроцентрали\" на стойност около четири милиона евро. Според обвинителния акт, обвиняемите са злоупотребили с официалната позиция и авторитет в процедурата за възлагане на обществена поръчка на компанията „ERP Систем\".\r\n*** Германското правителство насърчи Гърция и Македония (в източника - Бивша югославска република Македония) да разрешат всички останали въпроси, които възпрепятстват постигането на споразумение за уреждане на десетилетния спор за името, отбелязва електронното издание на вестник Kathimerini.\r\nВ изявление, разпространено в навечерието на визитата на гръцкия външен министър Никос Коцияс в Берлин за среща с германския му колега Хайко Маас, говорителят на външнополитическото ведомство на ФРГ Мария Адебар призова Атина и Скопие да се възползват от „историческа възможност\" за споразумение, което ще има „положителен ефект за двустранните отношения, както и за регионалната стабилност\".\r\nСъщевременно Адебар поясни, че на срещата в Берлин Маас и Коцияс ще обсъдят двустранните отношения и подписания между двете страни план за действие през 2016 г., но също така и международните въпроси, като например текущите преговори с Македония, водени под егидата на ООН.  \r\nИзявлението на Берлин бе направено броени часове, след като ръководителят на гръцката дипломация обяви, че работата на външните министри на двете страни по спора за името е приключила и постигането на сделка е в ръцете на премиерите.\r\n*** Първият дипломат на Анкара Мевлют Чавушоглу пристига на посещение в Германия, където ще участва в паметната церемония за 25-та годишнина от атаката в Солинген, при която загинаха петима турски граждани, припомня вестник Hurriyet. \r\nМинистърът на външните работи на Турция бе поканен на събитието от министър-председателя на федералната провинция Северен Рейн-Весталия, на чиято територия преди четвърт век се разиграха трагичните събития. Очакваше се Чавушоглу да изнесе реч пред регионалния парламент, но редица депутати се противопоставиха остро на предложението с оглед на предстоящите избори в Турция на 24 юни. \r\nПосещението на Чавушоглу е на фона на ново изостряне на напрежението между Берлин  и Анкара, след като германските власти забраниха предизборна кампания на територията на страната за управляващата в Турция „Партия на справедливостта и развитието“. Същевременно в Кьолн бе разрешено на опозиционната „Демократическа партия на народите“ (ДПН) да организира предизборен митинг.\r\nНа 29 май 1993 г. четирима души на възраст между 16 и 23 г. подпалиха къщата на турско семейство в Солинген, Северен Рейн-Вестфалия. При атаката загинаха петима души, други 14 пострадаха. Трима от нападателите бяха осъдени на 10 години затвор, а четвъртият – на  15 години лишаване от свобода.\r\n*** Миналата седмица международният екип следователи обявиха за първи път, че полет MH17 на „Малайзийските авиолинии“ е свален над Източна Украйна от руски части, разположени в Курск. Последва яростна реакция от страна на Запада, главно от Брюксел и Вашингтон, и тя може да постави Сърбия в неприятна позиция, ако от Белград бъде поискано да се присъедини към осъждането на Москва, коментират в редакцията на белградското електронно издание Danas.\r\nРусия отрече вината си, но събраните доказателства изглеждат достатъчно убедителни, за да положат основите на поне инициатива за нов пакет от западни санкции срещу Москва – европейски, а защо не и американски. Този сценарий ще изправи Сърбия пред старата дилема: да подкрепи ЕС с оглед на стремежите на Белград за членство в организацията, или да застане на страната на Русия? И двата варианта имат добри и лоши страни.\r\nОт редакцията са категорични – Сърбия е „двойно зависима“ от Русия. От една страна, Белрад разчита на Москва за доставките на природен газ. От друга, западната ни съседка се нуждае от дипломатическата подкрепа на Москва по косовския въпрос. Ето защо Сърбия е принудена да балансира. Но приятелството й с Русия има висока цена. Много от страните в ЕС подозират, че Белград е „троянски кон“, който не бива да бъде допускан в Общността именно поради връзките си с Русия.\r\n***", "date": "2018.05.29", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/05/29/2527397/danas-sarbiya-noviyat-doklad-za-katastrofata-na-mh17-v-ukrayna-postavya-sarbiya-v-nepriyatna-pozitsiya.html", "text": "Миналата седмица международният екип следователи обявиха за първи път, че полет MH17 на „Малайзийските авиолинии“ е свален над Източна Украйна от руски части, разположени в Курск. Последва яростна реакция от страна на Запада, главно от Брюксел и Вашингтон, и тя може да постави Сърбия в неприятна позиция, ако от Белград бъде поискано да се присъедини към осъждането на Москва, коментират в редакцията на белградското електронно издание Danas.\r\nРусия отрече вината си, но събраните доказателства изглеждат достатъчно убедителни, за да положат основите на поне инициатива за нов пакет от западни санкции срещу Москва – европейски, а защо не и американски. Този сценарий ще изправи Сърбия пред старата дилема: да подкрепи ЕС с оглед на стремежите на Белград за членство в организацията, или да застане на страната на Русия? И двата варианта имат добри и лоши страни.\r\nОт редакцията са категорични – Сърбия е „двойно зависима“ от Русия. От една страна, Белрад разчита на Москва за доставките на природен газ. От друга, западната ни съседка се нуждае от дипломатическата подкрепа на Москва по косовския въпрос. Ето защо Сърбия е принудена да балансира. Но приятелството й с Русия има висока цена. Много от страните в ЕС подозират, че Белград е „троянски кон“, който не бива да бъде допускан в Общността именно поради връзките си с Русия.Тереза Герова", "date": "2018.05.29", "title": "Danas (Сърбия): Новият доклад за катастрофата на MH17 в Украйна поставя Сърбия в неприятна позиция"}
{"url": "http://www.focus-news.net/news/2018/05/29/2527402/veliko-tarnovo-narusheno-e-vodopodavaneto-v-chast-ot-grada-zaradi-avariya.html", "text": "Десет улици в централната част на града остават без вода до 16.00 часа. Това съобщиха за Радио „Фокус“ – Велико Търново от водоснабдителното дружество в града. Причината е възникване на авария, чието отстраняване вече започна. По този повод бе спряно водоподаването на бул. „България“ и улиците „Мир“, „Захари Стоянов“, „Хан Крум“, „Цветарска“, „Възрожденска“, „Тодор Балина“, „Вела Благоева“ и части от „Любен Каравелов“ и „Славянска“. Очаква се дейностите да приключат в късния следобед. От дружеството се извиняват за причинените неудобства и уверяват, че при възможност водата ще бъде пусната по-рано.\r\nНадежда КРЪСТЕВА", "date": "2018.05.29", "title": "Велико Търново: Нарушено е водоподаването в част от града заради авария"}
{"url": "http://www.focus-news.net/news/2018/05/29/2527403/zam-ministar-atanaska-nikolova-dnes-davame-start-na-evropeyskata-kampaniya-za-sedmitsata-na-mobilnostta-v-koyato-shte-se-uchim-da-se-pridvizhvame-bez-da-uvrezhdame-prirodata.html", "text": "С ученици даваме старт на европейската кампания за седмицата на мобилността, в която ще се  учим  да се придвижваме без да увреждаме природата. Това каза заместник-министърът на околната среда и водите Атанаска Николова по време на откриването на хепънинг, с  който се отбелязва Зелената седмица през 2018 г. в Борисовата градина, предаде репортер на Агенция „Фокус“. „За мен е истинско удоволствие да бъда сред вас на този празник на красотата, на творчеството, на таланта“, каза Николова. \"Днес ние заедно ще творим, за да се научим не само ние, но да научим нашите родители, нашите приятели, нашите съседи как да опазват природата, как да се грижат за своя град и да го правят по-красив\", посочи Николова на децата в Борисовата градина.  \r\nДеница КИТАНОВА", "date": "2018.05.29", "title": "Зам.-министър Атанаска Николова:  Днес даваме старт на европейската кампания за седмицата на мобилността, в която ще се учим да се придвижваме без да увреждаме природата"}
{"url": "http://www.focus-news.net/news/2018/05/29/2527386/shumen-naznachiha-dopalnitelna-sadebno-meditsinska-ekspertiza-otnosno-chasten-obvinitel-po-deloto-hitrino.html", "text": "Назначиха допълнителна съдебно медицинска експертиза относно частен обвинител по делото \"Хитрино\", предаде репортер на Радио \"Фокус\" - Шумен. Съдийският състав с председател Румяна Райкова уважи искането на адвокат Петра Свиленова и назначи допълнителната експертиза на Ирфан Юнуз. На вещите лица Росен Хаджиев  и Мария Грозева беше възложено да извършат личен преглед на лицето и да дадат заключение относно получените травми на частния обвинител Иран Юнуз. В днешното заседание в съдебната зала са призовани три вещи лица и седем свидетели.\r\nИвелина ИВАНОВА", "date": "2018.05.29", "title": "Шумен: Назначиха допълнителна съдебно медицинска експертиза относно частен обвинител по делото \"Хитрино\""}
{"url": "http://www.focus-news.net/news/2018/05/29/2527367/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-30-may.html", "text": "„Софийска вода” временно ще прекъсне водоснабдяването в някои части на столицата на 30 май. Това съобщиха от пресцентъра на дружеството.\r\nВъв връзка с пресвързване на довеждащ водопровод в с. Мърчаево, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада до кметството.\r\nВъв връзка с реконструкция на уличен водопровод на бул. „Арсеналски“ кв. „Лозенец“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Арсеналски“ от  бул. „Черни връх“ до ул. „Милевска планина“ , ул. „Борис Пожаров“ и по ул. „Димитър Хаджикоцев“ от ул. „Милевска планина“ до ул. „Борис Пожаров“. С понижено налягане ще бъдат ул. „Цветна градина“, ул. „Вежен“, ул. „Николай Лилиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Арсеналски“ ъгъла с ул. „Църноок“.\r\nВъв връзка с монтаж на спирателен кран във вилна зона „Калфин дол“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: Вилна зона „Бункера“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Юрушка църква“ ъгъла с ул. „Бистришко шосе“.\r\nВъв връзка с монтаж на спирателен кран на ул. „Баба Вида“ жк. „Хаджи Димитър“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Ангел Войвода“ от ул. „Златица“  до ул. „Васил Кънчев“ и по ул. „Баба Вида“  от ул. „Васил Кънчев“  до ул. „Ангел Войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Баба Вида“ пред магазин „Фантастико“.\r\nВъв връзка с реконструкция на уличен водопровод на бул. „Сливница“ жк. „Банишора“, се налага спиране на водоподаването от 09:00 до 20:00 часа на клиентите на „Софийска вода”, живеещи в района на: ул. „Козлодуй“ от ул. „Софроний Врачански“ до ул. „Странджа“, по ул. „Антим I“ от бул. „Сливница“ до ул. „Козлодуй“, по бул. „Сливница“ от ул. „Софроний Врачански“до ул. „Антим I“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козлодуй“ ъгъла с ул. „Антим I“.\r\nВъв връзка с разкриване на уличен водопровод на ул. „Кумановски бой“ жк. „Надежда“ III, се налага спиране на водоподаването от 09:00 до 15:00 часа на клиентите на „Софийска вода”, живеещи в района на: ул. \"Кумановски бой\" от ул. \"Георги Стаматов\" до ул. \"Възрожденска\" и по ул. \"Георги Стаматов от ул. \"Кумановски бой\" до ул. \"д-р Кръстьо Кръстев\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумановски бой“ ъгъла с ул. „Възрожденска“.\r\nВъв връзка с подмяна на сградно водопроводно отклонение на бул. „Вардар“ жк. „Разсадника - Коньовица“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бул. „Вардар“ от ул. „Освобождение“ до ул. „Младежка искра“; ул. „Младежка искра“ от бул. „Вардар“ до бул. „Възкресение“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Вардар “ ъгъла с ул. „Освобождение“.\r\nВъв връзка с подмяна на сградно водопроводно отклонение на ул. „Юрий Гагарин“ с. Панчарево, се налага спиране на водоподаването от 10:00 до 16:30 часа на клиентите на „Софийска вода”, живеещи в района на: ул. „Юрий Гагарин“, ул. „Сини Вир“, ул. „Стефан Петров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Юрий Гагарин “ ъгъла с ул. „Стефан Петров“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.29", "title": "„Софийска вода” временно ще прекъсне водоснабдяването в някои части на столицата на 30 май"}
{"url": "http://www.focus-news.net/news/2018/05/29/2527404/razgrad-vazstanoveno-e-dvizhenieto-po-pat-ii-23-kubrat-isperih-v-uchastaka-ot-grad-kubrat-do-grad-zavet.html", "text": "Възстановено е движението по път II-23 Кубрат – Исперих в участъка от град Кубрат до град Завет. Това съобщиха от пресцентъра на Агенция \"Пътна инфраструктура\". Трафикът беше временно ограничен и пренасочен по обходен маршрут поради пътнотранспортно произшествие.", "date": "2018.05.29", "title": "Разград: Възстановено е движението по път II-23 Кубрат – Исперих в участъка от град Кубрат до град Завет"}
{"url": "http://www.focus-news.net/news/2018/05/29/2527405/yoana-hristova-zam-kmet-na-sofiya-detsata-sa-onezi-zaradi-koito-v-obshtinata-i-v-ministerstvo-na-okolnata-sreda-se-opitvame-da-napravim-grada-po-zelen.html", "text": "Децата са онези, заради които в Столична община и в Министерство на околната среда се опитваме да направи града по-зелен. Това каза заместник-кметът на столицата Йоана Христова по време на откриването на хепънинг, с  който се отбелязва Зелената седмица през 2018 г. в Борисовата градина, предаде репортер на Агенция „Фокус“.  „Този град София е вашият град и  вие сте онези, заради които всички ние в Общината и в Министерството и вашите майки и бащи се опитваме да направим този град по-зелен, по-красив, по-чист. Паркът е най-хубавото място, където стават най-хубавите купони“, каза Христова на децата. „От всеки един от вас зависи, когато станете големи София да е още по-чиста, да има още  по-красиви паркове и да дишаме по-чист въздух“, заяви Христова пред децата. Тя изтъкна ползата от ходенето пеша и пътуването в градския транспорт на столицата.  „Истинската промяна ще я направите вие“, каза Христова на децата.  Тя ги призова  да не си изхвърлят боклука извън кошчетата за боклук. \r\nДеница КИТАНОВА", "date": "2018.05.29", "title": "Йоана Христова, зам.-кмет на София: Децата са онези, заради които в общината и в Министерство на околната среда се опитваме да направим града по-зелен"}
{"url": "http://www.focus-news.net/news/2018/05/29/2527406/faz-blizo-godina-sled-bezreditsite-v-hamburg-za-sreshtata-na-g-20-politsiyata-startira-operatsiya-v-chetiri-evropeyski-darzhavi-za-izdirvane-na-vinovnite.html", "text": "Единадесет месеца след безпрецедентните безредици в северния ханзейски град, организирани по време на срещата на лидерите на страните от Г-20, полицията стартира координирани операции на територията на четири европейски страни - Италия, Испания, Франция и Швейцария, съобщава германският национален ежедневник Die Frankfurter Allgemeine Zeitung.\r\nПравоохранителните органи поясниха, че са предприети действия срещу участници в бунтовете, които след форума във Хамбург са успели да напуснат пределите на Германия, оставяйки щети на стойност милиони евро. Във Франция властите издирват едно лице, за ареста на което вече има издадена заповед от прокуратурата в северния ханзейски град. Общият брой на издирваните в европейските страни лица е 24.\r\nСрещата на върха на основните световни икономически сили през юли 2017 г. беше засенчена от масови бунтове. Около 220 протестиращи от цяла Европа подпалиха десетки автомобили и нападнаха полицейски служители, мнозина от които получиха тежки телесни повреди. Тереза Герова", "date": "2018.05.29", "title": "FAZ: Близо година след безредиците в Хамбург за срещата на Г-20: Полицията стартира операция в четири европейски държави за издирване на виновните"}
{"url": "http://www.focus-news.net/news/2018/05/29/2527408/marina-kirova-predstavitelstvo-na-ek-zelenite-gradove-imat-nuzhda-ot-edni-prekrasni-tsvetya-kakvito-sa-detsata.html", "text": "Зелените градове имат нужда от едни прекрасни цветя, каквито са децата. Това каза Марина Кирова, икономически съветник към представителството на Европейската комисия в България по време на откриването на хепънинг, с който се отбелязва Зелената седмица през 2018 г. в Борисовата градина, предаде репортер на Агенция „Фокус“. „Много се радвам, че сте толкова многобройни, усмихнати и лъчезарни. Радвам се да съм тук при вас по време на зелената седмица, защото смятам, че зелените градове имат нужда и от едни прекрасни цветя, каквито сте вие“, каза Кирова на децата в Борисовата градина. Тя изрази надежда днес много да се забавляват. „Това правят и деца в много други градове в Европа, където също се провеждат зелени седмици и днешният ден е чудесен повод да се замислим какво всеки един от нас би могъл да направи, за да е нашият град по-красив, по-зелен , по-чист и по-приятен за живеене. Надявам се всички да се замислим за това и нашите градове да бъдат толкова хубави, колкото ще ги нарисувате вие“, заяви Кирова. \r\nДеница КИТАНОВА", "date": "2018.05.29", "title": "Марина Кирова, представителство на ЕК: Зелените градове имат нужда от едни прекрасни цветя, каквито са децата"}
{"url": "http://www.focus-news.net/news/2018/05/29/2527409/kardzhali-politsiyata-razsledva-tri-opita-za-telefonni-izmami.html", "text": "Полицията разследва три опита за телефонни измами. Това съобщиха от ОДМВР - Кърджали. Трима жители на Кърджали са били атакувани от телефонни измамници вчера. Използван бил отново най-популярният сценарий за полицейска операция по залавянето на група, която върши измами. Мъжете, които се обаждали по телефона, се представяли за полицейски служители и настоявали събеседниците им да изхвърлят пари през тераса, които обещавали да върнат след приключване на операцията. Нито един от гражданите не се е подвел да предаде исканите суми. От полицията отново напомнят, че това е най-често използваната схема от телефонните измамници. Продължава да е актуален и сценарият с болен или пострадал роднина, който се нуждае спешно от средства за лечение. Понякога измамниците използват и заплахи, за да принудят хората да предадат спестяванията си. Затова гражданите веднага трябва да прекратят разговора и да не се поддават на никакви обещания, свързани с предаване на пари, призовават криминалистите.", "date": "2018.05.29", "title": "Кърджали: Полицията разследва три опита за телефонни измами"}
{"url": "http://www.focus-news.net/news/2018/05/29/2527410/montana-dvama-mazhe-sa-ograbili-75-godishen-zhitel-na-selo-yakimovo.html", "text": "Двама мъже са ограбили 75-годишен жител на село Якимово, съобщиха от ОД МВР – Монтана. Престъплението е станало на 27 май около 23.50 часа в село Якимово. Двама мъже почукали на вратата на дома на 75-годишен жител. Възрастният мъж отворил входната врата на дома си, непознатите влезли в къщата и след като го заплашили, му отнели сумата от 527 лв., укрити в джоб на връхна дреха. Местопроизшествието е посетено от дежурна оперативна група. Потърпевшият е разпитан. По случая е образувано досъдебно производство. Работата по случая продължава Участък Якимово при РУ - Лом.", "date": "2018.05.29", "title": "Монтана: Двама мъже са ограбили 75-годишен жител на село Якимово"}
{"url": "http://www.focus-news.net/news/2018/05/29/2527411/nsi-indeksat-na-tsenite-na-proizvoditel-v-selskoto-stopanstvo-za-parvoto-trimesechie-na-2018-g-namalyava-sas-74-spryamo-sashtiya-period-na-2017-g.html", "text": "Индексът на цените на производител в селското стопанство за първото тримесечие на 2018 г. намалява със 7.4% спрямо същото тримесечие на 2017 година. Това сочи статистика на Националния статистически институт (НСИ). Индексът на цените на продукцията от растениевъдството намалява с 11.2%, а на продукцията от животновъдството - с 1.2%. Спрямо предходната година цените на селскостопанската продукция отбелязват намаление с 1.5%, като намалението в растениевъдството е с 3.1%, а в животновъдството е отчетено увеличение с 1.2%.\r\nПрез първото тримесечие на 2018 г. спрямо същото тримесечие на 2017 г. се наблюдава намаление в цените на: зърнените култури - със 7.0%, техническите култури - с 15.6%, пресните зеленчуци - с 13.7%, и картофите - със 17.3%. По-високи са цените на фуражните култури - с 37.8% и на пресните плодове - с 31.9%. Намаление е отчетено в цените на: меката пшеница - със 7.5%, царевицата за зърно - с 8.9%, слънчогледа - с 18.6%, зрелия фасул - с 13.7%, оранжерийните домати - с 27.7%, оранжерийните краставици - с 4.8%, морковите - с 22.7%, и зрелия кромид лук - с 35.5%. Повишават се цените на: твърдата пшеница - с 28.8%, неолющения ориз - с 9.2%, рапицата - с 5.5%, царевицата за силаж - с 13.6%, ябълките - с 38.5%, и орехите с черупки - с 20.2%.\r\nСпрямо същото тримесечие на 2017 г. се наблюдава намаление в цените на живите животни - със 7.9%, и увеличение на цените на животинските продукти - с 3.0%. При живите животни намаление е отчетено в цените на: едрия рогат добитък - с 1.5%, свинете - със 7.0%, и домашните птици - с 11.5%. Увеличение отбелязват цените на овцете - с 0.9%. При животинските продукти най-голямо е увеличението в цените на кравето мляко - с 4.9%, и на кокошите яйца за консумация - с 8.0%.\r\nПрез първото тримесечие на 2018 г. спрямо 2017 г. увеличение е отбелязано в цените на: фуражните култури - със 7.4%, пресните зеленчуци - с 11.6%, и пресните плодове - с 33.2%. Спрямо 2017 г. цените на зърнените култури намаляват с 1.0%, на техническите - с 5.6%, на картофите - с 19.3%. В животновъдството цените на живите животни намаляват с 6.4%, а на животинските продукти се увеличават c 5.9%.\r\nПрез първото тримесечие на 2018 г. спрямо 2017 г. увеличение е отчетено в цените на: твърдата пшеница - с 12.9%, оранжерийните домати - с 12.7%, оранжерийните краставици - със 79.2%, и ябълките - с 41.1%. По-ниски са цените на: слънчогледа - с 8.9%, зрелия фасул - с 27.1%, морковите - със 17.8%, и зрелия кромид лук - с 34.2%.\r\nВ животновъдството през първото тримесечие на 2018 г. спрямо 2017 г. намаление се наблюдава в цената на: едрия рогат добитък - с 8.4%, свинете - с 5.2%, козите - с 4.5%, и домашните птици - с 8.8%. По-високи са единствено цените на овцете - с 1.6%. При животинските продукти увеличение отбелязват цените на: кравето мляко - с 4.9%, овчето мляко - с 4.0%, и кокошите яйца за консумация - с 16.7%.\r\nИндексът на цените на продуктите и услугите за текущо потребление в селското стопанство за първото тримесечие на 2018 г. е по-висок с 0.6% спрямо същото тримесечие на предходната година и с 0.8% спрямо 2017 година.\r\nПрез първото тримесечие на 2018 г. спрямо съответното тримесечие на 2017 г. по-високи са цените на електроенергията и горивата и на продуктите за растителна защита - с 1.8%, и на ветеринарномедицинските продукти - с 0.3%. По-ниски са цените на: посевния и посадъчния материал - с 1.1%, минералните торове - с 1.2%, и фуражите - с 1.7%. \r\nПрез първото тримесечие на 2018 г. спрямо 2017 г. индексът на цените на електроенергията се увеличава с 2.4%, а на продуктите за растителна защита - с 1.4%. Намаляват цените на посевния и посадъчния материал - с 0.8%, и на фуражите - с 1.0%.", "date": "2018.05.29", "title": "НСИ: Индексът на цените на производител в селското стопанство за първото тримесечие на 2018 г. намалява със 7.4% спрямо същия период на 2017 г."}
{"url": "http://www.focus-news.net/news/2018/05/29/2527407/burgas-obshtinskite-savetnitsi-podkrepiha-deklaratsiyata-na-bsp-protiv-novoto-rayonirane.html", "text": "Общинските съветници подкрепиха декларацията на БСП против новото райониране, предаде репортер на Радио „Фокус“ - Бургас. При гласуването на Общинските съветници подкрепиха декларацията против новото райониране на страната, инициирана от БСП. Те гласуваха почти единодушно (с един въздържал се) документа, който в крайна сметка влезе в дневния ред на заседанието на местния парламент днес, след като първоначално не бе приет.„Предлаганата промяна е опасна за Бургас. Сега декларацията ни стана декларация на целия Общински съвет, а това е в интерес на града ни” – коментира водачът на групата съветници на БСП Евгений Мосинов. Предстои декларацията да бъде изпратена на премиера Бойко Борисов, регионалния министър Николай Нанков и председателя на НС Цвета Караянчева.\r\nЯнислава КРЪСТЕВА", "date": "2018.05.29", "title": "Бургас: Общинските съветници подкрепиха декларацията на БСП против новото райониране"}
{"url": "http://www.focus-news.net/news/2018/05/29/2527412/montana-17-godishen-mladezh-shofiral-lek-avtomobil-bez-knizhka-e-opital-da-podkupi-politseyski-sluzhiteli.html", "text": "17-годишен младеж, шофирал лек автомобил без книжка, е опитал да подкупи полицейски служители. Това съобщиха от ОДМВР - Монтана. Около 15.00 часа вчера на път ІІІ-818, в района на разклон за с. Игнатово, общ. Вълчедръм, служители на Участъка във Вълчедръм спират за проверка лек автомобил \"Форд Ка\" с монтанска регистрация, управляван от 17-годишен жител на с. Долни Цибър, общ. Вълчедръм. При извършената проверка е установено, че водачът е неправоспособен. Той предложил на младши полицейски инспектор З.В. от РУ - Лом банкнота от 50 лева, за да не вземе отношение за извършеното от него нарушение. На водача са съставени 3 акта по ЗДвП. Регистрационните табели на автомобила са иззети. Местопроизшествието е посетено от дежурна оперативна група, извършен е оглед и е образувано досъдебно производство. Иззета е банкнота с номинал от 50 лева. Работата по случая продължава в Участъка във Вълчедръм при РУ - Лом.", "date": "2018.05.29", "title": "Монтана: 17-годишен младеж, шофирал лек автомобил без книжка, е опитал да подкупи полицейски служители"}
{"url": "http://www.focus-news.net/news/2018/05/29/2527413/federalynoe-agenstvo-novostey-petro-poroshenko-se-kani-da-stroi-pat-ot-ukrayna-do-balgariya-s-rumanski-partnyori.html", "text": "Президентът на Украйна Петро Порошенко заяви, че автомобилният път, който ще свързва страната с България, трябва да бъде изграден със средства от Румъния и Ееропейския съюз, предава „Федеральное агенство новостей“, като се позовава на изданието „Украинские вести“.\r\nПорошенко и лидера на кабинета в София Бойко Борисов се договориха за строителството на трасе от Украйна до България през Румъния. Борисов заяви, че България е заинтересувана от строителството на пътя и води преговори по въпроса с Румъния. Тереза Герова", "date": "2018.05.29", "title": "„Федеральное агенство новостей“: Петро Порошенко се кани да строи път от Украйна до България с „румънски партньори“"}
{"url": "http://www.focus-news.net/news/2018/05/29/2527417/kyustendil-chetiri-zayavleniya-ot-zemedelski-stopani-sa-podadeni-za-izvarshvane-na-ogled-sled-padnalata-gradushka-v-obshtinata.html", "text": "Четири заявления от земеделски стопани са подадени за извършване на оглед, след падналата градушка в Кюстендил. Това съобщиха за Радио „Фокус” – Кюстендил от Областна дирекция „Земеделие” – Кюстендил. При наличие на настъпило неблагоприятно климатично събитие в срок до 7 работни дни от възникването му, всеки земеделски стопанин може да подаде писмено заявление за извършване на наблюдение на площите заети със земеделски култури. Предстои постоянно действащата експертна комисия на територията на област Кюстендил, да извърши оглед на място задължително в присъствието на земеделския стопанин или негов представител. Експертната комисия установява щетите и издава констативен или обикновен протокол. Първият се издава на регистрирани земеделски стопани за установени нанесени щети на 100 % при спазени технологии на отглеждане на съответните култури. Обикновените протоколи се издават на регистрирани и нерегистрирани земеделски стопани при установени щети по културите под 100%.\r\nВенцеслав ИЛЧЕВ", "date": "2018.05.29", "title": "Кюстендил: Четири заявления от земеделски стопани са подадени за извършване на оглед, след падналата градушка в общината"}
{"url": "http://www.focus-news.net/news/2018/05/29/2527414/d-r-lachezar-pamporov-odbh-smolyan-v-oblastta-nikoga-ne-sa-registrirani-sluchai-na-ptichi-grip.html", "text": "В областта никога не са регистрирани случаи на птичи грип. Това заяви за Радио „Фокус“ – Смолян д-р Лъчезар Пампоров, главен инспектор в отдел „Здравеопазване на животните“ в Областната дирекция по безопасност на храните (ОДБХ) – Смолян. По думите му положително за областта е, че в района не минават миграционните пътища на прелетните птици. „Друга причина е, че в област Смолян няма интензивно птицевъдство, има само един обект, в който се отглеждат около 83 000 птици. Теренът тук е планински и по-трудно преминават като цяло птици и животни. Хората в Родопите също нямат традиция да отглеждат голям брой птици в задния двор“, посочи д-р Пампоров. Той подчерта, че не трябва да се купуват пиленца или птици от случайни търговци, защото не се знае какъв е произходът на птиците. „Всички птици, които се търгуват, трябва да бъдат придружени с документи, но в момента заради птичия грип в цяла България е забранена търговията с птици. Те трябва да са от ферми, които са регистрирани и извършват органичителни мероприятия на птичия грип. В единствената ферма в Смолян на всеки 21 дни се вземат проби, за да се установи дали има или не птичи грип.  Дори да имат здрави кокошки и при тях да влезе едно болно пили, всичко умира. Ако се установи наличие на заразата, е необходимо да се унищожат всички птици“, подчерта д-р Пампоров. Той уточни, че друг малко познат факт е, че водоплаващите са само носители на заболяването, а от тях се заразяват кокошките. \"Ако се купи патица здрава и хубава и се сложи при кокошките, те изведнъж се разболяват и умират\", каза още д-р Пампоров. Той припомни, че симптомите на птичия грип са като всички симптоми при птиците. „Признаците са отпадналост, настръхналост, отпускани криле, сънливост, птиците стават омърлушени и впоследствие умират. Ако някои от тези симптоми бъде забелязан от стопаните, те веднага трябва да се обадят на ветеринарен лекар. Вземат се проби и се изпращат в лаборатория, където се потвърждава или отхвърля наличието на вируса“, каза още д-р Лъчезар Пампоров.\r\nНели ГЕРГЬОВСКА", "date": "2018.05.29", "title": "Д-р Лъчезар Пампоров, ОДБХ – Смолян: В областта никога не са регистрирани случаи на птичи грип"}
{"url": "http://www.focus-news.net/news/2018/05/29/2527416/daily-mail-stotitsi-pasazheri-sa-evakuirani-ot-letishteto-v-manchestar-zaradi-puknatina-v-stena.html", "text": "Стотици пасажери са евакуирани от летището в Манчестър, след като на стена в един от изходите на терминалите се е появила огромна пукнатина, а малко по-късно се е отворила и втора на пода в съоръжението, съобщава британският вестник Daily Mail.\r\nПътниците публикуваха в социалната мрежа „Туитър“ снимки на пукнатината. От споделените кадри става ясно, че пред входа на терминала са се струпали стотици хора. Един от пасажерите разказва, че инцидентът е предизвикал сериозна паника. \r\nГоворител на летището потвърди произшествието и поясни, че в сутрешните часове на деня е разпоредена евакуация на пасажерите от терминала. Полетът за Палма де Майорка е бил пренасочен към друг изход, а всички други самолети се движат по разписание. Говорителят допълни, че изходът е бил конструиран преди около шест месеца и е предназначен за временна употреба. Тереза Герова", "date": "2018.05.29", "title": "Daily Mail: Стотици пасажери са евакуирани от летището в Манчестър заради пукнатина в стена"}
{"url": "http://www.focus-news.net/news/2018/05/29/2527415/nsi-patuvaniyata-na-balgarski-grazhdani-v-chuzhbina-prez-april-2018-g-sa-6064-hil-koeto-e-s-105-nad-registriranite-prez-april-2017-g.html", "text": "Пътуванията на български граждани в чужбина през април 2018 г. са 606.4 хил., или с 10.5% над регистрираните през април 2017 година. Това сочи статистика на Националния статистически институт (НСИ). Увеличение на пътуванията на български граждани в сравнение със същия месец на предходната година е отчетено към Белгия - с 40.7%, бившата югославска република Македония - с 20.1%, Турция - с 15.6%, Сърбия - с 14.7%, Румъния - с 11.9%, Германия - с 3.3%, Гърция - с 1.8%, Италия - с 0.9%, Австрия - с 0.9%, и други. Същевременно намаляват пътуванията към Обединеното кралство - с 3.9%, Испания - с 2.0%, Франция - с 1.5%, Чешката република - с 1.4%, и други.\r\nВ сравнение с април 2017 г. e регистрирано увеличение при пътуванията със служебна цел - с 20.5%, и с цел почивка и екскурзия - с 19.1%, докато тези с други цели намаляват с 0.2%. Най-голям относителен дял от общия брой пътувания на български граждани в чужбина през април 2018 г. формират пътуванията с други цели (гостуване, обучение, посещение на културни и спортни мероприятия) - 41.9%, следвани от пътуванията със служебна цел - 30.1%, и пътуванията с цел почивка и екскурзия - 28.0%.\r\nПрез април 2018 г. най-голям брой пътувания на български граждани са осъществени към: Турция - 140.5 хил., Гърция - 115.5 хил., Сърбия - 54.8 хил., Румъния - 41.8 хил., бившата югославска република Македония - 39.5 хил., Германия - 36.7 хил., Италия - 28.5 хил., Австрия - 18.7 хил., Испания - 15.5 хил., Обединеното кралство - 14.7 хиляди.\r\nПрез април 2018 г. посещенията на чужденци в България са 701.9 хил., или с 10.8% повече в сравнение с април 2017 година. Регистрирано е увеличение при всички наблюдавани цели: с други цели (вкл. гостувания и транзитни преминавания) - с 15.1%, с цел почивка и екскурзия - с 8.4%, и със служебна цел - със 7.4%. Транзитните преминавания през страната са 25.1% (175.9 хил.) от всички посещения на чужденци в България.\r\nОт общия брой чужденци, посетили България през април 2018 г., делът на гражданите от Европейския съюз е 56.2%, или с 9.5% повече в сравнение със същия месец на предходната година. Увеличават се посещенията на граждани от Франция - с 42.5%, Обединеното кралство - с 26.1%, Полша - със 17.9%, Гърция - с 13.1%, Румъния - с 6.1%, и други. Същевременно намаляват посещенията на граждани от Австрия - с 10.3%, Германия - с 2.3%, Италия - с 2.1%, и други. \r\nУвеличават се и посещенията на граждани от групата „Други европейски страни“  - с 11.2%, като най-голям е ръстът на посещенията на граждани от Сърбия - с 23.1%.\r\nПрез април 2018 г. преобладава делът на посещенията с други цели - 40.1%, следвани от посещенията с цел почивка и екскурзия - 39.4%, и със служебна цел - 20.5%.\t\r\nНай-много посещения в България през април 2018 г. са реализирали гражданите от: Румъния - 163.5 хил., Турция - 100.8 хил., Гърция - 83.7 хил., бившата югославска република Македония - 49.5 хил., Сърбия - 48.9 хил., Германия - 24.5 хил., Украйна - 19.4 хил., Обединеното кралство - 17.2 хил., Италия - 14.9 хил., Израел - 14.4 хиляди.", "date": "2018.05.29", "title": "НСИ: Пътуванията на български граждани в чужбина през април 2018 г. са 606.4 хил., което е с 10.5% над регистрираните през април 2017 г."}
{"url": "http://www.focus-news.net/news/2018/05/29/2527401/bsp-vnasya-zhalbi-v-prokuraturata-za-chastichnite-mestni-izbori.html", "text": "Представители на ръководството на БСП ще внесат днес в 14.00 часа жалби в Прокуратурата срещу злоупотреби на проведените частични местни избори. Това съобщиха от пресцентъра на НС на БСП.", "date": "2018.05.29", "title": "БСП внася жалби в Прокуратурата за частичните местни избори"}
{"url": "http://www.focus-news.net/news/2018/05/29/2527418/smolyan-72-godishna-zhena-e-stanala-zhertva-na-telefonna-izmama-sas-suma-ot-8-000-lv.html", "text": "72-годишна жена от Смолян е станала жертва на телефонна измама със сума от 8000 лв., съобщиха от ОДМВР – Смолян. На 28 май 2018 г. в РУ - Смолян е подадена жалба от 72-годишната жена за това, че около 13.00 часа неизвестно лице ѝ се обадило на домашния телефон и обяснило, че трябва да събере всичките си пари и да ги изхвърли през терасата, с цел да подпомогне полицейска операция по залавяне на телефонни измамници. Жената е хвърлила от терасата сумата от 8 000 лв. След това е разбрала, че е станала жертва на престъпление и е подала сигнал. По случая е образувано досъдебно производство.\r\nЗа последните двадесет дни това е трети случай на измама, извършена по телефона, в гр. Смолян. И в трите случаи неизвестно лице е разговаряло по телефона с жертвата в продължение на няколко часа – първоначално, за да я убеди да даде парите, а след това – да печели време, за да се отдалечи. И в трите случая измамникът сочи, се сумите са необходими за съдействие на полицията за залавяне на телефонни измамници. \r\nОДМВР обръща внимание на гражданите, че полицията няма практика по какъвто и да е предлог да взема пари от гражданите с цел разкриване на престъпления, в това число и телефонни измами. Полицията препоръчва на всички, които имат близки възрастни хора, да проведат разговори с тях, относно опасността от телефонни измами и какви са схемите на извършителите – подпомагане на полицейска операция за залавяне на телефонни измамници; освобождаване на близък, задържан по повод допуснато ПТП; лечение на близък; печалба от томбола и др. Също така е добре да има уговорен начин за свързване по телефона и проверка, дали е истината казаното от измамника. Характерен признак за разпознаване на измамата е дългата продължителност на разговорите по телефона, като в някои случаи те стигат до няколко часа – 3 – 4 часа. Ако разговор с непознат продължи повече от 10 минути, това е ясен знак, че нещо не е наред и трябва да се свържем с някой, на когото да кажем какво се случва. По разпореждане на директора на ОДМВР – Смолян ст. комисар Н. Димов се организират срещи и разговори с възрастни хора в пенсионерски клубове, приемните на полицейските инспектори, районите, където живеят и в малките населени места.\r\nС цел да бъдат предотвратени случаи на телефонни измами, ОДМВР – Смолян обявява телефон 0301 35 323, на който по всяко време на денонощието може да се свържете с полицейски служители, за да подадете сигнал за престъпление или нередности и проверите всички обстоятелства във връзка със съмнително обаждане по телефона.", "date": "2018.05.29", "title": "Смолян: 72-годишна жена е станала жертва на телефонна измама със сума от 8 000 лв."}
{"url": "http://www.focus-news.net/news/2018/05/29/2527419/ruse-dvizhenieto-se-osashtestvyava-v-edna-lenta-po-pat-i-5-ruse-byala-v-rayona-na-razklona-za-selo-pirgovo-pri-km-10-poradi-patnotransportno-proizshestvie.html", "text": "Движението се осъществява в една лента по път I-5 Русе - Бяла в района на разклона за село Пиргово при км 10 поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се регулира от Пътна Полиция. Шофьорите да се движат с повишено внимание и съобразена скорост.", "date": "2018.05.29", "title": "Русе: Движението се осъществява в една лента по път I-5 Русе - Бяла в района на разклона за село Пиргово при км 10 поради пътнотранспортно произшествие"}
{"url": "http://www.focus-news.net/news/2018/05/29/2527420/pazardzhik-18-zayavleniya-e-odobrila-komisiyata-in-vitro-kam-obshtinskiya-savet.html", "text": "В Комисията по член 6 от Правилника за финансово подпомагане на изследвания и процедури, свързани с лечение на безплодие на семейства и лица, живеещи на семейни начала с репродуктивни проблеми на територията на община Пазарджик до момента има 21 подадени заявения. Това каза за Радио „Фокус“ – Пазарджик Радка Кежева, общински съветник от ГЕРБ и председател на Комисията, наричана кратко „Ин витро“. Тя обясни, че от подадените заявления са одобрени 18. „Към март тази година 13 кандидати са предоставили фактури, 3 двойки очакват бебета, има за съжаление и 3 отрицателни резултата. През това тримесечие се очаква отново подаване на нови заявления“, коментира Кежева. Тя допълни, че съвместно в нея работят съвместно всички общински съветници, представителите на община Пазарджик, на Фондация „Искам бебе“. „Мога да уверя, че всичко се прави в пълен синхрон от всички членове на комисията. Знаем в личен план какво щастие и богатство е да имаш в семейството си малко бебе“, каза също Кежева.\r\nВаня НИКОЛОВА", "date": "2018.05.29", "title": "Пазарджик: 18 заявления е одобрила Комисията „Ин витро“ към Общинския съвет"}
{"url": "http://www.focus-news.net/news/2018/05/29/2527421/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Лидерът на Северна Корея Ким Чен-ун изпраща бившия ръководител на тайните служби на Пхенян в САЩ за целите на подготовката на срещата на върха между двете държави, съобщава германското издание Focus, като се позовава на медийни доклади. Високопоставеното лице е пристигнало в Пекин във вторник, където е резервирал полет до Ню Йорк, съобщи южнокорейската информационна агенция Yonhap, цитирайки информатори. \r\nМиналата седмица държавният глава на САЩ Доналд Тръмп отмени планираната среща на високо равнище с лидера на Северна Корея, аргументирайки решението си с ново изостряне на реториката от страна на Пхенян. По-късно американският президент даде индикации, че е склонен да присъства на насрочената за 12 юни в Сингапур среща с Ким Чен-ун, на която трябва да бъде обсъдено ядреното разоръжаване на Корейския полуостров.\r\n*** Единадесет месеца след безпрецедентните безредици в северния ханзейски град, организирани по време на срещата на лидерите на страните от Г-20, полицията стартира координирани операции на територията на четири европейски страни - Италия, Испания, Франция и Швейцария, съобщава германският национален ежедневник Die Frankfurter Allgemeine Zeitung.\r\nПравоохранителните органи поясниха, че са предприети действия срещу участници в бунтовете, които след форума във Хамбург са успели да напуснат пределите на Германия, оставяйки щети на стойност милиони евро. Във Франция властите издирват едно лице, за ареста на което вече има издадена заповед от прокуратурата в северния ханзейски град. Общият брой на издирваните в европейските страни лица е 24.\r\nСрещата на върха на основните световни икономически сили през юли 2017 г. беше засенчена от масови бунтове. Около 220 протестиращи от цяла Европа подпалиха десетки автомобили и нападнаха полицейски служители, мнозина от които получиха тежки телесни повреди.\r\n*** Около 40 осъдени терористи ще бъдат освободени от френските затвори в близко бъдеще, съобщава германският национален ежедневник Die Welt.\r\nСъгласно думите на Франсоа Молен, който ръководи Антитерористичната прокуратура в Париж, предстои лицата да бъдат освободени през тази и следващата година. Реинтегрирането им в обществото представлява „значителен риск“, подчерта Молен, като същевременно допълни, че зад решетките остават и осъдени екстремисти, които нямат угризения заради деянията си. \r\nКоментирайки джихадистите с френски паспорти, които са редиците на радикалните групировки, Молен заяви, че според наличните данни за „Ислямска държава“ в Ирак и Сирия се бият между 600 и 700 граждани на европейската страна. Сред тях вероятно вече има загинали, включително и такива, участвали в организирането на терористичната атака в Париж от 13 ноември 2015 г. , при която загинаха 130 души от различни националности.\r\n***", "date": "2018.05.29", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/05/29/2527423/yordan-nikolov-v-petrich-i-parvomay-shte-se-provede-yuzhen-natsionalen-forum-za-narodno-tvorchestvo-v-nachaloto-na-yuni.html", "text": "На 1, 2 и 3 юни в Петрич и Първомай ще се проведе Южен национален форум за народно творчество. Това каза за Радио „Фокус“ - Пирин Йордан Николов, председател на Фондация „Гайтан“ и един от организаторите на форума съвместно с Община Петрич. Той посочи, че в рамките на Форума се обединяват два фестивала  – „Южен гердан“ и Националния фолклорен конкурс „Оро се вие, цървули се кинат“. По думите му на първи юни от 20.00 часа започва откриването на Форума на централния градски площад в Петрич с гостуващи участници от България и чужбина, както и участниците от Община Петрич, тоест всички участници заявили желание да открият фестивала „Южен гердан“. Йордан Николов допълни, че в 20.00 часа откриват фестивала с хубав подреден концерт на централния градски площад, като този концерт ще продължи до 22.00 часа. Той отбеляза, че на втори юни от 10.00 часа в парковата зона на село Първомай започва истинското надиграване и истинското „късане на цървули“ в Осмия Национален фолклорен конкурс „Оро се вие, цървули се кинат“. „Разбира се продължава и надпяването с общинските състави, и така ще бъде от 10.00 часа сутринта до 22.00 часа вечерта. 12 часа тук ще се пее, ще се танцува, ще се хапва, ще се пийва и общо взето с две думи ще се забавляваме. Истински се надявам Господ да бъде милостив по отношение на времето, да даде хубаво време и наистина да попаднем в магията на българския музикален, певчески и танцов фолклор“, коментира организаторът. Той каза още, че на трети юни продължават пак от 10.00 часа с гости и приятели от Република Македония, от Сърбия – Нови Сад и Радовиш, както и състави от Самоковска община, като последният фестивален ден приключва в 14,00 часа.\r\nНатали СТЕФАНОВА", "date": "2018.05.29", "title": "Йордан Николов: В Петрич и Първомай ще се проведе Южен национален форум за народно творчество в началото на юни"}
{"url": "http://www.focus-news.net/news/2018/05/29/2527422/balgarskite-bukvi-osvetiha-tsentara-na-rim.html", "text": "„Благодаря на всички, които се постараха толкова – и от българска и от италианска страна, да бъдем тук днес на това уникално, емблематично място не само за Рим, а за целия свят, искам да благодаря също на Вас, уважаема публика, за това, че отделихте частица от Вашето време, от Вашия живот, за да споделите частица от нашите емоции - български, от нашите таланти, култура, усещания за света. За мен е чест и гордост да бъда тук сред Вас”. С тези думи министърът на културата Боил Банов приветства многобройната публика, която се събра снощи пред сградата на Римската община, за да проследи уникалното светлинно шоу „Discover Bulgaria”, съобщиха от пресцентъра на Министерство на културата. То представи страната ни в рамките на Българското председателство на Съвета на ЕС. Събитието се организира от Министерството на културата и Българския културен институт в Рим с подкрепата на Посолството на Република България в Рим.\r\nВ историческото сърце на Рим светлините на Капитолийския площад бяха изключени, за да започне невероятното 3D mapping шоу, проектирано върху фасадата на сградата на Римската община. То разказа как българската писменост е спомогнала за разпространението на християнството сред източните славяни. Ансамбъл „Чинари” допринесе за празничната атмосфера, повеждайки публиката на вълнуващо пътешествие, очертаващо българския принос за европейската културна идентичност.\r\nНа престижното събитие присъстваха още посланикът на Република България в Италия Марин Райков,  заместник-председателят на италианския Сенат Паола Таверна и Карола Пена, председател на Комисията по международни отношения на Община Рим, както и кметовете на градовете Пловдив и Матера, които през 2019 г. ще бъдат Европейски столици на културата.", "date": "2018.05.29", "title": "Българските букви осветиха центъра на Рим"}
{"url": "http://www.focus-news.net/news/2018/05/29/2527425/sport-sevilya-naznachi-pablo-manchin-za-nov-starshi-trenyor-na-otbora.html", "text": "Севиля обяви официално назначаването на Пабло Манчин за нов старши треньор на отбора. Договорът му е за срок от две години, а за подписването му Севиля ще изплати компенсация на Жирона в размер на един милион евро, тъй като Манчин трябваше да остане при каталунците до лятото на 2019 година.\r\nМанчин е един от най-перспективните испански треньори. Целта му на новата позиция е да върне отбора в Шампионска лига.", "date": "2018.05.29", "title": "Спорт: Севиля назначи Пабло Манчин за нов старши треньор на отбора"}
{"url": "http://www.focus-news.net/news/2018/05/29/2527383/burgas-ot-31-may-do-3-yuni-2018-g-gradat-shte-e-domakin-na-57-ta-natsionalna-arheologicheska-konferentsiya.html", "text": "От 31 май до 3 юни 2018 г. Бургас ще е домакин на 57-та Национална археологическа конференция. Мащабното научно събитие, организирано от Община Бургас, НАИМ-БАН, РИМ-Бургас, ЦПА Созопол и ИМ-Средец, ще събере в КЦ \"Морско казино\" елита на българската археология. Това съобщиха от пресцентъра на Община Бургас. То е част от разширената програма на Европейския морски ден, чийто домакин тази година е Бургас.\r\nОще в първия ден на конференцията като важен акцент ще бъдат представени резултатите от археологическите проучвания в региона. Археолозите ще обобщят данните от изследванията на праисторическите могили край Каблешково и Бургас, римската колония Деултум, крепостите Акве калиде, Порос и Русокастро, както и светилището в м. \"Шилото\" и тракийската крепост при с. Извор. През втория ден от форума ще бъдат изнесени доклади за най-важните в научно отношение праисторически, антични, тракийски и средновековни обекти от територията на България, проучени през 2017 г. Програмата на третия ден от конференцията ще завърши с годишно заседание на Асоциацията на българските археолози.\r\nНа 31 май ще бъдат раздадени и годишните награди \"Златен грифон\" на Министерството на културата, които се присъждат за цялостен принос за развитието на археологическата наука и за откритие на 2017 г. Тържественото събитие ще продължи с откриване на атрактивна изложба \"Скритите тайни на Черно море\". Тя ще представи любопитни артефакти от морската ни история и 3D макети на потънали кораби, открити при последните проучвания на морското дъно по време на мащабния проект Black Sea Map.", "date": "2018.05.29", "title": "Бургас: От 31 май до 3 юни 2018 г. градът ще е домакин на 57-та Национална археологическа конференция"}
{"url": "http://www.focus-news.net/news/2018/05/29/2527424/pazardzhik-do-30-may-se-priemat-dokumenti-za-kandidatstvane-po-programata-za-energiyna-efektivnost-v-obshtina-peshtera.html", "text": "Община Пещера провежда информационна кампания в периода от  до 30 май по програмата „Енергийна ефективност в периферните райони-2”, съобщи за Радио „Фокус“ – Пазарджик Стоян Йовчев, експерт в общинската администрация в Пещера. Целта на програмата е повишаване на енергийната ефективност в жилищния сектор и на обществените сгради, осигуряване на  по-добри условия на живот за гражданите в жилищни сгради, топлинен комфорт и по-високо качество на жизнената среда. „Крайният срок за кандидатстване по програмата в Община Пещера е 30 май до 17.30 часа. \"Всеки петък от 14.00 часа до 17.00 часа  в залата на Общински съвет Пещера, ул. “Дойранска епопея“ 17, до изтичането на крайният срок за кандидатстване, Община Пещера провеждаше „Ден на отворените врати“ с цел  провеждане на публична информационна кампания за запознаване на широката общественост и заинтересованите граждани с възможностите за обновяване на жилищни сгради, критериите за допустимост на жилищните сгради; критериите и правилата за подбор, необходимите мерки, които следва да се предприемат от собствениците с оглед получаване на финансиране\", уточни Йовчев. Той допълни, че към момента в Общинска администрация Пещера са регистрирани 258 бр. сдружения на собствениците по Закона за управление на етажната собственост.\r\nАлбена ЖИЛЕКОВА", "date": "2018.05.29", "title": "Пазарджик: До 30 май се приемат документи за кандидатстване по програмата за „Енергийна ефективност“ в община Пещера"}
{"url": "http://www.focus-news.net/news/2018/05/29/2527429/yordan-gerchev-osnovniyat-problem-na-samodeynite-sastavi-u-nas-e-zastaryavaneto-na-uchastnitsite-v-tyah.html", "text": "Застаряването на участниците в самодейните състави е основен проблем не само в Свищов, но и в цялата страна. Това съобщи в предаването „Добре дошли в  Свищов“ на Радио „Фокус“ – Велико Търново Йордан Герчев, организатор при Първо българско народно читалище „Еленка и Кирил Д. Аврамови“ в Свищов. През настоящата година той бе награден с приза на Община Свищов „Деятел на културата“ за 2018 г. На церемонията, която се състоя в навечерието на 24-ти май, той благодари на местната администрация за признанието и пожела на всички свои колеги, работещи в сферата на културата и образованието, „да запазят своето настроение, усмивките си и желанието за работа през цялата година“.  Носителят на приза не отрече, че у нас има много проблеми със самодейните състави. Главният, според него, е застаряването на изпълнителите. „Пример мога да дам и с Първия български хор „Янко Мустаков“, в който аз пея, и където вече усещаме липсата на мъже хористи. Те са много малко.  Няма и млади хора. Липсват много млади хора, които много трудно се включват в самодейните състави и в работата на читалищата като цяло“, каза още Йордан Герчев. Според него по-активното популяризиране и рекламиране на самодейното изкуство, ще доведе до частично решение на проблемите. По думите му това ще привлече повече млади хора към съставите.\r\nЛуиза ТРАНЧЕВА", "date": "2018.05.29", "title": "Йордан Герчев: Основният проблем на самодейните състави у нас е застаряването на участниците в тях"}
{"url": "http://www.focus-news.net/news/2018/05/29/2527427/targovishte-24-godishen-mazh-e-zadarzhan-za-izvarsheni-telefonni-izmami-na-dve-vazrastni-zheni-za-obshto-nad-4-500-lv.html", "text": "24-годишен мъж е задържан за извършени телефонни измами на две възрастни жени за общо над 4 500 лв. Това съобщиха от ОДМВР - Търговище. На 28 май 2018 г. след проведени в град Търговище незабавни оперативно-издирвателни действия от служители на сектор „Противодействие на криминалната престъпност“ в РУ - Търговище е задържани 24-годишен мъж с инициали М.Л. от гр. Добрич, за когото е установено, че е извършител на телефонни измами на две възрастни жени в областния град. На 27 май 2018 г. той след проведен разговор на стационарния ѝ телефон е въвел в заблуждение 70-годишна жена от гр. Търговище, и под предлог за необходимост тя да окаже съдействие на полицейски служители, провеждащи операция за задържане на извършители на измами, е отнел от владението ѝ сумата от 3 000 лв. На 28 май 2018 г. около 11.30 часа М.Л. е въвел в заблуждение по стационарния ѝ телефон друга жена от гр. Търговище – на 84 год., и отново под предлог за оказване съдействие на полицията ѝ е отнел сумата от 1 550 лв. \r\nСъщият е задържан в РУ - Търговище на основание чл. 72, ал. 1, т. 1 от Закона за МВР. По случаите са образувани досъдебни производства по чл. 209, ал. 1 от Наказателния кодекс по описа на РУ-Търговище. При последвалите процесуално-следствени действия у него са намерени сумите, получени при реализиране на гореспоменатите две измами. В РУ - Търговище е задържана за срок до 24 ч и 23-годишна жена от село в община Добрич, чиято евентуална съпричастност към извършените измами ще бъде изяснявана. Установено е, че М.Л. е бил нает за извършване на куриерска дейност след публикувана от него в Интернет обява за търсене на работа. Предстои той да бъде привлечен в качеството на обвиняем. Действията по разследването се извършват под ръководството на прокурор от Районна прокуратура-Търговище. Продължава работата съвместно със служители на ГДНП  по установяване и документиране на евентуално извършени от М.Л. измами и на територията на други областни дирекции на МВР.", "date": "2018.05.29", "title": "Търговище: 24-годишен мъж е задържан за извършени телефонни измами на две възрастни жени за общо над 4 500 лв."}
{"url": "http://www.focus-news.net/news/2018/05/29/2527428/pazardzhik-obshto-258-sdruzheniya-na-sobstvenitsi-na-mnogofamilni-sgradi-v-peshtera-sa-kandidatstvali-po-programata-za-energiyna-efektivnost.html", "text": "В Община Пещера до момента са регистрирани 258 боя сдружения на собствениците по Закона за управление на етажната собственост, кандидатстващи по програмата за енергийна ефективност. Това съобщи за Радио „Фокус“ – Пазарджик Стоян Йовчев, експерт в общинската администрация в Пещера. „От тях 1 Сдружение на собствениците е заличено по собствена инициатива, 3 Сдружения на собствениците са реализирани успешно по Национална програма за енергийна ефективност на многофамилни жилищни сгради, 1 Сдружение на собствениците е одобрен за финасиране и предстои неговата реализация  по Национална програма за енергийна ефективност на многофамилни жилищни сгради. Също така  41 Сдружения на собствениците са реализирани успешно по процедурата за „Енергийна ефективност в периферните райони”, а 212 Сдружения на собствениците чакат своят ред за енергийно обновяване по Програма „Енергийна ефективност в периферните райони – 2” , от които  29 броя са в списъка на чакащите на „Българска банка за развитие“ АД за енергийно обновяване по Националната програма за енергийна ефективност на многофамилни жилищни сгради“, уточни Йовчев. Той допълни, че  в деловодната система на Община Пещера към 09.50 часа днес са входирани 66 броя Заявления за интерес и финансова помощ по програмата за „Енергийна ефективност в периферните райони - 2”.\r\nАлбена ЖИЛЕКОВА", "date": "2018.05.29", "title": "Пазарджик: Общо 258 сдружения на собственици на многофамилни сгради в Пещера са кандидатствали по програмата за енергийна ефективност"}
{"url": "http://www.focus-news.net/news/2018/05/29/2527431/ruse-patnicheski-avtobus-i-dva-leki-avtomobila-sa-katastrofirali-na-patya-ruse-byala.html", "text": "Пътнически автобус и два леки автомобила са катастрофирали на пътя Русе-Бяла. Това съобщиха за Агенция „Фокус“ от пресцентъра на ОДМВР-Русе. Произшествието е с два леки автомобила и един автобус. Едната кола с марка „Тойота“ спира, за да изчака, тъй като има временна организация на движението в участъка заради ремонт. След нея спира джип с марка „Мицубиши“ и зад тях се удря автобус. Към момента няма данни за пострадали. Движението в района е затруднено заради произшествието. На мястото има полицейски екипи. Автобусът се е движел по линията Силистра-София и е него е имало 16 пътници. Най-вероятно фирмата-превозвач ще ги превози с друго превозно средство.", "date": "2018.05.29", "title": "Русе: Пътнически автобус и два леки автомобила са катастрофирали на пътя Русе-Бяла"}
{"url": "http://www.focus-news.net/news/2018/05/29/2527430/kaloyan-pargov-bsp-sofiya-lipsva-doverie-u-grazhdanite-che-stolichna-obshtina-mozhe-da-postroi-ekologichna-instalatsiya-za-izgaryane-na-rdf.html", "text": "Липсва доверие у гражданите, че Столична община може да построи екологична инсталация за изгаряне на RDF. Това каза лидерът на БСП – София Калоян Паргов в предаването „България сутрин“ по телевизия България он ер по повод решението на Столичния общински съвет за изграждане на инсталация за изгаряне на отпадъци на площадката на ТЕЦ „София“, съобщиха от пресцентъра на БСП - София. „Над 200 000 жители от „Орландовци“, „Надежда“, „Малашевци“, „Илиенци“, „Света Троица“, „Банишора“ са притеснени. Нямат доверие в общината. Така както като разбраха, че Столична общината от 2011 година  има стратегия за справяне с мръсния въздух, а през 2017 година е замърсен 5 пъти над нормата“, изтъкна Паргов.\r\nТой  посочи, че прогнозната цена за тази инсталация е била 80 милиона евро, но за 7 – 8 години е нарастнала  двойно на 157 милиона евро.\r\nАргумент в полза на предложението на социалистите инсталацията да се изгради там, където е заводът за преработка на отпадъци е, че по този начин ще се изгради завършен обект. За целта е необходима допълнителна инвестиция от 10 милиона евро за изграждането на тръбопровод, който да се свърже с магистралния и по този начин произведената топлинна енергия да се отведе в тръбите на „Топлофикация“. „Това е алтернатива, която се различава от това да търсим нови технологии, нещо което ще ни отведе в следващия програмен период към 2028 година“, заяви председателят на групата на БСП в СОС.\r\nЧетвъртият аргумент, който изтъкна Калоян Паргов е, че поемането на нов дълг от 67 милиона евро допълнително ще утежни тежкото финансово състояние на  „Топлофикация“. „Към момента дружеството има огромни задължения – 500 милиона е дългосрочния дълг към БЕХ. Това са годишно 16 милиона лихви. От 2020  година ще започне плащането и на главницата, което ще струва 50 милиона лева годишно. „Топлофикация“ има и 140 милиона текущи задължения към „Булгаргаз“ и над 60 милиона за резервни части и ремонтни дейности, които не са изплатени. Всичко това са над 700 милиона лева дълг“, обясни Паргов. Алтернативното предложение на социалистите е БЕХ да опрости част от дългосрочния дълг на „Топлофикация“ в размер, равен на новия -  134 милиона лева. Разликата е в това, че сега лихвеният процент е 4.6, а по новия дълг, който е за изграждането на инсталация за изгаряне на PDF, ще бъде в размер на 1.44%. „Това е много по-евтин кредит. По този начин ще дадем глътка въздух на „Топлофикация“, убеден е Калоян Паргов.", "date": "2018.05.29", "title": "Калоян Паргов, БСП - София: Липсва доверие у гражданите, че Столична община може да построи екологична инсталация за изгаряне на RDF"}
{"url": "http://www.focus-news.net/news/2018/05/29/2527434/api-dvizhenieto-po-pat-i-5-veliko-tarnovo-ruse-v-rayona-na-s-petko-karavelovo-se-izvarshva-v-edna-lenta-poradi-patnotransportno-proizshestvie.html", "text": "Движението по път I-5 Велико Търново - Русе в района на с. Петко Каравелово се извършва в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се регулира от Пътна полиция. Шофьорите да се движат с повишено внимание и съобразена скорост.", "date": "2018.05.29", "title": "АПИ: Движението по път I-5 Велико Търново - Русе в района на с. Петко Каравелово се извършва в една лента поради пътнотранспортно произшествие"}
{"url": "http://www.focus-news.net/news/2018/05/29/2527436/plovdiv-katastrofa-mezhdu-tir-i-dva-leki-avtomobila-e-stanala-na-patya-plovdiv-karlovo-nyama-postradali.html", "text": "Катастрофа между ТИР и два леки автомобила е станала на пътя Пловдив - Карлово в село Песнопой. Това съобщи за Радио „Фокус” - Пловдив говорителят на ОДМВР. Няма пострадали хора. Сигналът в полицията е подаден около 10.15 часа. Полицейски патрули са отбивали автомобилите през обходен маршрут. В момента движението е нормализирано. Катастрофата е отработена по административен ред.\r\nЦветана ТОНЧЕВА", "date": "2018.05.29", "title": "Пловдив: Катастрофа между ТИР и два леки автомобила е станала на пътя Пловдив - Карлово, няма пострадали"}
{"url": "http://www.focus-news.net/news/2018/05/29/2527432/yuliyan-mirkov-agentsiya-mitnitsi-zadarzhanite-na-varnenskoto-pristanishte-narkotitsi-struvat-okolo-500-mln-evro-na-cherniya-pazar.html", "text": "Задържаните в петък на пристанище \"Варна-Запад\" наркотици биха стрували около 500 млн. евро на черния пазар. Това обяви на пресконференция зам.-директорът на Агенция “Митници” Юлиян Мирков, предаде репортер на Радио „Фокус“ – Варна. Мирков добави, че от 1 килограм от веществото могат да се произведат близо 10 000 таблетки, всяка от които се продава по 20 евро. Пратката, идваща от Китай, е съдържала около 2,5 тона от веществото “апа”, което е сравнително ново за пазара. \r\n\"В останалите 3,5 тона от товара в контейнера не са се съдържали наркотични или перкурсорни вещества\", каза окръжният прокурор на Варна Владимир Чавдаров, под чието наблюдение се води разследването. Количествата са открити в петък на принципа на анализ на риска. Товарът, чиято крайна дестинация не е Варна, е бил изключително добре прикрит и първоначалното рентгеново пролъчване не е установило нередност. \"Стоката е била подредена по начин, който е затруднявал претърсването. Тя е изглеждала така, както е била и декларирана\", допълни Юлиян Мирков. По случая още се води разследване, добави прокурор Чавдаров. Прокуратурата събира доказателства за повдигане на обвинение.\r\nДиана СТОЕВА", "date": "2018.05.29", "title": "Юлиян Мирков, Агенция “Митници”: Задържаните на варненското пристанище наркотици струват около 500 млн. евро на черния пазар"}
{"url": "http://www.focus-news.net/news/2018/05/29/2527433/veliko-tarnovo-kulturni-deytsi-ot-grada-podgotvyat-otvoreno-pismo-sreshtu-premahvaneto-na-tvorchestvoto-na-emiliyan-stanev-ot-uchebnata-programa.html", "text": "Отворено писмо срещу премахването на творчеството на Емилиян Станев от учебната програма подготвят културни дейци от града. Това обяви пред журналисти Радка Пенчева, завеждащ уредник в къщата музей на Емилиян Станев във Велико Търново, предаде репортер на Радио „Фокус“ – Велико Търново. Идеята за документа, който ще бъде внесен в Министерство на образованието, е подкрепена и от символична подписка, проведена в една от социалните мрежи. До момента авторът се изучаваше в начален курс с произведенията му насочени към деца и в осми клас с повестта „Крадецът на праскови“. „Сега идеята на Министерство на образованието и науката, без всякакви доводи защо го прави, е да изхвърли всички творби на писателя от учебниците. Знаете, че до сега в нашите учебници са правени по т.нар. „хронологичен принцип“ – следват развоят на българската литература, а сега идеята е да се направят тематични ядра и писателят не е намерил място в тях, според експертите. Ние  като носители на неговите авторски права и като пазители на неговата памет, защото знаете, че музеите правят точно това, сме много притеснени от този факт и категорично протестираме“, каза още Радка Пенчева. Тя добави, че вероятно министърът  на образованието не е изцяло запознат  с идеята на своите подчинени и апелира това да се случи. Освен това изрази надежда, че решението ще бъде преразгледано. Тезата бе защитена и от доц. Владимир Донев, преподавател по литературознание и методика на обучението по български език и литература във ВТУ. Той коментира, че вероятно в Министерството няма целенасочена кампания за премахване на класиците на българската литература, но то е факт, благодарение на новите образователни програми, които влязоха с новия закон. „Последният класик, по думите на проф. Светлозар Игов, в българската литература, това е Емилиян Станев. Класиците не могат да бъдат „изтръгвани“ от българската литература, защото обеднява българският свят. Какво всъщност е литературен класик – автор, който най-пълноценно и задълбочено представя българският свят. Каква е целта на обучението по литература в училища – да представи с определени творби най-значимите български писатели, които описват нашия характер и нашата същност като българи. Когато бъде изваден един такъв голям и значим автор, ние обедняваме и „кършим клони от българският цвят“, каза още доц. Донев.\r\nТъй като къщата музей на Емилиян Станев във Велико Търново е филиал на Националния музей на Емилиян Станев в София, директорът на регионалната структура, заедно с председателя на Съюза на писателите ще стартират акция в защита на тезата. „Дискусиите продължават и все още има време плановете да бъдат променени“, съобщиха дейците от Търново.\r\nЛуиза ТРАНЧЕВА", "date": "2018.05.29", "title": "Велико Търново: Културни дейци от града подготвят отворено писмо срещу премахването на творчеството на Емилиян Станев от учебната програма"}
{"url": "http://www.focus-news.net/news/2018/05/29/2527435/pp-bsp-shte-dadat-izvanredna-preskonferentsiya-v-tsentralata-na-partiyata.html", "text": "От 13.00 часа днес в централата на БСП на ул. „Позитано” № 20, ще се проведе извънредна пресконференция. Това съобщиха от пресцентъра на НС на БСП.", "date": "2018.05.29", "title": "ПП БСП ще дадат извънредна пресконференция в централата на партията"}
{"url": "http://www.focus-news.net/news/2018/05/29/2527438/veliko-tarnovo-16-ite-horovi-praznitsi-yanko-mustakov-zapochvat-v-svishtov.html", "text": "16-ите хорови празници „Янко Мустаков“ започват в Свищов. Събитието се провежда за пръв път през далечната 1982 година, а настоящото издание е посветено на 150-годишнината от създаването на Първия български хор у нас. Това разказа в предаването „Добре дошли в Свищов“ на Радио „Фокус“ – Велико Търново Елизабет Людмилова, диригент на хора. Тя припомни, че празниците са именувани на родоначалника на хоровото изкуство в България. Замисълът им е  да се провеждат на всеки две години. „Тук е моментът да кажа, че напоследък тази регулярност не се спазва твърдо. Стана така, че през миналата година беше ред да се проведат празниците, но ние пропуснахме, за да може през настоящата 2018 година 16-ото издание да съвпадне с голямата годишнина на Първи български хор – 150 години от основаването му. Така, че тазгодишното издание ще съвпадне с  юбилейния концерт на хора“, обясни Елизабет Людмилова. Събитието ще продължи три дни – от 1 до 3 юни. Концерти, освен Първи български хор „Янко Мустаков“, ще изнесат и елитни смесени и детски хорове от Сливен, Хасково, Шумен, Варна, Пазарджик. Организатори на събитието са Община Свищов и Първо българско народно читалище „Еленка и Кирил Д. Аврамови – 1856“. XVI хорови празници „Янко Мустаков“ преминават  под патронажа на Министерство на културата. Председател на Организационния комитет на хоровите празници е кметът на Община Свищов Генчо Генчев.\r\nЛуиза ТРАНЧЕВА", "date": "2018.05.29", "title": "Велико Търново: 16-ите хорови празници „Янко Мустаков“ започват в Свищов"}
{"url": "http://www.focus-news.net/news/2018/05/29/2527437/kathimerini-gratskite-sindikati-obyaviha-24-chasova-generalna-stachka.html", "text": "В сряда Гърция ще бъде парализирана от 24-часова генерална стачка, обявена от по-голямата част от синдикатите в публичния и частния сектор, съобщава електронното издание на вестник Kathimerini.\r\nЗаради стачните действия се очакват проблеми в публичния транспорт – железопътен, въздушен и морски. В Атина автобусите и тролеите няма да се движат между 9 и 21 часа, няма да се движи и метрото до международното летище. Авиодиспечерите също заявиха, че ще се включат и в действията.Корабите ще останат на котва в пристанищата, предупредиха синдикатите. Тереза Герова", "date": "2018.05.29", "title": "Kathimerini: Гръцките синдикати обявиха 24-часова генерална стачка"}
{"url": "http://www.focus-news.net/news/2018/05/29/2527439/varna-prodalzhiha-prestoya-v-aresta-na-mazh-razsledvan-za-proizvodstvo-na-amfetamini-i-pritezhanie-na-kanabis.html", "text": "Състав на Апелативен съд – Варна не намери основания да измени в по-лека вече взетата мярка за неотклонение спрямо Неделчо Неделчев, привлечен като обвиняем с друго лице за производство на амфетамини в лаборатория в силистренското село Айдемир, предназначени за разпространение и за притежание на канабис. Това съобщиха от пресцентъра на Съда.\r\nНеделчев и съучастникът му Красимир Д., са в ареста от началото на м. Април тази година с определение на Окръжен съд – Силистра. При специализирана полицейска операция в с.Айдемир, органите на реда разкрили лаборатория, от която са били иззети 60 грама амфетамини и още 40 грама канабис. По същото време в Стара Загора е била задържана пратка с амфетамин, произведен от лабораторията в Айдемир.\r\nДнес втората съдебна инстанция потвърди като правилни и законосъобразни всички изводи на ОС – Силистра, с които молбата на Неделчев за изменение в по-лека процесуална мярка за принуда е била оставена без уважение. Мъжът е привлечен като обвиняем за тежко умишлено по смисъла на закона престъпление, което се наказва строго от закона ( от 2 до 10 години „лишаване от свобода“, както и глоба от 5 000 до 15 000лв). Намерените и иззети от лабораторията различни вещи, които служат за производство на забранените от закона вещества, както и другите процесуално следствени действия и експертизи обосновават и в настоящия етап от разследването предположението, че Неделчо е съпричастен към престъпните деяния. И този съд цени факта, че обвиняемият има съдебно минало, а настоящото престъпление е извършено в изпитателния срок на условно предсрочно освобождаване от затвора по ефективна присъда отново за наркопрестъпление. Това са аргументи, които водят и апелативната инстанция към извода, че ако Неделчев е с по-лека мярка за неотклонение реална е опасността от укриване или от извършване на престъпление.\r\nАпелативният съд във Варна потвърди и определения от съда в Силистра едномесечен срок, през който ново искане за изменение на мярката за неотклонение е недопустимо. Определението на Варненския апелативен съд, с което се продължава ареста на Неделчо Неделчев, разследван за производство на амфетамини, предназначени за разпространение и за притежание на канабис е окончателно.", "date": "2018.05.29", "title": "Варна: Продължиха престоя в ареста на мъж, разследван за производство на амфетамини и притежание на канабис"}
{"url": "http://www.focus-news.net/news/2018/05/29/2527443/pazardzhik-avariya-na-glaven-vodoprovod-e-stanala-na-ul-tsar-kaloyan.html", "text": "Възникнала е авария на главен водопровод  на ул. „Цар Калоян“ в Пазарджик, съобщиха слушатели на Радио „Фокус“ – Пазарджик. Водата е избила като гейзер и  е наводнила цялата улица в участъка до детска градина „Снежанка“. Екип на „В и К“ – Пазарджик вече е на място и работи по отстраняване на аварията.\r\nАлбена ЖИЛЕКОВА", "date": "2018.05.29", "title": "Пазарджик: Авария на главен водопровод е станала на ул. „Цар Калоян“"}
{"url": "http://www.focus-news.net/news/2018/05/29/2527441/milena-tsenova-bdzh-90-ot-biletite-za-atraktsionnite-patuvaniya-s-paren-lokomotiv-po-liniyata-sofiya-bankya-veche-sa-prodadeni.html", "text": "90 % от билетите за атракционните пътувания с парен локомотив по линията София – Банкя вече са продадени. Това каза за Радио „Фокус“ Милена Ценова, директор „Маркетинг и продажби“ в „БДЖ – Пътнически превози“ ЕООД. Тази година парният локомотив ще направи три курса за два дни, обясни Ценова. Първият е предвиден за 1 юни по случай Деня на детето, когато БДЖ осигурява безплатно пътуване за деца в неравностойно положение. Ценова поясни, че за 2 юни влакът ще пътува по линията София – Банкя и сутринта, и в ранния следобед. Тя допълни, че общият брой на билетите е 800, а цената на един билет е 18 лева. „Цената от 18 лева е за двупосочен билет за отиване и връщане. Но трябва да се ползва съответният влак. Тоест, ако се ползва сутрешният влак в 9.50 часа, съответният гражданин трябва да се върне с курса, заминаващ от Банкя в 13.10 ч. За следващия влак няма да важи този билет. Деца до 7 години могат да пътуват безплатно само в случай, че не ползват самостоятелно място“, уточни Милена Ценова. Тя изрази надежда, че всички, които са си закупили билет, ще получат приятно и незабравимо изживяване. Ценова призова гражданите да пристигнат на място поне 15 минути преди тръгването на влака, за да може всички пътници да се настанят спокойно.", "date": "2018.05.29", "title": "Милена Ценова, БДЖ: 90% от билетите за атракционните пътувания с парен локомотив по линията София-Банкя вече са продадени"}
{"url": "http://www.focus-news.net/news/2018/05/29/2527440/dimitar-nikolov-kmet-na-burgas-burgasbus-dalzhi-2-miliona-leva-naem-za-godina-na-obshtinata.html", "text": "„Бургасбус“ дължи 2 милиона лева наем за година на Общината. Това заяви кметът Димитър Николов на заседанието на Общинския съвет, което се провежда днес, предаде репортер на Радио „Фокус“ - Бургас. „Останалите загуби са от амортизация на новите над 100 автобуса, но парите реално са в дружеството”, заяви кметът Димитър Николов. Той сподели, че Общината отново започва разговори с Европейската комисия с искане да прехвърли новите автобуси на „Бургасбус” и, ако това се случи, следващите отчети ще са различни.\r\nЯнислава КРЪСТЕВА", "date": "2018.05.29", "title": "Димитър Николов, кмет на Бургас: „Бургасбус” дължи 2 милиона лева наем за година на Общината"}
{"url": "http://www.focus-news.net/news/2018/05/29/2527446/petko-dragnev-upravitel-burgasbus-nyamame-nito-edno-prosrocheno-zadalzhenie.html", "text": "„Бургасбус“ няма нито едно просрочено задължение“. Това заяви управителят на „Бургасбус“ Петко Драгнев, предаде репортер на Радио „Фокус“ - Бургас. „Община Бургас беше първата, одобрена от Европейската комисия по проекта за интегриран градски транспорт. Като първи поехме негативите. Имаше много пропуски в насоките. Искахме да ни се разреши прехвърляне на автобусите от Общината на „Бургасбус“. След среща в Европейската комисия имаше промени в насоките. Така всички останали  8 общини по програмата прехвърлиха  собствеността на транспортните дружества. Община Бургас не успя да се възползва от това, което извоюва“, поясни още Драгнев. „Нека никой не остава с впечатление, че щатът на „Бургасбус“ е раздут. Имаме 117 вътрешноградски автобуса. „Бургасбус“ работи от 4 сутринта до  24.00 часа всеки ден. Имаме и една  нощна линия. Нека изчислим –  на ден са нужни трима водачи на автобуси, а имаме  100 автобуси – стават  300. Като добавим кондукторките стават 600 души. Твърдо заявявам, че даже в момента работим с по-малко водачи”, заяви Петко Драгнев.\r\nЯнислава КРЪСТЕВА", "date": "2018.05.29", "title": "Петко Драгнев, управител „Бургасбус“: Нямаме нито едно просрочено задължение"}
{"url": "http://www.focus-news.net/news/2018/05/29/2527448/stara-zagora-300-godishna-tsigulka-na-dzhuzepe-guarneri-beshe-predstavena-v-muzeya-na-rozata-v-kazanlak.html", "text": "Изключително ценна цигулка направена от Джузепе Гуарнери през 1734 година беше представена в Музея на розата в Казанлък, предаде кореспондент на Радио „Фокус“. Инструментът е изложен в рамките на IX Международен конкурс за съвременно лютиерство. Историята на 300-годишната цигулка беше разказана от Дзенг Куан, директор на пекинската консерватория и председател на лютиерите в Китай, бил е министър на културата на Китай. В Казанлък Куан е част от журито, което  оценява итструментите участващи в конкуса. „ Гуарниери е бил много беден човек и е правил цигулки за бедни хора. Паганини е свирил на негов инструмент  и обикаляйки по цял свят, всички са харесвали звука на този модел на Гуарнери  и затова той решил да направи повече инструменти от него. Моделът се казва „ Каноне“. Инструментът, на който е свирил Паганини е от 1742 година и се намира в музея в Генуа. Всички инструменти на Гуарнери са много звучни. Паганини го е консултирал във връзка със звуковите качества и за това всички негови инструменти са много ценни и много звучни. Тези инструменти, които той е правил за беднте са конселвирани много лошо. До скоро се знаеше, че има около 40 инструмента по цял свят, които са негови, но в последно време се оказа, че са около 70. Както за Страдивари с знаеше, че е направил през живота си 1200 инструмента, а в последствие се оказа, че има още 500 инструмента към неговата колекция“.\r\nДзенг Куан поясни още, че инструментът на Гуарнери е много ценен и скъп. В него личат три периода. Инструментът, който е направен през 1734 година е един от най-звучните и той е от т.нар. Златен период на Джузепе Гуарнери. На тези инструменти свирят музиканти от световна величина, виртуози. Цигулката показан в Казанлък е била  притежание на известния италиански цигулар Руджеро Ричи.След неговата смърт е продаден в Англия и през 2017 година  е откупен от китайската страна, с него са направени много концерти в Китай.\r\nПрисъстващите в Музея на розата имаха възможност да чуят звука на 300-годишната цигулка. Тя бе просвирена от възпитаника на цигуларя Георги Стойчев – 15-годишния Александър Тянов, който изсвири произведение на Бах. \r\nСлавяна ГАЙДАРОВА", "date": "2018.05.29", "title": "Стара Загора: 300-годишна цигулка на Джузепе Гуарнери бешe представена в Музея на розата в Казанлък"}
{"url": "http://www.focus-news.net/news/2018/05/29/2527447/veliko-tarnovo-katastrofa-mezhdu-tri-avtomobila-zatrudnyava-dvizhenieto-po-patya-mezhdu-veliko-tarnovo-i-ruse-v-rayona-na-selo-petko-karavelovo-ima-postradal.html", "text": "Катастрофа между три автомобила затруднява движението по пътя между Велико Търново и Русе в района на село Петко Каравелово. Сигналът за инцидента е получен в 09.51 часа, съобщи за Радио „Фокус“ – Велико Търново Марияна Христова, говорител на ОДМВР - Велико Търново.  При инцидента е пострадал водачът на единия автомобил. Мъжът е докаран за лечение във великотърновската болница, със съмнение за фрактура на крака. Състоянието му е стабилно. Има нанесени материални щети. Движението в района на произшествието се регулира в едната лента от служители на КАТ „Пътна полиция“.\r\nЛуиза ТРАНЧЕВА", "date": "2018.05.29", "title": "Велико Търново: Катастрофа между три автомобила затруднява движението по пътя между Велико Търново и Русе в района на село Петко Каравелово, има пострадал"}
{"url": "http://www.focus-news.net/news/2018/05/29/2527449/dobrich-reditsa-promeni-sa-zalozheni-v-naredbata-za-organizatsiya-na-dvizhenieto-na-teritoriyata-na-obshtinata.html", "text": "Редица поправки и допълнения са предвидени в Наредбата за организация, безопасност на движението и дисциплина на водачите на превозни средства и пешеходците на територията на Общината, предаде кореспондентът на Радио „Фокус” – Варна. Общинските съветници разгледаха предложенията и ги приеха на днешното си заседание. Поправките касаят определения, тонажи на МПС, условия при санкциониране за неправилно паркиране – документирането на случаите, поставяне на скоби, освобождаване на автомобилите, условия за тяхното репатриране до специализиран охраняем паркинг, заплащането на такси при установени нарушения и т.н. Всички подробности са публикувани на сайта на Община град Добрич. Според Наредбата паркингът за репатрирани автомобили е охраняем и е на непрекъснат 24-часов работен ден, като престоят на принудително отстранените МПС там се заплаща по 1,00 лев за час престой. Службата за контрол при Община град Добрич може да извършва преместване на паркирано моторно превозно средство без знанието на неговия собственик или на упълномощения от него водач, когато МПС-то е спряно от движение и или разкомплектовано, паркирано по улици, тротоари и зелени площи, когато е паркирано на кръстовище или на пешеходни пътеки и на разстояние по - малко от 5 метра от тях, когато е паркирано при вход или изход на гараж, паркинг, детски заведения, училища, театри и др. места,  където е възможно да влизат или излизат ППС, когато е паркирано в пешеходната зона или спира или затруднява движението по улиците или тротоарите, когато е паркирано на места, определeни за паркиране на хора с трайни увреждания, сигнализирани с необходимата маркировка. Това са само  част от условията. Според Наредбата процесът на репатриране се преустановява, ако водачът на неправилно паркираното МПС дойде на място, преди поставянето на четирите сапана /колана/ на репатратора. В този случай водачът заплаща 50% от таксата за репатриране, определената в Наредбата за определянето и администрирането на местните такси и цените на услугите на територията на Община Добрич.\r\nЖулиета НИКОЛОВА", "date": "2018.05.29", "title": "Добрич: Редица промени са заложени в Наредбата за организация на движението на територията на общината"}
{"url": "http://www.focus-news.net/news/2018/05/29/2527445/sport-borusiya-dortmund-obyavi-parviya-si-vhodyasht-transfer.html", "text": "Борусия Дортмунд обяви първия си входящ трансфер. Ръководството на германския отбор от Първа Бундеслига обяви, че е привлечен атакуващият халф Мариус Волф. До този момент 23-годишният футболист играеше за Айнтрахт Франкфурт. Волф е подписал договор с Борусия Дортмунд до 2023 г. \r\nПрез миналия сезон Волф отбеляза шест гола и направи 11 асистенции за отбора на Айнтрахт Франкфурт.", "date": "2018.05.29", "title": "Спорт: Борусия Дортмунд обяви първия си входящ трансфер"}
{"url": "http://www.focus-news.net/news/2018/05/29/2527444/blagoevgrad-6-km-kolona-ot-tovarni-avtomobili-se-e-obrazuvala-na-gkpp-kulata-v-posoka-gartsiya.html", "text": "6 км колона от товарни автомобили се е образувала на ГКПП \"Кулата\" в посока Гърция, съобщи слушател на Радио „Фокус“.", "date": "2018.05.29", "title": "Благоевград: 6 км колона от товарни автомобили се е образувала на ГКПП \"Кулата\" в посока Гърция"}
{"url": "http://www.focus-news.net/news/2018/05/29/2527442/blagoevgrad-bez-problemi-se-izvarshva-preminavaneto-prez-gkpp-ilinden.html", "text": "Без проблеми се извършва преминаването през ГКПП „Илинден“. Това съобщиха за Радио „Фокус“ – Пирин от Гранична полиция. На граничен пункт „Кулата“ трафикът е интензивен на изход за товарни автомобили. На останалите пунктове по българо-гръцката граница трафикът е нормален, както и на пунктовете между България и Македония, които се намират на територията на Югозападна България. Трафикът по основните пътни направление в област Благоевград е обичайно натоварен за делничен ден. Няма данни за образуването на задръствания или колони от автомобили по автомагистрала „Струма“, главен път Е-79 и второкласен път – 19 Симитли – Гоце Делчев.\r\nЛивия НИНОВА", "date": "2018.05.29", "title": "Благоевград: Без проблеми се извършва преминаването през ГКПП „Илинден“"}
{"url": "http://www.focus-news.net/news/2018/05/29/2527450/sofiya-zadarzhani-sa-trima-mazhe-obvineni-v-krazhba-na-lek-avtomobil.html", "text": "Задържани са трима мъже, обвинени в кражба на лек автомобил. Това съобщиха от пресцентъра на МВР. На 21 май в полицията бил получен сигнал за противозаконно отнет лек автомобил „Тойота Рав 4“, паркиран в столичния квартал „Люлин“.  Незабавно стартирали полицейските действия, в които били включени служители на секторите  „Престъпления свързани с МПС“ и „СПО“- СДВР. В хода на операцията, в района на кв. Княжево“, била локализирана крадената кола, която вече била с подменени регистрационни табели,  и съпровождана от друг автомобил. След подадени звукови и светлинни сигнали двамата водачи не се подчинили и при опита си за бягство създали реална опасност да бъде прегазен униформен служител. В резултат на предприетите незабавни заградителни действия, след кратко преследване откраднатият автомобил, шофиран от лице с инициали М.Г. (на 37 г.) бил  блокиран в района на кв. „Факултета“. В него пътувало и лице с инициали В.Д. (на 39 г.). Минути по-късно в ж.к. „Захарна фабрика“ е задържана и придружаващата кола, управлявана от  лице с инициали И.Т. (на 49 г.), с прякор Гибона. Установено е, че и тримата мъже са активен криминален контингент по линия „Престъпления свързани с моторни превозни средства“. При последвалите обиски и претърсвания в рамките на образуваното досъдебно производство на местопроизшествията и в жилищата на задържаните са намерени множество автоключове, дистанционни управления  от гаражни клетки, телефони и таблети. \r\nСлед доклад на събраните материали в Софийска районна прокуратура М.Г., В.Д. и И.Т. са привлечени като обвиняеми и са им наложени мерки за неотклонение „задържане под стража“ за срок до 72 часа. Работа по документиране на цялостната им престъпна дейност продължава.", "date": "2018.05.29", "title": "София: Задържани са трима мъже, обвинени в кражба на лек автомобил"}
{"url": "http://www.focus-news.net/news/2018/05/29/2527455/dvama-dushi-ot-obshtina-dobrichka-sadyat-narodnoto-sabranie-za-obezshtetyavane-na-vredi-prichineni-im-ot-neprilagane-na-evropeyskoto-pravo.html", "text": "Двама души от Община Добричка съдят Народното събрание за обезщетяване на вреди, причинени им от неприлагане на европейското право, съобщиха от пресцентъра на Окръжния съд в Добрич. В искова молба, разглеждана в Окръжен съд - Добрич, жалбоподателите твърдят, че държавата не е изпълнила задължението си, произтичащо от правото на ЕС, да въведе в националното законодателство мерки, които да позволят справедливо обезщетяване на собствениците на имоти, отчуждавани принудително за задоволяване на държавни нужди. Отправено е искане претенцията да бъде разгледана по реда на Закона за отговорността на държавата и общините за вреди. Жалбоподателите са собственици на поземлен имот, част от който е бил отчужден във връзка с изграждането на обект от национално значение - газопроводното отклонение Добрич - Силистра. В исковата им молба се твърди, че оценката на отчуждената земя е била извършена по неправилна методика, в резултат на което са били лишени от справедливо обезщетение. Посочва се още, че в разрез с Хартата на основните права на ЕС, в българското законодателство съществува дискриминационна разпоредба, която позволява на държавата да влияе в своя полза върху определяне на цените на отчуждаваните имоти. Собствениците настояват да бъде определена стойността на обезщетението, което би трябвало да получат при използване на международно признати методи за оценяване на отчуждената земя. След като е разгледал внесената искова молба, Окръжен съд – Добрич е преценил, че производството трябва да бъде спряно. От определението на съда става ясно, че на този етап съществува противоречива съдебна практика по въпросите дали административните или общите съдилища трябва да разглеждат исковете за отговорността на държавата за вреди, причинени от нарушение на правото на ЕС и по какъв процесуален ред трябва да се водят делата. Във връзка с водените спорове в края на 2016г. Варненският административен съд е отправил запитване до Съда на Европейския съюз, който трябва да даде отговор на въпроса кои съдилища са компетентни да разглеждат тези дела. Окръжен съд - Добрич е стигнал до извода, че трябва да постанови спиране на настоящото производството до произнасянето на Съда на Европейския съюз. В противен случай би могло да се стигне до недопустимо постановяване на съдебен акт в нарушение на правилата за подсъдност. Определението на Окръжния съд подлежи на обжалване пред Апелативен съд - Варна.", "date": "2018.05.29", "title": "Двама души от Община Добричка съдят Народното събрание за обезщетяване на вреди, причинени им от неприлагане на европейското право"}
{"url": "http://www.focus-news.net/news/2018/05/29/2527452/zam-ministar-denitsa-nikolova-shte-uchastva-vav-forum-posveten-na-mnogogodishnata-finansova-ramka-na-es-za-perioda-2021-2027-g.html", "text": "На 30 май заместник-министърът на регионалното развитие и благоустройството Деница Николова ще участва в пресконференция, относно териториалното измерение на бъдещата политика на  ЕС за сближаване след 2020 г,  организирана от Европейската мрежа за териториална обсервация - ESPON. Това съобщиха от пресцентъра на Министерство на регионалното развитие и благоустройството.\r\nНа събитието, което започва от 13.00 часа в хотел „Интерконтинентал“ -  София, ще се дискутира предложената многогодишна финансова рамка на ЕС за периода 2021-2027 г. и какви нови шансове открива тя за европейските градове и региони и за балансиране на Европейското териториално развитие. Участие в него ще вземат Фабрицио Барка, бивш италиански министър и автор на прочутия доклад \"Барка\" и директора на ESPON ЕГТС със седалище в Люксембург Илона Раугзе. Целта е да бъде представено и обсъдено как следващото поколение политики на ЕС могат да помогнат на регионите и градовете за разширяване и усилване на техния потенциал. Срещата ще хвърли светлина върху възникващите териториални възможности и как, в контекста на политическите предложения след 2020 г., европейските градове и региони могат да възприемат новата промяна, да превърнат териториалните недостатъци в активи, да постигнат по-добра позиция в местните, регионалните и националните вериги за създаване на стойност, както и на европейския единен пазар, да оптимизират инвестициите си и да произвеждат по-големи добиви с по-малко налични ресурси, да бъдат по-добре планирани, управлявани и оборудвани с обществени услуги, да се преосмислят, за да бъдат по-проспериращи, по-конкурентни и по-жизнеспособни до 2027 г.", "date": "2018.05.29", "title": "Зам.-министър Деница Николова ще участва във форум, посветен на Многогодишната финансова рамка на ЕС за периода 2021-2027 г."}
{"url": "http://www.focus-news.net/news/2018/05/29/2527453/dobrich-obshtinskiyat-savet-prie-promenite-v-naredbata-za-opredelyaneto-i-administriraneto-na-mestnite-taksi-i-tseni-na-uslugi-na-teritoriyata-na-grada.html", "text": "Общинският съвет (ОбС) прие Наредба за изменение и допълнение на Наредбата за определянето и администрирането на местните такси и цени на услуги на територията на града, предаде кореспондент на Радио „Фокус” – Варна. Промените в нормативната уредба са свързани с необходимостта от предоставяне на гражданите на нови по вид услуги, както и с осъвременяване на цените на някои от вече предлаганите услуги в направление траурна дейност. В направление „Тъжни обреди“ се въвежда нова по вид услуга –„Ползване на зала за траурни церемонии“. Стойността на услугата по предоставянето й е в размер на 24.00 лв. с ДДС за един час. Предвидена е промяна в цената на услугата “Ползване на хладилна камера“. Необходимо е да бъде изменена цената на услугата по предоставянето й, съобразена с разходите за постигането ѝ. Стойността на услугата е 5.16 лв. с ДДС за един час. Цената на услугата към момента е 1.20 лв. с ДДС. \r\nЖулиета НИКОЛОВА", "date": "2018.05.29", "title": "Добрич: Общинският съвет прие промените в Наредбата за определянето и администрирането на местните такси и цени на услуги на територията на града"}
{"url": "http://www.focus-news.net/news/2018/05/29/2527457/razgrad-zadarzhani-sa-dvama-mazhe-i-zhena-za-pritezhanie-i-razprostranenie-na-narkotitsi.html", "text": "Разградски криминалисти са задържали двама мъже и жена за притежание и разпространение на наркотици. Това съобщиха от пресцентъра на МВР. Операцията е реализирана с активното съдействие на колегите им от ОДМВР - Русе. Тримата – Е.М. (на 25 г.), С.С. (на 37 г.) и 27-годишната Д.М., били задържани в резултат на проведени съвместни действия на територията на ОДМВР-Разград и Русе. Автомобилът, с който се придвижвали – „БМВ 645“, бил спрян в района на Бяла, Русенско. При претърсване на колата били открити 9 флакона с прекурсори, използвани за обработката на т.нар. „чай“, четири мобилни телефона и близо 900 лева. В хода на образувано досъдебно производство били предприети процесуално-следствени действия в недвижим имот в Кубрат, обитаван от Е.М. От там криминалистите иззели 208,8 грама зелена суха тревиста маса, която при наркополевия тест реагира на метаамфетамини, електронна везна и други вещи, съотносими към престъпната дейност на задържаните.   \r\nНа друг адрес в Кубрат в имот, обитаван от С.С., криминалистите намерили 23 грама суха тревиста маса, която реагира на метаамфетамин. Двамата мъже, както и 27-годишната Д.М. са с полицейска мярка за 24 часа.   \r\nПродължава работата по документиране на престъпните им деяния под ръководството на Окръжна прокуратура – Разград.", "date": "2018.05.29", "title": "Разград: Задържани са двама мъже и жена за притежание и разпространение на наркотици"}
{"url": "http://www.focus-news.net/news/2018/05/29/2527458/burgas-14-godishno-dete-e-blasnato-ot-lek-avtomobil-na-krastovishteto-na-ul-koprivshtitsa-i-ul-karlovo.html", "text": "14-годишно дете е блъснато от лек автомобил на кръстовището на ул, \"Копривщица\" и ул. \"Карлово\". Това съобщиха от ОДМВР - Бургас. Около 21.30 часа вчера на кръстовището на бургаските улици \"Копривщица\" и \"Карлово\", лек автомобил \"Тойота Айго\" със софийска регистрация, управляван от 24-годишен мъж с инициали А.С. от Бургас отнема предимство и блъска преминаващото по пешеходната пътека дете - с инициали К.Р., 14-годишна, руска гражданка със статут на продължително пребиваващ чужденец. Момичето е прегледано в УМБАЛ - Бургас и освободено за домашно лечение с контузия на лявото бедро без опасност за живота.", "date": "2018.05.29", "title": "Бургас: 14-годишно дете е блъснато от лек автомобил на кръстовището на ул, \"Копривщица\" и ул. \"Карлово\""}
{"url": "http://www.focus-news.net/news/2018/05/29/2527462/yordan-nikolov-nad-1-500-uchastnitsi-shte-se-vklyuchat-v-yuzhen-natsionalen-forum-za-narodno-tvorchestvo-v-petrich-i-parvomay.html", "text": "Над 1 500 участници ще се включат в Южен национален форум за народно творчество в Петрич и Първомай. Това каза за Радио „Фокус“ - Пирин Йордан Николов, председател на Фондация „Гайтан“ и един от организаторите на Форума съвместно с Община Петрич. Той обясни, че за първи път се обединяват фестивалът „Южен гердан“ и Националният фолклорен конкурс „Оро се вие, цървули се кинат“, но и в предишните години на конкурса никога не е имало по-малко от 1000 участници. „Нас като организатори, съвместно с Община Петрич, ни ласкае това, че повечето ансамбли, които участват са такива, които до този момент не са взимали участие, тоест рядко се засичат състави от миналите години да участват отново в нашето фестивално издание. Може би тук играе роля и статутът, който сме изградили, че ансамбли, които спечелват първо място, нямат право да участват на следващото издание на фестивала. Може би по този начин спираме участието на наши приятели, но все пак наградният фонд никак не е за пренебрегване“, заяви Йордан Николов. Той каза още, че организаторите се стараят да направят фестивала така, че всички да си тръгнат с приятни емоции, но все пак първото, второто и третото място са призовите места, въпреки че има и специални награди. „Стремим се да има наградени, но да няма недоволни“, допълни Николов.\r\nНатали СТЕФАНОВА", "date": "2018.05.29", "title": "Йордан Николов: Над 1 500 участници ще се включат в Южен национален форум за народно творчество в Петрич и Първомай"}
{"url": "http://www.focus-news.net/news/2018/05/29/2527460/yulian-mirkov-agentsiya-mitnitsi-dva-mitnicheski-otdela-sa-zasekli-nelegalnata-pratka-s-narkotitsi-vav-varna.html", "text": "Контейнерът с наркотици, декларирани като лимонена киселина на Пристанище \"Варна-Запад\", е попаднал едновременно в полезрението на два различни отдела в Митницата – за митническо разузнаване и разследване, и за борба с наркотрафика. Това каза на пресконференция в града зам.-директорът на Агенция “Митници” Юлиян Мирков, предаде репортер на Радио “Фокус” - Варна. По думите му служителите от двата отдела са докладвали на началника, който пък  е разпоредил да се извърши наблюдението на контейнера по време на манипулациите в Пристанището. След пристъпване към декларативен процес от страна на упълномощеното лице, Отделът за борба с наркотрафика е започнал  специализирани проверки, необходими за установяване на стоката. След рентгеновото пролъчване резултатът не е показал нарушения и затова се те са пристъпили към щателна митническа проверка, обясни Мирков. По думите му зад стоката, която е служела за прикритие и е декларирана като 300 чувала с лимонена киселина, са излезли още сто пакета с веществото “апа”. Заслугата за разкриването на огромното количество наркотично вещество на Пристанище Варна-Запад е изцяло на митническите органи, отчете днес зам.-директорът на Агенцията. Той добави, че проверката е станала по метода “Анализ на риска”.  Анализиран е както получателят, така и изпращачът, дестинацията и видът на стоката. На кораба тя е била подредена по начин, който не позволява само с рентгеновия контрол да бъде установено наличие на нещо различно от декларираното в контейнера. В случая има добра предварителна подготовка, за да могат контролните органи да бъдат заблудени и пратката да може да мине митническия контрол без проблем. \"Крайният продукт на нелегалния пазар би могъл да се пласира за около 500 млн. евро\", обобщи Юлиан Мирков.\r\nДиана СТОЕВА", "date": "2018.05.29", "title": "Юлиан Мирков, Агенция “Митници”: Два митнически отдела са засекли нелегалната пратка с наркотици във Варна"}
{"url": "http://www.focus-news.net/news/2018/05/29/2527456/veliko-tarnovo-predsedatelyat-na-pg-na-gerb-tsvetan-tsvetanov-be-gost-na-tarzhestvenata-sesiya-na-obshtinskiya-savet-v-gorna-oryahovitsa.html", "text": "Председателят на ПГ на ГЕРБ и заместник-председател на партията Цветан Цветанов бе гост на тържествената сесия на Общинския съвет в Горна Оряховица и на церемонията по представяне на удостоените със звания и награди граждани. Това съобщиха от пресцентъра на партията. Събитията са по повод празника на Горна Оряховица, а техен домакин бе кметът на града инж. Добромир Добрев. Сред официалните лица бяха още великотърновският кмет и председател на НСОРБ Даниел Панов, народните представители от ГЕРБ-Велико Търново инж. Клавдия Ганчева и Станислава Стоянова, областният управител проф. Любомира Попова и чуждестранни делегации. Церемонията се проведе в Зала 1 на Общината, в присъствието на представителите на местната власт и много граждани. \r\nЦветан Цветанов пожела успех в работата на кмета на града Добромир Добрев и заяви, че за първи път Горна Оряховица от влизането на страната ни в ЕС може реално да се възползва от европейската солидарност, защото в първия програмен период общината беше извън обхвата на програмата за развитие на селските райони и на тази за региони в растеж. „Пропуснатото в първия период беше наваксано и сега жителите на града чувстват, че са част от солидарна Европа“, коментира той. \r\nЦветанов благодари за усилията на кмета Добрев, на администрацията му, на председателя на НСОРБ Даниел Панов и на правителството на премиера Бойко Борисов, благодарение на които общината получи достъп до необходимите финансови средства по ОП „Региони в растеж“. „Виждаме, че за кратко време Горна Оряховица е с променен облик. Вчера беше открит един от тези успешни проекти в парк „Детски кът”. Общината има възможност да реализира проекти на обща стойност 19 милиона лева. Това, което се направи и за образователната инфраструктура, градините, училищата, санираните блокове, допълнително допринася за напълно новия облик на града. Като избрани народни представители от този район ние сме длъжни да работим ежедневно за Горна Оряховица и за всяка една община от област Велико Търново“, категоричен бе председателят на ПГ на ГЕРБ.\r\nТой призова депутатите от различните политически сили, които са представени в българския парламент, да работят заедно и да бъдат тези лобисти на региона, които се водят само и единствено от обществения интерес. Цветан Цветанов увери кмета Добрев, че има пълна подкрепа както от парламента, така и от правителството. „Когато и общината, и съответните министерства, подкрепени от народните представители, работят ръка за ръка, гражданите ще бъдат удовлетворени“, обясни още зам.-председателят на ГЕРБ.\r\nПо време на празника Цветанов се срещна с олимпийската рекордьорка по лека атлетика Светла Златева, която е и почетен гражданин на Горна Оряховица. \r\nОфициалната програма продължи пред сградата на Общината, където тържествено бе издигнато знамето на Горна Оряховица.", "date": "2018.05.29", "title": "Велико Търново: Председателят на ПГ на ГЕРБ Цветан Цветанов бе гост на тържествената сесия на Общинския съвет в Горна Оряховица"}
{"url": "http://www.focus-news.net/news/2018/05/29/2527461/veliko-tarnovo-prouchvane-na-velikotarnovski-studenti-pokaza-che-48-ot-balgarskite-grazhdani-asotsiirat-vanshnata-politika-na-stranata-s-tazi-na-es.html", "text": "48% от българските граждани асоциират външната политика на страната с тази на Европейския съюз. 33% желаят по-близка политика с Русия, а 16% – със САЩ. Едва 3,2% са България да води неутрална външна политика. Това показва социологическо проучване на тема „България между Изтока и Запада“, проведено от студенти по Политология на ВТУ „Св. св. Кирил и Методий“, в рамките на практическата работа по Политическа социология. Данните бяха представени пред представители на медиите от студентите, предаде репортер на Радио „Фокус“ – Велико Търново. Една от основните теми в изследването е била насочена към изследване на международната политика и ориентация на България. Студентите са отчели интересно противопоставяне между традиционното отношение и възприемане на Русия като „големия славянски брат“ и евроатлантическата ориентация и еврочленството през последните 10 години. „Бяхме провокирани да обърнем внимание на тази тема поради зачестилите дебати в Народното събрание и от това да установим с какво свързват гражданите датата 9 май. За нас не бе изненада това, което установихме, а именно че съществува паритет между Русия и Европейския съюз по отношение на нагласите на гражданите“, посочи Полина Димитрова, студентка в специалност Политология. Изследването показа, че за следване на политиката на Русия са предимно хора, които живеят в малки населени места (75%), такива със Средно Образование (65%) и предимно от женски пол. Социологическото проучване е проведено в периода 4 - 18 април, като обхваща 93 души, основно на възраст от 18 до 29 години от малки населени места.  Сред анкетираните преобладава тези със средно образование. Студентите подчертаха, че изследването не е представително и е с обучителна цел. „Основна цел на изследването е да се установят какви са геополитическите нагласи по оста Запад – Изток, да се изследва европейското присъствие и самочувствие на българина 10 години след присъединяването на България към Европейския съюз и да се анализира отношението към разширяването на Западните Балкани и присъединяването на Турция“, допълни Полина Димитрова.\r\nНадежда КРЪСТЕВА", "date": "2018.05.29", "title": "Велико Търново: Проучване на великотърновски студенти показа, че 48% от българските граждани асоциират външната политика на страната с тази на ЕС"}
{"url": "http://www.focus-news.net/news/2018/05/29/2527454/vladimir-chavdarov-okrazhen-prokuror-na-varna-veshtestvoto-ot-zadarzhanata-nelegalna-pratka-na-pristanishteto-beshe-zakonno-doskoro.html", "text": "Веществото от задържаната в петък нелегална пратка, превозвана в кораб на пристанището във Варна е било законно доскоро не само в България, но и в целия Европейски съюз. Това съобщи на пресконференция окръжният прокурор в града Владимир Чавдаров, предаде репортер на Радио “Фокус” – Варна. Задържаното количество тежи 2,5 тона и се състои от 100 чувала “апа”. \"Веществото е трябвало да послужи за производството на наркотици\", обясни окръжният прокурор. Според него в петък по предварителни данни е било съобщено, че се касае за нелегална пратка от 6 тона. При проверката обаче е установено, че от тях само 2.5 тона са от така нареченото “апа”. Останалото количество не е наркотично, нито прекурсорно вещество. Прокурор Чавдаров добави, че Прокуратурата и митническите органи имат яснота откъде е поръчано веществото, за къде е било предназначено, кой по документи е декларатор и как е било декларирано. На тези въпроси, обаче, към този момент и двата органа не могат да дадат повече информация, тъй като следствието продължава. “Предстоят още множество действия по разследването. Предоставянето на тази информация сега би могло да попречи за правилното събиране на доказателствата”, обясни магистратът. Въпреки че веществото е сравнително ново и разпространението му отскоро попада под рестрикциите на законодателството, в България вече са установявани други такива пратки, каза още Владимир Чавдаров.\r\nДиана СТОЕВА", "date": "2018.05.29", "title": "Владимир Чавдаров, окръжен прокурор на Варна: Веществото от задържаната нелегална пратка на пристанището беше законно доскоро"}
{"url": "http://www.focus-news.net/news/2018/05/29/2527464/d-r-georgi-piskyuliev-babh-nyama-registrirani-sluchai-na-ptichi-grip-za-tazi-godina-v-oblastta.html", "text": "Няма регистрирани случаи на птичи грип в Българска агенция по безопасност на храните –  Бургас за тази година. Това каза за Радио „Фокус“ – Бургас БАБХ - Бургас д-р Георги Пискюлиев, началник отдел „Здравеопазване на животните“ към областната дирекция. „Взети са всички мерки от страна на областната дирекция в развъдни и промишлени обекти за кокошки – носачки, патици и други. Извършва и  стриктна дезинфекция при получаване на еднодневни пилета и презареждане на нови екземпляри. Изпратени са много проби от диви птици. Така че е предприето каквото е нужно по отношение на разпространяването на това заболяване“, каза още Пискюлиев.\r\nПо думите му основният показател за това заболяване е високата смъртност на птиците в рамките на 24 до 48 часа, като до 24 часа смъртността може да достигне 100 процента.\r\nВеселина НИКОЛОВА", "date": "2018.05.29", "title": "Д-р Георги Пискюлиев, БАБХ: Няма регистрирани случаи на птичи грип за тази година в областта"}
{"url": "http://www.focus-news.net/news/2018/05/29/2527451/tass-dvama-politseyski-sluzhiteli-sa-zaginali-pri-prestrelka-v-liezh.html", "text": "Двама полицейски служители са загинали при престрелка в центъра на белгийския град Лиеж, предава TACC, като се позовава на местната радио и телевизия RTBF.\r\nСъгласно разпространените данни, неизвестен мъж е открил стрелба в кафене на един от централните булеварди в града, след което е взел за заложник жена. Нападателят се е укрил в сградата на разположения в непосредствена близост лицей.\r\nДруги подробности не се съобщават към момента. Тереза Герова", "date": "2018.05.29", "title": "ТАСС: Двама полицейски служители са загинали при престрелка в Лиеж"}
{"url": "http://www.focus-news.net/news/2018/05/29/2527465/inzh-zdravcho-todorov-regionalna-direktsiya-po-gorite-kyustendil-osnovna-rolya-pri-gorskite-pozhari-ima-choveshkiyat-faktor.html", "text": "Основна роля при горските пожари има човешкият фактор. Това каза пред Радио „Фокус” – Кюстендил инж. Здравчо Тодоров, директор на Регионална дирекция по горите – Кюстендил. По думите му статистиката за цялата страна е красноречива. При десет пожара, девет са по вина на човешкия фактор. „Има проверки, които са съвместни с противопожарната служба. Следи се за изпълнението на противопожарните мероприятия, сформират се и специализирани групи във всяко едно горско стопанство”, каза Здравчо Тодоров. По думите се прави и превантивна дейност. Горските служители наблюдават и непрекъснато предупреждават туристи и земеделски производители, за да не се пали огън на нерегламентирани места.\r\nВенцеслав ИЛЧЕВ", "date": "2018.05.29", "title": "Инж. Здравчо Тодоров, Регионална дирекция по горите – Кюстендил: Основна роля при горските пожари има човешкият фактор"}
{"url": "http://www.focus-news.net/news/2018/05/29/2527463/reuters-prestrelkata-v-liezh-chetirima-sa-zaginalite-napadatelyat-e-neutraliziran.html", "text": "Въоръжен нападател простреля и уби двама полицейски служители и един минувач в центъра на белгийския град Лиеж, преди да бъде „неутрализиран“, съобщи общественото радио RTBF на уебсайта си, предава Reuters.\r\nВсе още остават неясни мотивите за атаката, при която една жена бе взета за заложник в кафене на един от централните булеварди в източния белгийски град. По данни на местни медии при инцидента са пострадали още двама полицейски служители. \r\nВ Лиеж, индустриален град близо до германската граница в региона Валония, имаше подобен инцидент през 2011 г. Тогава мъж уби четирима души и рани над 10 други, преди да се самоубие. Тереза Герова", "date": "2018.05.29", "title": "Reuters: Престрелката в Лиеж – четирима са загиналите, нападателят е „неутрализиран“"}
{"url": "http://www.focus-news.net/news/2018/05/29/2527466/pravitelstvoto-prie-proekta-za-natsionalna-zdravna-karta.html", "text": "Правителството прие проектa за Национална здравна карта (НЗК) на днешното заседание в Министерски съвет. Toва съобщи пред журналисти министърът на здравеопазването Кирил Ананиев, предаде репортер на Агенция „Фокус“. Проектът беше обявен от Министерството на здравеопазването на 17 април и предвижда от 38 803 легла в болници в цялата страна да се намалят на 33 421. Той е съставен на база на данните от статистиката за отчетената през миналата година дейност на болниците по специалности. Направен анализ показва, че през 2017 г. за осъществяване на медицинските дейности в 28-те административни области са били необходими общо 24 723 легла. Това означава, че проектът на НЗК предвижда с 8190 повече легла за активно лечение, за които НЗОК ще сключва договори с болниците.\r\nПриемането на Националната здравна карта ще даде възможност Здравноосигурителната каса да упражнява правото на избор с кои лечебни заведения да сключи договори в случаите, когато на територията на дадена област има свръх предлагане на конкретни медицински услуги. Това ще гарантира ефективно разходване на средства при гарантиран достъп на гражданите до качествена медицинска помощ.\r\nНовата карта предвижда още и един общопрактикуващ лекар да има пациентска листа от 1500 души, а на всеки хиляда души да се пада един зъболекар.\r\nЦветилена СИМЕОНОВА", "date": "2018.05.29", "title": "Правителството прие проектa за Национална здравна карта"}
{"url": "http://www.focus-news.net/news/2018/05/29/2527469/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Украйна Петро Порошенко заяви, че автомобилният път, който ще свързва страната с България, трябва да бъде изграден със средства от Румъния и Ееропейския съюз, предава „Федеральное агенство новостей“, като се позовава на изданието „Украинские вести“.\r\nПорошенко и лидера на кабинета в София Бойко Борисов се договориха за строителството на трасе от Украйна до България през Румъния. Борисов заяви, че България е заинтересувана от строителството на пътя и води преговори по въпроса с Румъния.\r\n*** Въоръжен нападател простреля и уби двама полицейски служители и един минувач в центъра на белгийския град Лиеж, преди да бъде „неутрализиран“, съобщи общественото радио RTBF на уебсайта си.\r\nВсе още остават неясни мотивите за атаката, при която една жена бе взета за заложник в кафене на един от централните булеварди в източния белгийски град. По данни на местни медии при инцидента са пострадали още двама полицейски служители. \r\nВ Лиеж, индустриален град близо до германската граница в региона Валония, имаше подобен инцидент през 2011 г. Тогава мъж уби четирима души и рани над 10 други, преди да се самоубие.\r\n*** Министър-председателят на Израел Бенямин Нетаняху обеща отговор на ракетната атака, нанесена по границата от страна на Ивицата Газа в ранните часове на вторник.\r\nСерия от 25 ракети бяха изстреляни в сутрешните часове на вторник срещу Израел от територията на Ивицата Газа. Системата за противоракетна отбрана е прихванала успешно голяма част от тях, съобщиха от армията, като същевременно допълниха, че най-малко два от снарядите са паднали на израелска земя. Няма съобщения за пострадали или загинали.  \r\nВ 7:00 часа (местно време) системите за ПРО са активирани в повече от 20 населени места, разположени край Ивицата Газа. Час по-късно тревога е обявена в още градове.\r\n*** Лидерът на Северна Корея Ким Чен-ун изпраща бившия ръководител на тайните служби на Пхенян в САЩ за целите на подготовката на срещата на върха между двете държави. Високопоставеното лице е пристигнало в Пекин във вторник, където е резервирал полет до Ню Йорк, съобщи южнокорейската информационна агенция Yonhap, цитирайки информатори. \r\nМиналата седмица държавният глава на САЩ Доналд Тръмп отмени планираната среща на високо равнище с лидера на Северна Корея, аргументирайки решението си с ново изостряне на реториката от страна на Пхенян. По-късно американският президент даде индикации, че е склонен да присъства на насрочената за 12 юни в Сингапур среща с Ким Чен-ун, на която трябва да бъде обсъдено ядреното разоръжаване на Корейския полуостров.\r\n*** Единадесет месеца след безпрецедентните безредици в северния ханзейски град, организирани по време на срещата на лидерите на страните от Г-20, полицията стартира координирани операции на територията на четири европейски страни - Италия, Испания, Франция и Швейцария.\r\nПравоохранителните органи поясниха, че са предприети действия срещу участници в бунтовете, които след форума във Хамбург са успели да напуснат пределите на Германия, оставяйки щети на стойност милиони евро. Във Франция властите издирват едно лице, за ареста на което вече има издадена заповед от прокуратурата в северния ханзейски град. Общият брой на издирваните в европейските страни лица е 24.\r\nСрещата на върха на основните световни икономически сили през юли 2017 г. беше засенчена от масови бунтове. Около 220 протестиращи от цяла Европа подпалиха десетки автомобили и нападнаха полицейски служители, мнозина от които получиха тежки телесни повреди.\r\n*** Около 40 осъдени терористи ще бъдат освободени от френските затвори в близко бъдеще.\r\nСъгласно думите на Франсоа Молен, който ръководи Антитерористичната прокуратура в Париж, предстои лицата да бъдат освободени през тази и следващата година. Реинтегрирането им в обществото представлява „значителен риск“, подчерта Молен, като същевременно допълни, че зад решетките остават и осъдени екстремисти, които нямат угризения заради деянията си. \r\nКоментирайки джихадистите с френски паспорти, които са редиците на радикалните групировки, Молен заяви, че според наличните данни за „Ислямска държава“ в Ирак и Сирия се бият между 600 и 700 граждани на европейската страна. Сред тях вероятно вече има загинали, включително и такива, участвали в организирането на терористичната атака в Париж от 13 ноември 2015 г. , при която загинаха 130 души от различни националности.\r\n*** Стотици пасажери са евакуирани от летището в Манчестър, след като на стена в един от изходите на терминалите се е появила огромна пукнатина, а малко по-късно се е отворила и втора на пода в съоръжението.\r\nПътниците публикуваха в социалната мрежа „Туитър“ снимки на пукнатината. От споделените кадри става ясно, че пред входа на терминала са се струпали стотици хора. Един от пасажерите разказва, че инцидентът е предизвикал сериозна паника. \r\nГоворител на летището потвърди произшествието и поясни, че в сутрешните часове на деня е разпоредена евакуация на пасажерите от терминала. Полетът за Палма де Майорка е бил пренасочен към друг изход, а всички други самолети се движат по разписание. Говорителят допълни, че изходът е бил конструиран преди около шест месеца и е предназначен за временна употреба.\r\n*** Тежка катастрофа е станала в следобедните часове на понеделник в косовското село Лугачи, където водач на автобус е загубил контрол над превозното средство и се е ударил в бензиностанция.\r\nСъгласно разпространените данни, при инцидента са загинали двама души, а трети се бори за живота си. \r\nДо произшествието се е стигнало, след като автобусът, пътувал по направление Прищина-Урошевац, в опит да избегне директен удар с превозно средство от насрещното платно, се е поднесъл на пътя и се е ударил в друга машина, излизаща от бензиностанцията. Катастрофата е заснета от охранителните камери на обекта.\r\n*** Първият дипломат на Анкара Мевлют Чавушоглу пристига на посещение в Германия, където ще участва в паметната церемония за 25-та годишнина от атаката в Солинген, при която загинаха петима турски граждани. \r\nМинистърът на външните работи на Турция бе поканен на събитието от министър-председателя на федералната провинция Северен Рейн-Весталия, на чиято територия преди четвърт век се разиграха трагичните събития. Очакваше се Чавушоглу да изнесе реч пред регионалния парламент, но редица депутати се противопоставиха остро на предложението с оглед на предстоящите избори в Турция на 24 юни. \r\nПосещението на Чавушоглу е на фона на ново изостряне на напрежението между Берлин  и Анкара, след като германските власти забраниха предизборна кампания на територията на страната за управляващата в Турция „Партия на справедливостта и развитието“. Същевременно в Кьолн бе разрешено на опозиционната „Демократическа партия на народите“ (ДПН) да организира предизборен митинг.\r\nНа 29 май 1993 г. четирима души на възраст между 16 и 23 г. подпалиха къщата на турско семейство в Солинген, Северен Рейн-Вестфалия. При атаката загинаха петима души, други 14 пострадаха. Трима от нападателите бяха осъдени на 10 години затвор, а четвъртият – на  15 години лишаване от свобода.\r\n***", "date": "2018.05.29", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/05/29/2527467/burgas-pozhar-gorya-v-sgrada-na-teritoriyata-na-port-burgas-nyama-postradali.html", "text": "Пожар горя в сграда на територията на Порт \"Бургас\", няма пострадали. Това съобщиха от ОДМВР - Бургас. На 28 май около 15.30 часа в Първо Районно управление - Бургас е получено съобщение за пожар в покривната конструкция на обект, разположен на територията на Порт \"Бургас\" – огънят, възникнал в резултат на извършване на ремонтни дейности от искра, попаднала върху покрива, обхванал около 50 кв. м. от покривната конструкция на учебен център, собственост на Държавно предприятие \"Пристанищна инфраструктура\". Потушен е от три противопожарни екипа. От инцидента няма пострадали. Точната стойност на нанесените от инцидента щети е в процес на изясняване. Работата по случая продължава от служители на Първо Районно управление – Бургас.", "date": "2018.05.29", "title": "Бургас: Пожар горя в сграда на територията на Порт \"Бургас\", няма пострадали"}
{"url": "http://www.focus-news.net/news/2018/05/29/2527468/varna-narkozavisim-mazh-razsledvan-za-pritezhanie-na-narkotitsi-shte-prodalzhi-da-prebivava-v-aresta.html", "text": "Илиан Стоилов от Варна, привлечен като обвиняем от декември миналата година за четири идентични престъпни деяния, свързани с държане на високорискови наркотични вещества, предназначени за разпространение ще продължи да пребивава в ареста. За втори път от началото на 2018 година Варненският апелативен съд потвърждава като законосъобразно определение на Окръжен съд – Варна, с което е била оставена без уважение молбата на обвиняемия за изменение в по-лека на мярката за неотклонение. Това съобщиха от пресцентъра на Апелативен съд – Варна.\r\nПървоначално Стоилов е бил задържан на  5 декември 2017 година. Той е бил привлечен като обвиняем за притежанието на различна по вид дрога, предназначена за продажба. На 12 юни 2017 г. Илиян е бил задържан с 12 дози наркотични вещества, производни на амфетамина. На 27 юли бил установен да държи с цел разпространение 12 пакетчета марихуана, а на 13 август в него са били намерени и иззети  9 дози амфетамин. Наркозависимият мъж, който знаел, че срещу него се води разследване се укривал до 4 декември, когато на излизане от компютърна зала на ул. „Отец Паисий“ във Варна бил задържан с 66,43 грама марихуана и 1, 5 грама производни на амфетамина.\r\nВ жалбата си пред апелативната инстанция защитата на обвиняемия се позовава на продължителния срок на задържане, на факта, че досъдебното производство е през завършване и настоява за изменение на мярката за неотклонение. Варненския апелативен съд обаче отново потвърди основанията на първата съдебна инстанция, с които се потвърждава най-тежката процесуална мярка за принуда спрямо Стоилов. Съдът намира, че с оглед на събраните доказателства, материали и свидетелски показания и към настоящия етап от досъдебното производство остава актуален обоснованият извод, че Илиан е съпричастен към престъпните деяния. Реална е и опасността ако е с по-лека мярка за неотклонение, обвиняемият да се укрие от наказателно преследване, така, както го е направил в края на миналата година. Стоилов е наркозависим и ако съдът измени мярката му в „домашен арест“, има опасност той да извърши престъпление, счита съдът.\r\nОпределението на Апелативен съд – Варна, с което се потвърждава ареста на Илиян Стоилов, привлечен като обвиняем за четири идентични престъпни деяния, свързани с държане на амфетамини и марихуана, предназначени за разпространение е окончателно.", "date": "2018.05.29", "title": "Варна: Наркозависим мъж, разследван за притежание на наркотици ще продължи да пребивава в ареста"}
{"url": "http://www.focus-news.net/news/2018/05/29/2527459/afp-benyamin-netanyahu-obeshta-silen-otgovor-na-raketnata-ataka-ot-ivitsata-gaza.html", "text": "Министър-председателят на Израел Бенямин Нетаняху обеща отговор на ракетната атака, нанесена по границата от страна на Ивицата Газа в ранните часове на вторник, предава AFP.\r\nСерия от 25 ракети бяха изстреляни в сутрешните часове на вторник срещу Израел от територията на Ивицата Газа. Системата за противоракетна отбрана е прихванала успешно голяма част от тях, съобщиха от армията, като същевременно допълниха, че най-малко два от снарядите са паднали на израелска земя. Няма съобщения за пострадали или загинали.  \r\nВ 7:00 часа (местно време) системите за ПРО са активирани в повече от 20 населени места, разположени край Ивицата Газа. Час по-късно тревога е обявена в още градове. Тереза Герова", "date": "2018.05.29", "title": "AFP: Бенямин Нетаняху обеща „силен“ отговор на ракетната атака от Ивицата Газа"}
{"url": "http://www.focus-news.net/news/2018/05/29/2527471/zam-ministar-valentin-yovev-prisastva-na-chestvaniyata-po-sluchay-142-ta-godishnina-ot-podviga-na-botevata-cheta.html", "text": "Зам.-министърът на регионалното развитие и благоустройството Валентин Йовев присъства на честванията по случай 142-та годишнина от подвига на Христо Ботев и неговата чета.  \r\nС тържествена заря в с. Бутан, област Враца, бе отбелязано слизането на Ботевата чета на козлодуйския бряг и преминаването ѝ през селото. Това съобщиха от пресцентъра на Министерство на регионалното развитие и благоустройството.\r\nС едноминутно мълчание бе почетена паметта на революционера, неговите четници, загиналите поборници, възрожденци, български опълченци, руски, финландски и румънски воини,  дали живота си за Освобождението на България от турско робство. \r\nПоднесени бяха венци и цветя на паметника на загиналите български войници във войните за Национално обединение и на отдалите живота си бутанчани във войните за Национална независимост.\r\nВ тържеството се включиха и походници от 72-ия Национален туристически поход „Козлодуй-Околчица”.", "date": "2018.05.29", "title": "Зам.-министър Валентин Йовев присъства на честванията по случай 142-та  годишнина от подвига на Ботевата чета"}
{"url": "http://www.focus-news.net/news/2018/05/29/2527472/dobrich-obshtinskiyat-savet-prie-otchet-za-izpalnenie-na-deynostite-zalozheni-v-obshtinskata-programa-za-opazvane-na-okolnata-sreda-prez-2017-g.html", "text": "Общинският съвет прие Отчет за изпълнение на дейностите, заложени в Общинската програма за опазване на околната среда през 2017 година, предаде кореспондент на Радио „Фокус” – Варна. През миналата година Общината е продължила изпълнението на дейности по подобряване на средата на обитаване, намаляване нивата на замърсителите в атмосферния въздух, допълване и обогатяване на зелената система, увеличаване на ефективността на дейностите по управление на отпадъците. Това е посочено в отчета. Осъществени са редица мероприятия за подобряване на уличните и пешеходните настилки, благоустрояване на междублоковите пространства, почистване на основните пътни артерии от натрупан прах и поддържането им в добро техническо състояние. За ограничаване съдържанието на фини прахови частици в атмосферния въздух са реализирани проекти за газификация на жилищни сгради, енергоефективни проекти в сгради общинска собственост, предприети са мерки за намаляване количествата на вредни емисии, за ремонт на уличната мрежа и за почистване на участъци от река Добричка. Община град Добрич продължава изпълнението на проект за оползотворяване на биоразградими отпадъци, но вече на нова площадка за компостиране на отпадъци, изградена в рамките на проекта за „Изграждане на регионална система за управление на отпадъците в регион Добрич”. \r\nЖулиета НИКОЛОВА", "date": "2018.05.29", "title": "Добрич: Общинският съвет прие Отчет за изпълнение на дейностите, заложени в Общинската програма за опазване на околната среда през 2017 г."}
{"url": "http://www.focus-news.net/news/2018/05/29/2527470/kyustendil-obshtinata-organizira-zabavna-programa-po-povod-mezhdunarodniya-den-na-deteto.html", "text": "Община Кюстендил организира забавна програма по повод Международния ден на детето. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Програмата ще започне на 1 юни от 17.00 часа на Арката на площад „Велбъжд”. „Програмата е с участието на спортни клубове и танцови състави от Кюстендил. Предвидили сме много  игри и изненади”, каза Дима Укалска. В програмата е включен и открит урок с Памбос по салса, меренге, бачата.\r\nВенцеслав ИЛЧЕВ", "date": "2018.05.29", "title": "Кюстендил: Общината организира забавна програма по повод Международния ден на детето"}
{"url": "http://www.focus-news.net/news/2018/05/29/2527474/mosv-berkovitsa-i-varshets-shte-stroyat-kompostirashta-instalatsiya-sas-sredstva-po-opos.html", "text": "Министърът на околната среда и водите Нено Димов подписа договор за изграждане на компостираща инсталация за разделно събрани зелени и биoразградими отпадъци в общините Берковица и Вършец. Това съобщиха от пресцентъра на МОСВ.\r\nСъоръжението е с капацитет 3700 тона годишно и ще обслужва около 23 500 жители на територията на двете общини.\r\nОбщият размер на инвестицията е над 3,7 млн. лв. Оперативна програма „Околна среда 2014-2020“ (ОПОС) осигурява безвъзмездна финансова помощ в размер на 2,8 млн. лв. Срокът за изпълнение на проекта е 24 месеца.\r\nУспешното изпълнение на проекта ще допринесе за подобряване на ресурсната ефективност, като в резултат от инвестицията отпадъкът ще се превръща в ресурс. Социално-икономическите ползи от изпълнението на проекта са насочени към подобряване качеството на околната среда за жителите в общините Берковица и Вършец чрез намаляване на свързаните с депонирането на отпадъци вредни емисии. Ще бъдат разкрити и нови работни места, необходими за експлоатация на изградената инфраструктура.", "date": "2018.05.29", "title": "МОСВ: Берковица и Вършец ще строят компостираща инсталация със средства по ОПОС"}
{"url": "http://www.focus-news.net/news/2018/05/29/2527473/plovdiv-gradat-shte-pochete-denya-na-botev-i-na-zaginalite-za-svobodata-i-nezavisimostta-na-balgariya-na-2-yuni.html", "text": "С поклонение, отдаване на почести и полагане на венци и цветя в Пловдив ще бъде почетен Деня на Ботев и на загиналите за свободата и независимостта на България. Това съобщиха за Радио „Фокус“-Пловдив от Общината. Церемонията ще се проведе на 2 юни, събота, от 11.30 часа пред паметника на Христо Ботев в Цар Симеоновата градина. В нея ще вземат участие Военен духов оркестър, представителен взвод и венценосци. Слово ще произнесе проф. Ина Пелева – носител на Награда „Пловдив“ в Раздел „Художествена литература“. Водещ е актрисата Мария Генчева от Драматичен театър – Пловдив.\r\nДенят на Ботев и на загиналите за свободата и независимостта на България се чества всяка година в България в деня на смъртта на поета и революционер Христо Ботев (2 юни 1876 г.) За първи път се отбелязва във Враца и Пловдив през 1884 г. Официално се чества от 1901 г., когато на тържествата на връх Вола (Околчица) присъстват Ботеви четници. На 2 юни 1948 г. точно в 12 часа е даден първият сигнал за едноминутно мълчание в цялата страна.", "date": "2018.05.29", "title": "Пловдив: Градът ще почете Деня на Ботев и на загиналите за свободата и независимостта на България на 2 юни"}
{"url": "http://www.focus-news.net/news/2018/05/29/2527475/dobrich-razshiryava-se-obhvatat-na-ulitsite-po-koito-se-raboti-v-ramkite-na-integriran-proekt-za-vodniya-tsikal-na-gr-dobrich-faza-1.html", "text": "Разширява се обхвата на улиците, по които се работи в рамките на „Интегриран проект за водния цикъл на гр. Добрич - фаза 1”, предаде кореспондент на Радио „Фокус” – Варна. Строителни работи за подобряване на водния сектор днес се изпълняват по улиците „Никола Петков“, „Балкан“, “Ружа“, “Димитър Ковачев“, кръстовището на “Цар Освободител“, и“ Христо Ботев“, “Спартак“ от „Първомайска“ до „Тунджа“, „Възход“ от “Русия“ до „Дуранкулак“ по лот 3. Работи се днес и по лот 2 „Велико Търново“, „Добричка епопея“, „Арда“, „Кирил и Методий“, „Ген. Столетов“, участък от Помпена станция „Врачанци“ в кв. „Рилци“, „Панайот Станчев“ и „Георги Кирков“. Всеки ден на сайта на Община град Добрич се публикува актуална информация за планираните дейности за улеснение на гражданите. Днес и утре е въведена временна организация на движението и промяна в автобусните линии във връзка с реализацията на водния цикъл на града. Подробна информация е публикувана на сайта на Община град Добрич. \r\nЖулиета НИКОЛОВА", "date": "2018.05.29", "title": "Добрич: Разширява се обхватът на улиците, по които се работи в рамките на „Интегриран проект за водния цикъл на гр. Добрич - фаза 1”"}
{"url": "http://www.focus-news.net/news/2018/05/29/2527476/ministerstvoto-na-zdraveopazvaneto-shte-dade-preskonferentsiya-vav-vrazka-s-natsionalnata-zdravna-karta.html", "text": "Министерството на здравеопазването ще даде пресконференция във връзка с Националната здравна карта в 14.30 часа в залата на ет. 4. Това съобщиха от пресцентъра на Министерството на здравеопазването.", "date": "2018.05.29", "title": "Министерството на здравеопазването ще даде пресконференция във връзка с Националната здравна карта"}
{"url": "http://www.focus-news.net/news/2018/05/29/2527477/plovdiv-v-kvartal-stolipinovo-shte-se-provede-porednata-aktsiya-za-sabaryane-na-nezakonni-postroyki.html", "text": "В квартал \"Столипиново\" в Пловдив ще се проведе поредната акция за събаряне на незаконни постройки. Това съобщи за Радио „Фокус” - Пловдив районният кмет Николай Чунчуков. На 30 май 2018 г. от 9.15 часа ще започне премахването на незаконна къща с пристройки за животни на улица „Батак“. Ще бъдат вдигнати и 10 нерегламентирани павилиона на същата улица. „Това са единствените незаконни обекти в това пространство на улица „Батак“, подчерта кметът.\r\nСамо преди седмица от улица“Крайна“ в квартал „Столипиново“ бяха премахнати две незаконни жилищни постройки и 25 търговски обекта.\r\nЦветана ТОНЧЕВА", "date": "2018.05.29", "title": "Пловдив: В квартал \"Столипиново\" ще се проведе поредната акция за събаряне на незаконни постройки"}
{"url": "http://www.focus-news.net/news/2018/05/29/2527479/sport-aleksandar-lazarov-se-klasira-za-vtoriya-krag-na-turnira-v-rumaniya.html", "text": "Александър Лазаров се класира за втория кръг на турнира по тенис на червени кортове в румънския град Бакъу. 20-годишният българин се наложи над квалификанта Владислав Орлов от Украйна с 6:0, 6:0 в двубой, продължил малко повече от час.\r\nС победата той заработи 1 точка за световната ранглиста, където към настощия момент е поставен под номер 513.", "date": "2018.05.29", "title": "Спорт: Александър Лазаров се класира за втория кръг на турнира в Румъния"}
{"url": "http://www.focus-news.net/news/2018/05/29/2527478/gd-granichna-politsiya-intenziven-e-trafikat-na-gkpp-kulata-kapitan-andreevo-i-dunav-most-ruse-na-izhod-za-tovarni-avtomobili.html", "text": "Интензивен е трафикът на ГКПП „Кулата“, „Капитан Андреево“ и „Дунав мост-Русе“ на изход за товарни автомобили. Това съобщиха от пресцентъра на ГД „Гранична полиция“. Информацията за трафика на българските гранично контролно-пропускателни пунктове е към 13.30 часа. \r\nНа българо-сръбската граница и на българо-македонската граница трафикът е нормален на всички гранични контролно-пропускателни пунктове.", "date": "2018.05.29", "title": "ГД „Гранична полиция“: Интензивен е трафикът на ГКПП „Кулата“, „Капитан Андреево“ и „Дунав мост-Русе“ на изход за товарни автомобили"}
{"url": "http://www.focus-news.net/news/2018/05/29/2527480/korneliya-ninova-bsp-darzhavata-i-pravitelstvoto-ne-mogat-da-osiguryat-3-mln-lv-za-da-spasyat-16-balgari-ot-smart.html", "text": "Държавата и правителството не могат да осигурят 3 млн. лв., за да спасят 16 българи от смърт. Това каза лидерът на БСП Корнелия Нинова по време на пресконференция в централата на партията във връзка с това, че 16 български граждани в момента чакат за белодробна трансплантация, но клиниката в Австрия отказва да приема повече българи, предаде репортер на Агенция „Фокус“. „До мен стоят представители на Асоциацията по пулмонална хипертония, които днес са протестирали пред МЗ и не са получили подобаващи отговори на въпросите, които поставят. Те се обърнаха към нас за съдействие и помощ. За съжаление трима от тях не са дочакали трансплатнацията, от която имат нужда, за да живеят. Останали са 16 българи, които буквално умират, заради това, че системата ги е отхвърлилаа, заради това, че правителството не може да осигури 3 млн. лв. При положение, че премиерът Борисов всеки ден раздава пари за каквото си иска, за да си купува политическо спокойствие“, каза Нинова. Тя обърна внимание, че тези хора си плащат осигуровките и са коректни към системата. \r\nДеница КИТАНОВА", "date": "2018.05.29", "title": "Корнелия Нинова, БСП: Държавата и правителството не могат да осигурят 3 млн. лв., за да спасят 16 българи от смърт"}
{"url": "http://www.focus-news.net/news/2018/05/29/2527482/dobrich-vazpitanitsi-na-su-dimitar-talev-uchastvat-v-poreditsa-ot-meropriyatiya-po-proekt-bibliotekata-i-uchilishteto-zaedno-za-edin-po-chist-grad.html", "text": "Възпитаници на СУ „Димитър Талев“ в Добрич участват в поредица от мероприятия по проект „Библиотеката и училището – заедно за един по-чист град”. Инициативата е съвместна между училището и Регионална библиотека „Дора Габе“, съобщи Галя Маринова, специалист „Връзки с обществеността“ в библиотеката, предаде кореспондент на Радио „Фокус” – Варна. По повод предстоящия Световен ден на околната среда, който тази година е под мотото „Да победим замърсяването с пластмаси“, библиотечен специалист от сектор „Работа с деца“ е представил на учениците материали по темата и е разказал какви са мотивите за отбелязването на този ден, за заплашителното нарастване на производството на пластмаса и нейното всекидневно използване в бита, както и за замърсяването, което то причинява на околната среда и най-вече на океаните и моретата. Децата са научили колко години са необходими за разграждането на пластмасата, как тя нанася вреди на морските обитатели и микроорганизмите, както и как правилно да я събират за последващо преработване. Учениците са отговаряли на въпроси и са дискутирали как човешката дейност спомага за замърсяването на въздуха и горите, как може да бъде пестена енергия и защо е толкова важно боклукът да се изхвърля на правилното място. В края на проведената среща малките еколози са проследили и фотографирали развитието на своите растения, положили са необходимите грижи за техния по-бърз растеж и отново са почистили детската  площадка пред Ритуална зала – Добрич. Проектът „Библиотеката и училището – заедно за един по-чист град” се реализира с подкрепата на Фондация „Глобални библиотеки – България” в изпълнение на договор с Министерство на културата. Дейностите по проекта започнаха тази пролет. \r\nЖулиета НИКОЛОВА", "date": "2018.05.29", "title": "Добрич: Възпитаници на СУ „Димитър Талев“ участват в поредица от мероприятия по проект „Библиотеката и училището – заедно за един по-чист град”"}
{"url": "http://www.focus-news.net/news/2018/05/29/2527481/ministar-kiril-ananiev-nyama-da-ima-balgarski-grazhdanin-na-kogoto-da-mu-bade-otkazana-meditsinska-pomosht-na-bazata-na-tova-che-nyakade-ne-sa-razkriti-legla.html", "text": "Няма да има български гражданин, на когото да му бъде отказана медицинска помощ на базата на това, че някъде не са разкрити легла. Това каза министърът на здравеопазването Кирил Ананиев след днешното правителствено заседание, предаде репортер на Агенция „Фокус“.\r\nАнаниев посочи, че в разговорите с Лекарския съюз и с всички останали участници в процеса се е установило, че те не се разбират целите и съдържанието на Националната здравна карта (НЗК). „Тя определя настоящото състояние на системата и съответните потребности от медицинска дейност, която е необходимо да се предостави на населението на нашата страна. Беше поставен и решен въпросът и за капацитета на съответните лечебни заведения да извършват тази дейност. Това, което е важно, е че НЗК нито открива, нито закрива легла за активно лечение в болниците. Много важно е, че и броят на леглата не определя механизма на лечебните заведения за болнична помощ“, каза още той и обясни, че болниците се финансират през бюджета на НЗОК на базата на извършената дейност по съответните цени, определени с Националния рамков договор.\r\n„Когато качихме за обществено обсъждане НЗК, леглата които бяхме предложили бяха37 873 при 75% използваемост. Тези легла осигуряваха 2 471 000 хоспитализации на българските граждани – точно толкова, колкото бяха осъществени през 2017 г. На базата на разговорите които водихме с нашите партньори, имаше редица предложения които бяха справедливи“, каза още Ананиев и посочи, че на базата на това броят на леглата, определен в първоначалния вариант, е бил завишен с над 608 легла  и така стават 33 421 легла.\r\n„Основното предложение от Областните комисии и от Лекарския съюз беше това да се запази НЗК като брой легла от 2016 г., която съдът отмени и тя не влезе в сила. Тази карта обаче беше направена при 70% използваемост на леглата, но при новите норми при картата от 2018 леглата са с 13 повече от тези през 2016 г.“, коментира Ананиев.\r\nЗдравният министър посочи, че българското население е 7 млн. души. „Ние осигуряваме на 45% от българските граждани поне по една хоспитализация в лечебните заведения за болнична помощ – това е с предвидения резерв, а ако го премахнем, тогава осигуряваме поне по една хоспитализация поне на 34%. Няма никакво съмнение, че хората, които имат нужда от помощ, няма да бъдат оставени без лечение. Ще припомня, че миналата година имаше 64% усвояемост на леглата – българските  граждани се лекуваха с 24 700 легла, т.е. 1/3 от леглата не са били използвани. Така че гарантирам, че няма да има български гражданин, на когото да му бъде отказана медицинска помощ на базата на това, че някъде не са разкрити легла. Там, където се яви необходимост от откриване на допълнителни легла – ние ще дадем съгласие“, каза още Ананиев.\r\nЦветилена СИМЕОНОВА", "date": "2018.05.29", "title": "Министър Кирил Ананиев: Няма да има български гражданин, на когото да му бъде отказана медицинска помощ на базата на това, че някъде не са разкрити легла"}
{"url": "http://www.focus-news.net/news/2018/05/29/2527484/korneliya-ninova-bsp-iskame-otgovor-oshte-dnes-dali-darzhavata-dalzhi-pari-na-evropeyski-kliniki-za-lechenie-na-balgari.html", "text": "Искаме отговор още днес дали държавата дължи пари на европейски клиники за лечение на българи. Това каза лидерът на БСП Корнелия Нинова по време на пресконференция в централата на партията, предаде репортер на Агенция „Фокус“. „Имаме информация, че от 2017 г. българското правителство не е подновило договор с клиниката във Виена и днес от Асоциацията по пулмонална хипертония не са получили отговор има ли или няма договор“, подчерта Нинова. „Искаме ясен и категоричен отговор ще днес. Здравен министър ли ще е, финансов ли, премиер ли - има ли договор? Вярно ли е, че се дължат пари на европейски клиники и заради това отказват на българи да ги лекуват? Колко пари се дължат? Още утре да намерят 3 млн. лв., за да осигурят възможност на тези хора да дишат“, категорична бе лидерът на БСП. Нинова заяви, че не приема оправданието, че има корупция в системата. Тя обърна внимание, че ГЕРБ управляват от 8 години и ги призова да решат този проблем. \r\nДеница КИТАНОВА", "date": "2018.05.29", "title": "Корнелия Нинова, БСП: Искаме отговор още днес дали държавата дължи пари на европейски клиники за лечение на българи"}
{"url": "http://www.focus-news.net/news/2018/05/29/2527487/varna-izdirvaniyat-za-opita-za-ubiystvo-na-ohranitel-e-zadarzhan-ot-okrazhnata-prokuratura.html", "text": "След продължили четири месеца оперативно-издирвателни действия вторият обвиняем за опита за убийство на охранител е установен малко след полунощ днес. Това съобщиха от пресслужбата на Апелативна прокуратура – Варна. Задържан е в района на варненско казино след преследване. С постановление на Окръжната прокуратура във Варна той е бил задържан в ареста за срок до 72 часа до довеждането му пред съда за определяне на мярката му за неотклонение. 36-годишният мъж е съучастник в опита за убийство на охранител в дискотека заедно с 16-годишен ученик.\r\nОкръжната прокуратура във Варна му е повдигнала обвинение за опит за умишлено убийство, извършено в съучастие с непълнолетния, по хулигански подбуди и при условията на опасен рецидив – престъпление по член 116, ал. 1, т. 11 и 12, във връзка с член 18, ал. 1 от НК. \r\nКакто е известно, в ареста с постоянна мярка за неотклонение е непълнолетното момче, което държало пострадалия охранител, докато 36-годишният мъж му нанасял удари с нож. \r\nДеянието е било извършено на 28 януари 2018 г. около 2 часа след полунощ. В ОД на МВР във Варна постъпил сигнал от заведение в района на спирка „Акациите“ за сбиване. На място било установено, че пострадал при сбиването е 36-годишният охранител. Младият мъж бил с порезно-прободни рани в крака и гърдите. Настанен бил в болница и благодарение на оказаната медицинска помощ и продължително лечение той е бил спасен.  \r\nУтре Окръжната прокуратура във Варна ще внесе искане във Варненския окръжен съд за вземане мярка за неотклонение „Задържане под стража“ спрямо 36-годишния обвиняем. Разследването на опита за умишленото убийство продължава.", "date": "2018.05.29", "title": "Варна: Издирваният за опита за убийство на охранител е задържан от Окръжната прокуратура"}
{"url": "http://www.focus-news.net/news/2018/05/29/2527488/veliko-tarnovo-okrazhnata-prokuratura-vnese-v-sada-delo-za-darzhane-na-nad-48-kg-marihuana.html", "text": "Окръжна прокуратура - Велико Търново внесе в съда обвинителен акт за държане на наркотици в особено големи размери. Това съобщиха от пресцентъра на Апелативна прокуратура - Велико Търново. Обвинението срещу лице с инициали Б. К. е за това, че на 09 ноември 2017 г., в с. Джулюница, общ. Лясковец, без надлежно разрешително по Закона за контрол на наркотичните вещества и прекурсорите, държал с цел разпространение високорисково наркотично вещество – коноп /марихуана/ с общо тегло 48 604 грама на стойност 291 624 лв., установено с химическа експертиза, като държаното наркотичното вещество е в особено големи размери. \r\nОбвиняемият решил покрай селско-стопанска дейност да отглежда и марихуана. Конопените растения засадил в местности между няколко села, като ги поливал и торял, а впоследствие – прибирал и сушил. Готовата марихуана обвиняемият държал в дома си в с. Джулюница, като в няколко случая през 2017 г. той давал на друго лице различни количества от нея за продажба, а после получавал парите от реализацията ѝ. По получен оперативен сигнал до правораздавателните органи на 09 ноември 2017 г. било извършено претърсване в жилището на обвиняемия, при което е намерен наркотика. \r\nПредстои насрочвана на делото за разглеждане от съда.", "date": "2018.05.29", "title": "Велико Търново: Окръжната прокуратура внесе в съда дело за държане на над 48 кг марихуана"}
{"url": "http://www.focus-news.net/news/2018/05/29/2527486/galap-interneshanal-mladite-hora-v-balgariya-iskat-dve-detsa.html", "text": "Поколението на хората между 14 и 29-годишна възраст у нас си представя да има две деца в живота си. Няма съществена промяна спрямо предишното подобно измерване преди четири години. Това сочат данните от най-новото мащабно и единствено по рода си изследване сред младите хора у нас, проведено от „Галъп интернешънъл“ като част от проект на Фондация „Фридрих Еберт“ за цяла Централна и Източна Европа. В навечерието на Деня на детето „Галъп интернешънъл“ започва да съобщава изследователски факти от този проект в поредица медийни и научни публикации.   „Галъп интернешънъл“ проведе и предходното подобно изследване – през 2014 г. Основни младежки изследвания в последните десетилетия се свързват именно с екипа на агенцията.\r\n12% си представят едно дете. 59% искат две. 10% - три, а 2% искат четири или повече. На практика почти никой не посочва, че не иска деца. Останалите 17% не знаят или не отговарят. При тийнейджърите у нас делът на онези, които още не знаят колко деца биха искали да имат в живота си, е една пета, а при тези между 20 и 29 години – около една десета.  Така средният брой деца, които биха желали да имат в живота си младите хора у нас, е 2. Преди 4 години резултатът беше 2.02.\r\nДоходите, а с тях и образованието, населеното място и т.н. – както собствените, така и на родителите – се потвърждават като важни фактори за желания от младите хора брой деца. Младите с по-благоприятна житейска перспектива като че ли не поставят децата толкова високо в предпочитанията си. И тук няма съществена разлика спрямо предходни години.\r\nЯвно е, че в последните няколко години – в които все по-активно се говори за демографските проблеми у нас – не е настъпила съществена промяна в представите, плановете и мечтите на хората в основната детеродна възраст. Този тип процеси, разбира се, са много бавни и след няколко години следва да бъде направено още едно замерване.", "date": "2018.05.29", "title": "„Галъп интернешънъл“: Младите хора в България искат две деца"}
{"url": "http://www.focus-news.net/news/2018/05/29/2527485/veliko-tarnovo-rayonnata-prokuratura-predade-na-sad-mazh-za-povrezhdane-na-leki-avtomobili.html", "text": "Районна прокуратура – Велико Търново внесе в съда обвинителен акт срещу мъж за повреждане на два чужди автомобила. Това съобщиха от пресцентъра на Апелативна прокуратура - Велико Търново. Обвинението срещу мъжа с инициали Н.К. е за това, че в  периода от 23 май 2017 г. до 25 юни 2017 г. в гр. Велико Търново, при условията на продължавано престъпление, противозаконно повредил чужди движими вещи, собственост на различни лица и с това им причинил вреди в общ размер 1817,40 лева, като:\r\n- на 23 май 2017 г. – лек автомобил „Хонда ЦР-В“,  чрез удари унищожил преден десен калник, предна дясна врата, заден десен панел, огледало странично дясно, с което причинил на собственика му вреди в размер на 1 427, 40 лева, \r\n- на 25 юни 2017 г. – лек автомобил „Мерцедес С 200“, като чрез удар унищожил задно панорамно стъкло, с което причинил на собственика вреди за 390 лева. \r\nОбвиняемият ползвал гаражна клетка в близост до входа на жилищния блок в който живее и се дразнел от това, че  се случвало да не може да ползва гаража поради паркирали пред нея МПС. На 23 май 2017 г. забелязал паркиран пред гаража си лек автомобил „Хонда“.  Автомобилът бил паркиран там от пострадалия, който се бил качил до апартамента на брат си. Ядосан от това започнал да рита предния десен калник, предната и задната десни врати, като ги деформирал, след което изтръгнал страничното огледало. Два дни по-късно пострадалата паркирала пред втория гараж лек автомобил „Мерцедес“  и се качила в апартамент на майка ѝ. Обвиняемият отново се ядосал, че има кола спряна в близост до гаража му и  ударил и спукал задното панорамно стъкло.\r\n Предстои насрочване на делото за разглеждане от съда.", "date": "2018.05.29", "title": "Велико Търново: Районната прокуратура предаде на съд  мъж за повреждане на леки автомобили"}
{"url": "http://www.focus-news.net/news/2018/05/29/2527483/afp-antiteroristichnata-prokuratura-na-belgiya-poe-razsledvaneto-na-smartonosnata-strelba-v-liezh.html", "text": "Антитерористичната прокуратура на Белгия пое разследването на смъртоносната стрелба в Лиеж, в резултат на която по-рано във вторник загинаха четирима души – двама полицейски служители, случаен минувач и самият нападател, предава AFP.\r\nКъм настоящия момент няма информация за възможните мотиви на атаката, но органът разглежда единствено дела, свързани със заплахата от тероризма. Ситуацията в Белгия е напрегната след терористичната атака в Париж от ноември 2015 г., когато стана ясно, че организаторите й са я планирали на територията на страната.\r\n\"Има елементи, които сочат, че това е терористичен акт\", заяви Ерик Ван Дер Шипт, говорител на белгийската федерална прокуратура.Тереза Герова", "date": "2018.05.29", "title": "AFP: Антитерористичната прокуратура на Белгия пое разследването на смъртоносната стрелба в Лиеж"}
{"url": "http://www.focus-news.net/news/2018/05/29/2527489/interfaks-prestrelkata-v-liezh-e-zapochnala-pri-opit-za-proverka-na-dokumenti-ot-strana-na-politsiyata.html", "text": "Стрелбата в белгийския град Лиеж е започнала при обикновена процедура на проверка на документи от страна на полицията, съобщава руската информационна агенция Интерфакс, като се позовава на местния вестник Le Soir.\r\nМъжът, чиито документи полицейските служители са искали да проверят, е отнел оръжието на един от представителите на правоохранителните органи и е открил огън. В резултат са загинали двама полицая и един случаен минувач. \r\nИнцидентът се е случил около 10.30 часа (местно време) в централната част на града. След стрелбата мъжът е взел жена за заложник и се насочил към прилежаща сграда на лицей. При опит да влезе в нея той е бил застрелян от полицията. В рамките на операцията са пострадали двама представители на органите на реда. Заложницата е невредима, уверява Le Soir.\r\nRTBF съобщи, че основната версия за случилото се е терористичен акт. Тереза Герова", "date": "2018.05.29", "title": "Интерфакс: Престрелката в Лиеж е започнала при опит за проверка на документи от страна на полицията"}
{"url": "http://www.focus-news.net/news/2018/05/29/2527492/pravitelstvoto-podkrepi-kandidaturata-na-baku-za-domakin-na-svetovnoto-izlozhenie-ekspo-2025.html", "text": "Правителството подкрепи кандидатурата на столицата на Азербайджан Баку за домакин на световното изложение ЕКСПО 2025. Това съобщиха от Правителствена информационна служба. \r\nПрез ноември 2018 г. във Франция ще се проведе сесия на 164-ата Генерална Асамблея на Международното бюро за изложения (МБИ), на която ще се проведе избор на град-домакин на ЕКСПО 2025. \r\nТемата на кандидатурата на Азербайджан е „Развитие на човешкия капитал за изграждане на по-добро бъдеще“, а основните акценти са човешките ресурси, младежта и приносът за бъдещето. Баку може да стане първата столица домакин на „World Expo“ от региона на Източна Европа и Централна Азия.", "date": "2018.05.29", "title": "Правителството подкрепи кандидатурата на Баку за домакин на световното изложение ЕКСПО 2025"}
{"url": "http://www.focus-news.net/news/2018/05/29/2527494/pg-na-bsp-za-balgariya-poiska-debat-sas-zdravniya-i-finansoviya-ministar-za-zadalzheniyata-na-stranata-kam-evropeyski-kliniki.html", "text": "Ще извикаме здравния и финансовия министър в парламента за задълженията на страната към европейски клиники. Това каза лидерът на БСП Корнелия Нинова по време на пресконференция в централата на партията, предаде репортер на Агенция \"Фокус\". Нинова поясни, че Изпълнителното бюро на БСП се е срещнало с представителите на Асоциацията по пулноманална хипертония по време на редовното си заседание във вторник. Нинова посочи, че освен днешната пресконференция и настояването на оглавяваната от нея партия за отговор от страна на правителството още днес, БСП ще извика в Народното събрание министъра на здравеопазването и министъра на финансите. \"Искаме да предизвикаме там дебат“, каза Нинова. Лидерът на БСП посочи, че така ще бъдат дадени конкретни отговори и предложения за решения. По думите ѝ въпросът за задълженията на България  към чужди клиники е бил повдигнат преди няколко месеца и след това заметен. Тя подчерта, че въпросът ще бъде поставян в парламента чрез всички форми на парламентарния контрол. \r\nДеница КИТАНОВА", "date": "2018.05.29", "title": "ПГ на \"БСП за България\" поиска дебат със здравния и финансовия министър за задълженията на страната към европейски клиники"}
{"url": "http://www.focus-news.net/news/2018/05/29/2527498/balgariya-pregovarya-s-bolnitsi-v-angliya-frantsiya-i-avstriya-za-transplantirane-na-patsienti-s-belodrobni-zabolyavaniya.html", "text": "Зам.-министърът на здравеопазването д-р Бойко Пенков и изпълнителният директор на ИАТ д-р Мариана Симеонова разговаряха с пациенти с белодробни заболявания, които протестираха пред Министерството на здравеопазването. Това съобщиха от пресцентъра на Министерството на здравеопазването. „Напълно разбирам притесненията на хората и желанието им максимално бързо и скоро да се свършат нещата. С д-р Мариана Симеонова работим, за да решим проблема. Ангажирали сме и Министерството на външните работи, за да може през нашите мисии във всяка една от държавите-членки на Евротрансплант да имаме непрекъснато разговори, за да спечелим договор, чрез който нашите пациенти да могат да се лекуват и трансплантират“, каза д-р Бойко Пенков. \r\nБългария има договор с Евротрансплант, той не е прекъсван и България продължава да бъде член на организацията, обясни д-р Пенков. В момента страната ни преговаря с център, в който да се извършват трансплантации на бял дроб, тъй като договорът, който е имала България с Австрия, е изтекъл. Причината за отказите да бъдат трансплантирани български граждани до момента е проблемът с донорството на органи в цяла Европа. Изпълнителният директор на ИАТ д-р Мариана Симеонова посочи, че за да не се рискува животът на нито един пациент, се преговаря и с болници в Англия и във Франция, откъдето има уверение че ще извършат спешните трансплантации. По думите ѝ до две седмици се очаква положителен отговор и от клиниката във Виена да поеме български пациенти. \r\nОт Евротрансплант потвърждават, че за годините България е подала осем органа повече от броя на пациентите, които са трансплантирани, което означава, че към момента могат да бъдат извършени трансплантации. Министерството на здравеопазването не дължи пари на австрийската болница, в която са правени трансплантациите на бял дроб до началото на тази година. \r\nСпоред зам.-министър Бойко Пенков дългосрочното решение на този проблем е развиването на дейността и обучението на кадрите в болница „Лозенец“ и в УМБАЛ „Св. Екатерина“, които имат лиценз за трансплантация на сърце и бял дроб. „Имаме изключително кадърни хора, имаме база и това нещо трябва да започне да се случва в най-близко време и в България“, допълни още зам.-здравният министър.", "date": "2018.05.29", "title": "България преговаря с болници в Англия, Франция и Австрия за трансплантиране на пациенти с белодробни заболявания"}
{"url": "http://www.focus-news.net/news/2018/05/29/2527495/ministar-kiril-ananiev-sazdavame-neobhodimata-organizatsiya-za-tezi-hora-koito-se-nuzhdayat-ot-barza-belodrobna-transplantatsiya-tya-da-bade-osashtestvena.html", "text": "Създаваме необходимата организация за тези хора, които се нуждаят от бърза белодробна трансплантация, тя да бъде осъществена. Това каза министърът на здравеопазването Кирил Ананиев по повод протеста на хората с белодробна недостатъчност, който се проведе днес пред сградата на Министерството на здравеопазването, предаде репортер на Агенция „Фокус“. „Както те се притесняват, така и ние се притесняваме като ръководство. За най-спешните случаи създаваме организация и използваме и МВнР, и нашите посланици. Влезли сме в преки контакти с някои болници в Австрия, Франция, Германия, Великобритания, за да може да уточним условията и тези хора, които се нуждаят от бърза трансплантация, тя да бъде осъществена. Другото, което правим, е в две наши болници създаваме необходимата организация за обучение на медици, които да могат да осъществят и трансплантацията на бял дроб“, коментира Ананиев.\r\nНа въпрос какво ще отговори на Лекарския съюз, който най-вероятно ще обжалва новата здравна карта и призовава болниците да не включват договори с НЗОК, здравният министър коментира: „Ще ви кажа двата аргумента според мен, заради които те може би ще обжалват. Обясних им, че от една страна имаме сегашното състояние, при което няма Национална здравна карта, а чл. 34 от Закона за лечебните заведения изисква сключването на договора с тях да става кумулативно при наличието на две неща – наредбата, която прие Министерския съвет за реда и критериите за определяне на лечебните заведения за болнична помощ, с които НЗОК, ще сключи договор, и Националната здравна карта. След като ги няма тези неща, а от друга страна вече ги има налице, им казах да кажат, кое е по-доброто. И отговорът беше: „Създава се хаос с новото“. Но това, което си мисля, че е основната причина, е, че след няколко дни предстоят събития в Българския лекарски съюз и всяко едно тяхно положително решение  може би ще се отрази негативно върху избора, който предстои“, обясни той.\r\nНа въпрос защо са се увеличили леглата в болницата във Враца, а са се намалили тези в Ловеч, той отговори: „Когато се прави Здравната карта, се оценяват потребностите на региона. Бяха допуснати технически грешки – бяха изпуснати няколко фактора, но вече ги взехме предвид. И всичко е оправено“.\r\nЦветилена СИМЕОНОВА", "date": "2018.05.29", "title": "Министър Кирил Ананиев: Създаваме необходимата организация за тези хора, които се нуждаят от бърза белодробна трансплантация, тя да бъде осъществена"}
{"url": "http://www.focus-news.net/news/2018/05/29/2527493/dragomir-stoynev-bsp-gerb-kato-ne-mogat-da-upravlyavat-zdravnata-sistema-da-si-sabirat-bagazha-i-da-si-hodyat.html", "text": "ГЕРБ, като не могат да управляват здравната система, да си събират багажа и да си ходят. Това каза заместник-председателят на ПГ на „БСП за България“ Драгомир Стойнев по време на пресконференция в централата на партията във връзка с това, че 16 български граждани в момента чакат за белодробна трансплантация, предаде репортер на Агенция „Фокус“. „Управляващите да не ни обясняват, че имало голяма корупция в здравната система. 3 млн. лв. могат да бъдат осигурени още до довечера. Това са пари за живот“, каза Стойнев. \r\nПредседателят на Асоциацията по пулмонална хипертония Тодор Мангъров поясни, че българите са в листа на чакащите за трансплантация в България, но не и в европейската листа. „Това ги поставя в невъзможност да бъдат лекувани. Това, че са в листа на чакащите в България, нищо не означава“, каза Мангъров. По думите му, за да се впише българин в европейската листа, трябва да му бъде издадена оферта от европейска клиника, която извършва трансплантация на бял дроб. „Такава оферта не може да бъде получена, защото най-вероятно българското здравно министерство дължи неизплатени средства на тези клиника. Оттам рейтингът на България и нашият на пациенти не е достатъчно висок. Когато наш пациент поиска оферта от чужда клиника в Германия, Англия, на него му се отказва само защото е българин“, коментира Мангъров. По думите му 16 души, които  чакат трансплантация, имат вариант да емигрират или да умрат в България. \r\nДеница КИТАНОВА", "date": "2018.05.29", "title": "Драгомир Стойнев, БСП:  ГЕРБ, като не могат да управляват здравната система, да си събират багажа и да си ходят"}
{"url": "http://www.focus-news.net/news/2018/05/29/2527496/plovdiv-okrazhnata-prokuratura-predade-na-sad-shofyora-na-tir-a-ot-katastrofata-na-avtomagistrala-trakiya-pri-koyato-zaginaha-dvama-dushi.html", "text": "Окръжна прокуратура - Пловдив повдигна обвинение на шофьора на тежкотоварния автомобил, участвал в катастрофата на автомагистрала „Тракия“ на 28 май, при която загинаха двама души, за това, че на 28 май 2018 г. на автомагистрала „Тракия” е нарушил правилата за движение и е причинил смъртта на двама души, като случаят е особено тежък. Това съобщиха от пресцентъра на Апелативна прокуратура - Пловдив. Обвиняемият е задържан с постановление на наблюдаващия прокурор за срок от 72 часа, в рамките на които предстои да бъде внесено в съда искане за вземане спрямо него на мярка за неотклонение „Задържане под стража”.\r\nПредвиденото от закона наказание за престъплението, в което е обвинен, е лишаване от свобода от 5 до 20 години и лишаване от право да управлява МПС.\r\nПо делото се разпитват свидетели, назначени са съдебно-медицинска и авто-техническа експертизи, като последната следва да даде заключение за конкретната причина за настъпване на произшествието. Обвиняемият е бил тестван на място за алкохол с техническо средство, като  пробата е била отрицателна. Взета му е кръвна проба, която се изследва за наркотични вещества. Разследването продължава.", "date": "2018.05.29", "title": "Пловдив: Окръжната прокуратура предаде на съд шофьора на ТИР-а от катастрофата на автомагистрала „Тракия“, при която загинаха двама души"}
{"url": "http://www.focus-news.net/news/2018/05/29/2527501/balgariya-shte-uchastva-na-mezhdunarodnata-izlozhba-v-riyad-saudi-agro-food-2018.html", "text": "Правителството прие одобри участието на България с национален щанд на Международната изложба за хранителни продукти, съставки и технологии Saudi Agro-Food 2018, която ще се проведе в Рияд в периода 7-10 октомври. Това съобщиха от Правителствена информационна служба .\r\nБългария ще участва за първи път в изложението. Събитието предлага на българските производители добра възможност да покажат своите продукти, като в продължение на четири дни ще имат възможност да се срещнат с търговци на едро, дистрибутори, търговци на дребно и други професионалисти в бранша. Те ще могат да създадат нови партньорства, които дават възможност да стъпят на пазарите на Саудитска Арабия.\r\nЧаст от разходите по подготовката и участието на България се предвижда да бъдат осигурени по държавна помощ SA. 47097 „Помощ за участие в изложения“.", "date": "2018.05.29", "title": "България ще участва на международната изложба в Рияд Saudi Agro-Food 2018"}
{"url": "http://www.focus-news.net/news/2018/05/29/2527499/stara-zagora-v-grada-shte-bade-otkrita-izlozhba-na-detski-hudozhestveni-shkoli-kam-tsentara-za-podkrepa-za-lichnostno-razvitie.html", "text": "Общината и Центърът за подкрепа за личностно развитие организират годишна изложба на школите по малка пластика, живопис и приложни изкуства към Центъра. Тя е посветена и на 30-годишнината от създаването на Школата по малка пластика. Това съобщиха от пресцентъра на Община Стара Загора. Експозицията ще бъде открита на 4 юни в 17.00 часа в зала „Лубор Байер“.\r\nШколата по малка пластика към Центъра за подкрепа за личностно развитие е създадена през 1988 година от Слави Славов, който и досега е неин ръководител. В ателието деца от 5 до 14 години моделират с глина и други пластични материали различни маски, герои от приказки, любими животни, човешки фигурки и всичко друго, което ражда детската фантазия. По-напредналите работят с гипс и дърво. Всяка година децата участват със свои творби в национални и международни изложби и пленери. Много от тях продължават образованието си в художествени училища и висши учебни заведения по изкуства и архитектура.\r\nНад 2000 деца са посещавали школата през изминалите години. Възпитаници на Слави Славов печелят престижни награди от национални конкурси в Казанлък, София, Бургас, Ловеч, Козлодуй, Пловдив, Поморие и др. Имат и много награди от международни изяви в Русия, Беларус, Франция, САЩ, Турция.\r\nПо повод 24 май т. г. година школата получи престижната награда „Млада Загора“ на Община Стара Загора в сферата на Култура и изкуство за завоювани призови места в международни и национални конкурси и за формиране на естетически и творчески умения.", "date": "2018.05.29", "title": "Стара Загора: В града ще бъде открита изложба на детски художествени школи към Центъра за подкрепа за личностно развитие"}
{"url": "http://www.focus-news.net/news/2018/05/29/2527491/becho-poydovski-rd-pbzn-smolyan-pozharnata-opasnost-v-rodopite-zasega-e-niska-zaradi-natrupanata-vlaga-ot-dazhdovete.html", "text": "Пожарната опасност в Родопите засега е ниска заради натрупаната влага от дъждовете през последните седмици. Това каза за Радио „Фокус“ – Смолян Бечо Пойдовски, началник сектор „Държавен противопожарен контрол и превантивна дейност“ в Регионална дирекция „Пожарна безопасност и защита на населението“ – Смолян. Той уточни, е още през април е издадена заповед на областният управител за обявяване на пожароопасен сезон по предложение на Регионалната дирекция на горите – Смолян. „Въпреки това в момента пожарната опасност в горите е малка, предвид че все още е зелено навсякъде и не се извършва почистване на ливади, а и сеитбата на нивите е приключила. Сега няма опасност в горите – всичко е зелено, тревата е буйна, няма все още много туристи. Очакванията са краят на август и през септември, когато изсъхне тревата ситуацията да е по-опасна от гледна точка на пожарите. А иначе пожароопасният сезон се обявява предвид очакваното топло и горещо време. Сега почти всеки ден вали и има влага натрупана в земята и гората, което е добре като превенция за пожарите“, поясни Пойдовски. Той призова туристите в горите да не палят огън, за да не предизвикват пожар и припомни, че последните 10 дни в област Смолян няма регистрирани горски пожари.\r\nПойдовски отбеляза, че плановете на държавните стопанства са приети в края на април, създадена е организация и всички стопанства имат готовност за действия при пожари. „В края на юли ще се извършват проверки по тези планове, за да се заостри вниманието на частните стопани на горите и горските кооперации“, посочи Пойдовски. Той обобщи, че има създадена много добра организация по отношение на превенцията от горски пожари в област Смолян и на този етап няма нещо, което да е тревожно.\r\nНели ГЕРГЬОВСКА", "date": "2018.05.29", "title": "Бечо Пойдовски, РД ПБЗН – Смолян: Пожарната опасност в Родопите засега е ниска заради натрупаната влага от дъждовете"}
{"url": "http://www.focus-news.net/news/2018/05/29/2527503/kyustendil-prokuraturata-shte-poiska-zadarzhane-pod-strazha-za-53-godishniya-mazh-priznal-za-ubiystvo-na-zhena-v-grada.html", "text": "Прокуратурата ще поиска „Задържане под стража” за 53-годишния мъж, признал за убийство на жена от Кюстендил. Това съобщиха за Радио „Фокус” – Кюстендил от Окръжната прокуратура. Предстои прокуратурата да изготви искането, след което ще го внесе в Окръжен съд – Кюстендил. По случая е образувано досъдебно производство. Спрямо мъжа е повдигнато обвинение по чл. 115 от Наказателния кодекс – умишлено убийство. Предвиденото наказание е лишаване от свобода за срок от 10 до 20 години.„Фокус” припомня, че 53-годишния мъж е задържан за убийството на 32-годишна жена от Кюстендил. Той е направил пълни самопризнания. Трупът на жертвата е открит в напреднала фаза на разложение. Мъжът е убил жената на 13 май, а после е укрил трупа в мазето на къщата си. Жертвата е била обявена за общодържавно издирване на 23 май.\r\nВенцеслав ИЛЧЕВ", "date": "2018.05.29", "title": "Кюстендил: Прокуратурата ще поиска „Задържане под стража” за 53-годишния мъж, признал за убийство на жена в града"}
{"url": "http://www.focus-news.net/news/2018/05/29/2527500/plovdiv-obshtinata-nagradi-s-ofitsialni-gramoti-horata-udostoeni-s-priz-nay-dobriyat-chovek.html", "text": "Общината награди с официални грамоти хората, удостоени с приз „Най-добрият човек“, предаде репортер на Радио „Фокус“ – Пловдив. Те бяха връчени от заместник-кметът Георги Титюков.\r\nПървият сред тях е д-р Маргарита Загарова. Тя е завършила медицина и богословие. Получава титлата най-добър човек, тъй като доброволно вече повече от 10 години работи в пловдивския затвор. Там тя се среща с лишените от свобода, провежда лекции и разговори с тях. „Човек трябва да обръща много голямо внимание на хората, които имат нужда от помощ, особено хората, които са тръгнали по пътя на духовенството“, каза д-р Маргарита Загарова. Тя каза, че миналата година е станала кръстница на един от лишените от свобода доживот, който има и издадена книга със стихове, казва се „И това съм аз – хроника на една доживотна присъда“.\r\nДругият сред номинираните, който получи грамота за „Най-добрият човек“, е Борис Калибацов. Той е бил номиниран от момче от Асеновград с онкологично заболяване. „Смятам, че е нормално човек да може да помага на хората. Когато съм вършил добрини не съм търсил нито благодарност, нито някаква признателност. Когато ми се обадиха хора от екипа на кампанията помислих, че някой се шегува“, каза Борис Калибацов. Той е бизнесмен и от фирмата, която управлява поддържат контакти от много социални домове. „Смятам, че доброто в хората никога няма да изчезне“, коментира Борис Калибацов.\r\nНай-младият сред тримата, които бяха удостоени с приза за „Най-добрият човек“ е студентката Катерина Чобанова. Тя е на 23 години и учи психология в ПУ „Паисий Хилендарски“. Катерина получава своя приз за работата си като доброволец в Клиниката по детска хирургия. „Родителите ми винаги са ме учили да вярвам в човешкото в човека, да търся доброто в хората и винаги е нужно да помагаш“, каза Катерина Чобанова.\r\nЗа седма поредна година Община Пловдив съвместно с  Националния алианс на хора с редки болести, Професионална  гимназия по хранителни технологии и техника – Пловдив и Асоциация НАЕ реализира инициативата „В търсене на най-добрия човек”. „Община Пловдив предлага една изключително богата палитра от социални услуги. Услуги, които са насочени към уязвими социални групи от обществото-възрастни, самотно живеещи, хора със специфични потребности, деца и младежи със специфични потребности. Но ние няма как да се справим, ако няма и добри хора, които със средства, с ума си, с доброволческа работа да помагат на тези социални услуги“, каза Георги Титюков по време на официалното връчване на грамотите.\r\nВесела КРЪСТЕВА", "date": "2018.05.29", "title": "Пловдив: Общината награди с официални грамоти хората, удостоени с приз „Най-добрият човек”"}
{"url": "http://www.focus-news.net/news/2018/05/29/2527502/mon-variant-i-be-izteglen-za-maturata-po-zhelanie.html", "text": "Днес в Министерството на образованието и науката журналистката Зина Соколова от вестник „Аз Буки“ изтегли „Вариант I“ за държавния зрелостен изпит по желание на зрелостниците. Това съобщиха от пресцентъра на Министерството на образованието и науката. Вариантът важи за изпитите по четирите предмета – немски език, руски език, математика и философски цикъл.\r\nНа зрелостен изпит по желание днес се явиха общо 86 зрелостници – 74 държаха изпит по математика, седем по философия, трима по руски език и двама по немски език.\r\nНа 30 май  2018 г., ще се проведат зрелостните изпити по желание по английски език и биология и здравно образование.", "date": "2018.05.29", "title": "МОН: Вариант I бе изтеглен за матурата по желание"}
{"url": "http://www.focus-news.net/news/2018/05/29/2527505/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес  ще разберем как премина Празникът на розата. Това ще ни каже Петя Найденова, директор на Дирекция „Хуманитарни и социални дейности” към Общината. Ще разберем още какво предстои в Калофер по повод Деня на Ботев. За програмата по време на Ботевите дни ще говорим с директора на Национален музей „Христо Ботев” Ася Николова.\r\nВ предаването ще ви поканим и на още едно събитие – премиера на най-новата книга на Райна Каблешкова, посветена но войнската слава на Копривщица „За честта на пагона и в служба на отечеството”. В нея се съдържат очерци за 17 български генерали, родени в будното възрожденско градче.  За книгата ще ни разкаже Петър Ненков, военен историк.\r\nВ края на предаването ще чуем и Мирослав Колев, който ще ни разкаже какво подготвя читалище “Христо Ботев“ в село Столетово за децата на 1 юни.\r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.05.29", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/05/29/2527497/makfaks-makedoniya-prezidentat-na-makedoniya-ne-e-informiran-za-dogovorenata-ramka-za-imeto.html", "text": "До президента на Македония Георги Иванов няма изпратена информация за договорената рамка за преодоляване на спора за името, която хвърля сянка в двустранните отношения на Скопие и Атина повече от две десетилетия, предава „Макфакс“. \r\n„До кабинета няма подадена информация за договорена рамка за възможно решение на спора името, нито информация за последните две срещи на министрите на външните работи на Република Македония и Република Гърция, проведени в Брюксел и в Ню Йорк. Канцеларията на президента на Република Македония не е била информирана нито за състава, нито за работата на юридическите екипи от двете страни за текста на двустранното споразумение\", заявиха от кабинета на Иванов.\r\nДо президента преди това не е бил предоставен дори предложения пакет за името „Република Илинденска Македония“, въпреки че държавният глава на югозападната ни съседка е изискал да получи писмен документ за последния развой на събитията, свързани със спора за името.\r\n„Кабинетът на президента многократно поиска на Иванов да бъдат доставени документи, свързани с хода на преговорите, включително и проектотекста на двустранното споразумение за преодоляване на спора за името, предоставен от Министерството на външните работи на Република Гърция, като оценява, че македонският президент се информира селективно“, се казва в разпространеното изявление. \r\n„Досега съм бил принципен и оставам последователен в придържането към  установените от предишните президенти на Република Македония позиции\", заяви Иванов преди 10 дни.Тереза Герова", "date": "2018.05.29", "title": "„Макфакс“ (Македония): Президентът на Македония не е информиран за договорената рамка за името"}
{"url": "http://www.focus-news.net/news/2018/05/29/2527506/v-kapitala-na-nk-industrialni-zoni-shte-bade-aportiran-imot-v-s-german.html", "text": "Правителство възложи на министъра на икономиката да увеличи капитала на „Национална компания Индустриални зони“ ЕАД със стойността на непаричната вноска, представляваща правото на собственост върху имот в с. Герман. Това съобщиха от Правителствена информационна служба. Той представлява терен от 19,5 дка и седем сгради, които са с отпаднала необходимост за Българския институт по метрология.\r\nНКИЗ е дружество със 100% държавно участие в капитала и е създадено с цел изграждане и управление на индустриални зони и високотехнологични паркове. Дейността и приоритетите му са насочени към идентифициране и създаване на индустриални терени с готова инфраструктура с цел привличане на инвеститори.\r\nПравителството предостави на Министерството на здравеопазването имот във Велико Търново, който ще позволи изграждането на центрове за специализирана здравно-социална грижа за деца с увреждания с потребност от постоянни медицински грижи. Имотът – терен от 4,7 дка на ул. „Никола Габровски“ №23, е необходим за реализирането на проект „Подкрепа за деинституционализация на грижа за деца“, финансиран по Оперативна програма „Региони в растеж“. Чрез него се осигурява подходяща и ефективна социална инфраструктура за предоставяне на нов вид резидентни и съпътстващи услуги в общността, включително здравно-социални, които заменят модела на грижа за деца, настанени в институции. \r\nСградите на Аграрно-техническата професионална гимназия в Златица и на Професионалната гимназия по лозарство и винарство „Хр. Ботев“ в Перущица стават общинска собственост. Решенията са мотивирани с преобразуването в общински на учебните заведения, които досега са били към Министерството на земеделието, храните и горите.\r\nПравителството предоставя безвъзмездно на община Варна собствеността върху два самостоятелни обекта в сградите на ул. „Ген. Колев“ №17 и ул. „Дрин“ №31. Те са необходими за осъществяване на социални услуги от общината чрез Центъра за подкрепа на личностно развитие – логопедичен център Варна.\r\nКабинетът даде съгласието си „Български пощи“ ЕАД да продаде чрез търг имоти във Варна, Търговище и Павликени. Това са шест апартамента с площ между 40 кв. м и 100 кв. м и гараж от 19 кв. м, които не са необходими за основната дейност на дружеството. С продажбата им ще бъдат реализирани приходи, необходими за изпълнение на бизнес плана на „Български пощи“.", "date": "2018.05.29", "title": "В капитала на НК „Индустриални зони“ ще бъде апортиран имот в с. Герман"}
{"url": "http://www.focus-news.net/news/2018/05/29/2527508/prezidentat-rumen-radev-shte-otkrie-13-ata-spetsializirana-mezhdunarodna-izlozhba-za-otbranitelna-tehnika-hemus-2018.html", "text": "На 30 май 2018 г., президентът и Върховен главнокомандващ на Въоръжените сили Румен Радев ще открие 13-ата специализирана международна изложба за отбранителна техника „Хемус – 2018“, съобщиха от прессекретариата на държавния глава. Церемонията по откриването ще започне в 11.00 часа пред Палата 3 на Международния панаир – Пловдив.", "date": "2018.05.29", "title": "Президентът Румен Радев ще открие 13-ата специализирана международна изложба за отбранителна техника „Хемус - 2018”"}
{"url": "http://www.focus-news.net/news/2018/05/29/2527509/odobrena-e-balgarskata-pozitsiya-za-zasedanie-na-saveta-pvr.html", "text": "Правителството одобри българската позиция за заседанието на Съвета на ЕС по правосъдие и вътрешни работи, част „Правосъдие“, което ще се проведе на 4 и 5 юни в Люксембург. Това съобщиха от Правителствена информационна служба.\r\nОсновните дискусии ще бъдат насочени към спорните въпроси по предложението за директива относно рамки за превантивно преструктуриране, предоставяне на втори шанс и мерки за повишаване на ефективността на процедурите за преструктуриране, несъстоятелност и опрощаване на задължения, както и по предложението за регламент относно компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца (Регламент „Брюксел IIа“). Освен тези предложения, министрите на правосъдието ще обсъдят въпроси по темата „Електронни доказателства“ и ще бъдат информирани относно напредъка по оперативното функциониране на Службата на европейския прокурор.\r\nОдобрена беше и позицията за неформалната среща на министрите от ЕС, отговарящи за спорта. Тя е на 31 май в Париж и се организира във връзка с предстоящите през 2024 г. летни олимпийски и паралимпийски игри във френската столица. На заседанието ще бъде обсъдена темата за промотиране на ЕС като водещо място за провеждане на големи събития. Ще бъде представена за доброволно одобрение и декларация за намерение относно перспективата на спорта в ЕС за олимпийските и паралимпийските игри в Париж.\r\nНеформално заседание на Съвета по земеделие и рибарство ще се проведе в периода 3-5 юни в София. Предвидената за обсъждане тема е „Обновяване на поколенията в селското стопанство в контекста на общата селскостопанска политика след 2020 г.“. Министрите от ЕС ще изразят мнението си по отношение приноса на настоящите мерки на общностно ниво за привличане и задържане на младите земеделски производители в сектора на селското стопанство, както и да откроят водещи инициативи, прилагани на национално равнище, които са доказали своя потенциал за включване на повече млади хора в сектора.\r\nПравителството утвърди резултатите от неформалното заседание на Съвета на Европейския съюз по икономически и финансови въпроси, което се проведе на 27 и 28 април в София. По време на първия ден от ЕКОФИН финансовите министри обмениха мнения върху конвергенцията в ЕС и по-нататъшното намаляване на фрагментацията на финансовите пазари в рамките на Съюза на капиталовите пазари. През втория ден се проведе дискусия за начините за подобряване събираемостта на приходите и борбата с данъчните измами в рамките на единния пазар, както и за корпоративното облагане в рамките на единния пазар и данъчните предизвикателства, свързани с цифровата икономика.", "date": "2018.05.29", "title": "Одобрена е българската позиция за заседание на Съвета ПВР"}
{"url": "http://www.focus-news.net/news/2018/05/29/2527507/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Преминаването на моторни превозни средства през ГКПП „Гюешево” е нормално. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.05.29", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/05/29/2527512/operatorite-na-elektroprenosnata-i-elektrorazpredelitelnite-mrezhi-nyama-da-mogat-da-otkazvat-dostap-do-tyah.html", "text": "Съществуващата към момента възможност операторите на електропреносната и електроразпределителните мрежи да отказват достъп до тях поради влошаване на условията за снабдяване, се отнема. Това съобщиха от Правителствената информационна служба. Тя се заменя с възможност временно да се ограничи или преустанови достъпът на ползвателите при определени условия. Ограничаването на достъпа се отнася за вече присъединени ползватели. Това предвиждат промени в Закона за енергетиката, приети от правителството и предложени за одобрение от Народното събрание. С измененията се транспонират изцяло в българското законодателство изискванията на европейски директиви, свързани с общите правила за вътрешния пазар на електроенергия и на природен газ.\r\nС други изменения на закона се въвежда задължението при отказ от присъединяване на нови потребители, операторите на електропреносната, електроразпределителната, газопреносната и газоразпределителните мрежи да мотивират писмено решението си. В момента изрично изискване за писмено мотивиране не съществува в законодателството. По този начин ще се гарантира по-голяма правна сигурност за ползвателите на енергийни услуги.\r\nС промените в Закона за енергетиката се забранява също прехвърлянето на персонала на оператора на преносна мрежа, към предприятия, изпълняващи някоя от дейностите по производство или доставка.\r\nПоставят се изисквания и към състава на надзорния орган на независимия преносен оператор. Той трябва да включва членове, представляващи вертикално интегрираното предприятие и членове, представляващи акционери – трети страни. Операторът на система за съхранение на природен газ ще има независими от вертикално интегрираното предприятие права за вземане на решения по отношение на активите, необходими за поддръжката, експлоатацията или разработването на съоръженията за съхранение. По този начин се гарантира независимостта на оператора, която трябва да бъде осигурена, дори и когато той е част от вертикално интегрирано предприятие.\r\nС транспонирането на разпоредби от директивата за инфраструктурата за алтернативни горива се създава правна рамка по отношение на операторите на публично достъпни зарядни точки за електрически превозни средства. С новите текстове се регламентират фигурите на оператор на публично достъпна зарядна точка и ползвателите на услуги за зареждане на електрически превозни средства. Предвиден е ред за присъединяване на зарядната точка към електроразпределителната мрежа. Разгръщането на зарядната инфраструктура ще послужи като стимул за по-широкото използване на електрически превозни средства, което е фактор за опазване на околната среда, близки до нулевите вредни емисии и силно намаляване на шума.\r\nС втората група поправки в закона се облекчава режимът за изграждане на линейни енергийни обекти – електропроводи, газопроводи, нефтопроводи и други. Те ще се изграждат вече въз основа на учредено сервитутно право. Действащите в момента текстове на закона предвиждат учредяване на право на строеж както за изграждането на сгради и постройки, така и за прокарването на подводни, надземни и подземни линейни обекти на техническата инфраструктура. Тази липса на разграничение между видовете енергийни обекти утежнява осъществяването на инвестиционни намерения на енергийните предприятия.\r\nСъс законодателните изменения се въвежда дефиниция на линейните енергийни обекти, като към тях се включват и принадлежащите им трайно прикрепени към земята конструктивни елементи (например, стълбовете към електропроводите).\r\nДействащият в момента режим за придобиване на вещни права води до забавяне в развитието на енергийната инфраструктура. В същото време, това е причина за оскъпяване на инвестициите, заплащане на неустойки и загуби на финансиране.\r\nС други промени в енергийното законодателство се урежда възможността за възмездно придобиване на имоти – частна държавна или общинска собственост, без търг или конкурс за изграждането или разширението на площадкови енергийни обекти (трафопостове, подстанции и други).\r\nПредложените законови поправки целят намаляване на административните процедури за изграждане на линейни енергийни обекти. Със законопроекта се създават условия за ефективно реализиране на проектите от общ интерес, касаещи трансевропейската енергийна инфраструктура.", "date": "2018.05.29", "title": "Операторите на електропреносната и електроразпределителните мрежи няма да могат да отказват достъп до тях"}
{"url": "http://www.focus-news.net/news/2018/05/29/2527510/tsvetan-tsvetkov-pp-vrachanski-balkan-na-teritoriyata-na-parka-funktsionira-sistema-za-ranno-opovestyavane-pri-pozhari.html", "text": "На територията на парка функционира система за ранно оповестяване при пожари. Това каза за Радио „Фокус“ – Видин Цветан Цветков, експерт в Дирекцията на Природен парк „Врачански Балкан“. Той посочи, че тази система функционира от 4 години. „Сканиращи устройства регистрират възникването на пожар на територията на парка и веднага предават сигнал в офиса на дирекцията и на телефона на дежурния към парка. След което се предприемат необходимите мерки съвместно с кметовете на близките села и служителите от Горските стопанства. Пожарите в горските територии обикновено се прехвърлят когато недобросъвестни стопани палят стърнища, не ги охраняват и огънят лесно преминава в гората“, каза Цветан Цветков. Той допълни, че от началото на годината на територията на ПП „Врачански Балкан“ няма възникнали пожари. „Според статистиката, която водим и от прегледа на базата данни пожарите възникват в началото на месец юни. Районът, в който най-често има такива пожари е около селата Лютаджик, Горно и Долно Озирово“, обясни експертът. Той допълни, че се работи и с кметовете на тези населени места, разчита се те и местните хора да подават също сигнали за пожари. „Надяваме се тази година да се спре с паленето на стърнищата и да нямаме горски пожари“, заяви Цветан Цветков.\r\nАнна ЛОЗАНОВА", "date": "2018.05.29", "title": "Цветан  Цветков, ПП „Врачански Балкан“:  На територията на парка функционира система за ранно оповестяване при пожари"}
{"url": "http://www.focus-news.net/news/2018/05/29/2527514/normalno-se-izvarshva-preminavaneto-na-avtomobili-prez-granichnite-punktove-zlatograd-makaza-i-kapitan-petko-voyvoda.html", "text": "Нормално се осъществява преминаването на автомобили през граничните контролно-пропускателни пунктове на българо-гръцката граница „Златоград“, „Маказа“ и „Капитан Петко войвода“. Това съобщиха за Радио „Фокус“ – Смолян от Главна дирекция „Гранична полиция“.\r\nНели ГЕРГЬОВСКА", "date": "2018.05.29", "title": "Нормално се извършва преминаването на автомобили през граничните пунктове „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/05/29/2527511/kyustendil-desetki-zhiteli-na-grada-preminaha-na-bezplatni-lekarski-konsultatsii-i-pregled-v-mobilen-punkt-na-ploshtad-velbazhd.html", "text": "Десетки жители на града преминаха през безплатни лекарски консултации и прегледи, предаде репортер на Радио „Фокус” – Кюстендил. На площад „Велбъжд” е създаден мобилен пункт на неправителствена организация, в който се извършват прегледите и консултациите. Инициативата е под мотото „Зелена линейка - стъпки на здравето”. На място са разкрити няколко пункта  – измерване на кръвно налягане, ръст, тегло, пулс, изследване на кръвна захар, костна плътност и преглед от лекар- специалист, който обобщава резултатите. Представени са и няколко стъпки на здравето, хранителен режим, които са обяснени под формата на фотоизложба.\r\nВенцеслав ИЛЧЕВ", "date": "2018.05.29", "title": "Кюстендил: Десетки жители на града преминаха на безплатни лекарски консултации и преглед в мобилен пункт на площад „Велбъжд”"}
{"url": "http://www.focus-news.net/news/2018/05/29/2527515/ot-1-septemvri-2018-g-gorivata-za-transporta-shte-tryabva-da-sadarzhat-minimum-6-biodizel.html", "text": "От 1 септември 2018 г. горивата от нефтен произход в транспорта трябва да съдържат минимум 6% биодизел, от които 1% биогориво от ново поколение. Това съобщиха от Правителствена информационна служба. Това е регламентирано в одобрен от кабинета проект за изменение на Закона за енергията от възобновяеми източници. Промените регламентират използването на биогорива от ново поколение в транспортния сектор и ще съдействат за изпълнение на националната цел за потребление на биогорива от ново поколение (биогорива, произведени от отпадъци и остатъци – слама, водорасли, гроздови джибри, животински тор, утайка отпадъци и др.)\r\nВ изпълнение на изискванията на Директива 2015/1513/Е0 България е определила и представила в Европейската комисия национална цел за потребление на биогорива от ново поколение в размер на 0,05 процентни пункта енергийно съдържание от задължителния дял на енергия от възобновяеми източници във всички видове транспорт. Целта трябва да бъде постигната до 2020 г.\r\nС промените в законопроекта се предлагат критерии за устойчивост при използване на биогорива.\r\nВъвежда се изискване за откриване и проследяване на суровините за производство на биогорива от ново поколение и произведените от тях биогорива по цялата верига на стойността. По този начин ще се предотврати умишленото им модифициране или превръщане в отпадъци, така че да попаднат в обхвата на суровините за производство на биогорива от ново поколение. При констатиране на неправомерни действия ще бъде уведомявана Европейската комисия.", "date": "2018.05.29", "title": "От 1 септември 2018 г. горивата за транспорта ще трябва да съдържат минимум 6% биодизел"}
{"url": "http://www.focus-news.net/news/2018/05/29/2527513/blagoevgrad-dramatichen-teatar-nikola-vaptsarov-shte-predstavi-premierno-spektakala-printsesa-turandot-po-prikazka-na-karlo-gotsi.html", "text": "Драматичен театър „Никола Вапцаров“ ще представи премиерно „Принцеса Турандот“ по приказка на Карло Гоци. Това каза пред Радио „Фокус“ - Пирин Симона Спасова, експерт „Връзки с обществеността към културната институция. Тя посочи, че премиерата на спектакъла е днес от 19.00 часа на Голяма сцена. По думите X сценичният вариант и постановката са дело на младия режисьор Маргарита Мачева, която от 2016 година е главен режисьор на Благоевградския театър. „Сценографията и костюмите са на Теодор Киряков, а музиката е на Пламен Мирчев – Мирона, с който Маргарита Мачева работи успешно през последните години. Хореографията и пластиката са поверени на актьора Аладин Алиибрахим, който съвсем скоро стана част от трупата на театъра“, отбеляза Спасова. Експертът допълни, че в ролята на Турандот ще влезе Божана Косева, а в ролята на младия принц Калаф благоевградската публика ще има възможността да види Кънчо Кънев. Тя добави, че в ролята на китайския император Алтум ще влезе Лъчезар Кацарски; в ролята на татарската принцеса Аделма ще влезе Пепа Манева; в ролята на придворната на Турандот – Скирина ще влезе Биляна Дилкова; в ролята на бившия наставник на Калаф ще влезе Огнян Спиров; в ролята на бащата на Калаф – Тимур ще влезе Андраш Кончалиев, а свитата на Турандот ще изпълняват Александър Митев, Теодор Куков, Мартин Лазаревски, Илия Павлевчев и Анастас Жайгаров.\r\nНатали СТЕФАНОВА", "date": "2018.05.29", "title": "Благоевград: Драматичен театър „Никола Вапцаров“ ще представи премиерно спектакъла „Принцеса Турандот“ по приказка на Карло Гоци"}
{"url": "http://www.focus-news.net/news/2018/05/29/2527504/afp-donald-tramp-potvarzhdi-che-visokopostaven-predstavitel-na-severna-koreya-patuva-kam-sasht.html", "text": "Президентът на САЩ Доналд Тръмп потвърди, че високопоставен представител на Северна Корея е на път за Ню Йорк като част от подготовката за планираната среща на високо равнище с Ким Чен-ун, предава AFP.\r\n„Съставихме голям екип за разговорите ни със Северна Корея, понастоящем се провеждат заседания по отношение на срещата на върха и др. Ким Йонг-чол, заместник-председател на Северна Корея, който сега се отправя към Ню Йорк, благодаря ви!\", написа Тръмп в социалната мрежа „Туитър“. Тереза Герова", "date": "2018.05.29", "title": "AFP: Доналд Тръмп потвърди, че високопоставен представител на Северна Корея пътува към САЩ"}
{"url": "http://www.focus-news.net/news/2018/05/29/2527519/haskovo-nad-100-izpalneniya-na-avtentichni-pesni-byaha-vklyucheni-v-programata-na-folklorniya-praznik-na-sabor-sv-troitsa-kray-topolovgradskoto-selo-ustrem.html", "text": "Над 100 изпълнения на автентични песни бяха включени в програмата на фолклорния празник на събор “Св. Троица“ край тополовградското село Устрем. Това съобщиха от пресцентъра на Община Тополовград. Тази година в събора край манастир „Св. Троица“ прозвучаха над 100 изпълнения на автентични песни, танци и свирни. Те припомниха, че българският фолклор е жив и засега има кой да го съхранява и популяризира. Това доказаха прекрасните изпълнения на децата от школите в Нова Загора и Харманли. Най-много бяха представителите на певческото изкуство, дошли от близо и далеч: от ямболско, харманлийско, радневско, варненско, бургаско, гълъбовско и др. \r\nВ двата дни на събора изпълненията на любителските състави и индивидуални изпълнители наблюдава жури с председател Стоян Варналиев.\r\nНаградата на кмета на Общината се присъди на Фолклорна група „Тракийски напеви“ при  Пенсионерски клуб с. Генерал Инзово, общ. Тунджа,обл. Ямбол, Худ. Ръководител Маринка Василева. Всички участници получават грамоти.", "date": "2018.05.29", "title": "Хасково: Над 100 изпълнения на автентични песни бяха включени в програмата на фолклорния празник на събор “Св. Троица“ край тополовградското село Устрем"}
{"url": "http://www.focus-news.net/news/2018/05/29/2527516/", "text": "С предлагани от правителството промени в Закона за движението по пътищата се намалява броят на документите на хартиен носител, искани при издаване на удостоверение за вписване в регистъра на лицата, осъществяващи пътна помощ. Това съобщиха от Правителствена информационна служба. Отпада предоставянето на удостоверение за актуалното състояние, копие от съдебното решение за регистрация по реда на Търговския закон или документ за регистрация по Закона за юридическите лица с нестопанска цел и декларация за липса на открита процедура за обявяване в несъстоятелност.Измененията са в изпълнение на мерките за намаляване на административната тежест върху гражданите и бизнеса чрез премахване на изискването за представяне на някои официални удостоверителни документи на хартиен носител.", "date": "2018.05.29", "title": "Намалява се броят на документите на хартиен носител за вписване в регистъра на лицата, осъществяващи пътна помощ"}
{"url": "http://www.focus-news.net/news/2018/05/29/2527522/burgas-obshtinskiyat-savetnik-ot-gerb-lilyana-dragoeva-shte-ima-priemen-den-na-31-may.html", "text": "Общинският съветник от ГЕРБ-Бургас Лиляна Драгоева ще проведе приемен ден на 31 май 2018 г. (четвъртък). Тя ще очаква гражданите от 17.00 до 18.00 ч. в централата на партията в морския град, намираща се на ул. „Конт Андрованти” 5, съобщиха от пресцентъра на ПП ГЕРБ. Лиляна Драгоева е член на постоянните комисии по здравеопазване и социални дейности и по транспорт и морско дело. За традиционната приемна на общинските съветници от ГЕРБ записвания  се правят на място в офиса на партията или на телефон 056 81 90 40.", "date": "2018.05.29", "title": "Бургас: Общинският съветник от ГЕРБ Лиляна Драгоева ще има приемен ден на 31 май"}
{"url": "http://www.focus-news.net/news/2018/05/29/2527521/prieti-sa-novi-pravila-i-protseduri-za-ukrepvane-na-pravomoshtiyata-i-nezavisimostta-na-inspektoratite.html", "text": "Правителството прие Наредба за структурата и минималната численост на инспекторатите, реда и начина за осъществяване на дейността им и взаимодействието със специализираните контролни органи. Това съобщиха от Правителствена информационна служба. Така българското законодателство е приведено в съответствие с препоръките за укрепване на правомощията и независимостта на инспекторатите от докладите на Европейската комисия по Механизма за сътрудничество и проверка.\r\nВъвеждат се общи правила и процедури за структурата и дейността на инспекторатите, както и за взаимодействието им с други държавни контролни органи. Предвидена е минимална численост на инспекторатите в зависимост от броя на служителите в проверяваните администрации. Уреждат се редът и начинът за извършване на проверките, уведомяването на проверяваната структура за резултатите и проследяването за изпълнението на дадените препоръки. Дейността на инспекторатите ще се оценява чрез регламентирана процедура от съответния орган на власт.\r\nНаредбата цели укрепване на инспекторатите като активни антикорупционни органи на държавната власт, които да защитават правата и интересите на гражданите и обществото.", "date": "2018.05.29", "title": "Приети са нови правила и процедури за укрепване на правомощията и независимостта на инспекторатите"}
{"url": "http://www.focus-news.net/news/2018/05/29/2527520/", "text": "Министерският съвет одобри проект на закон за изменение и допълнение на Закона за регистрация и контрол на земеделската и горската техника. Това съобщиха от Правителствена информационна служба.\r\nС проекта се приемат национални законодателни мерки, свързани с прилагане на Регламент на Европейския парламент от  септември 2016 г. относно изискванията за граничните стойности на емисиите на газообразни и прахови замърсители. Приемат се и изискванията за одобряване на типа на двигателите с вътрешно горене за извънпътна техника. Основната цел е да се намалят емисиите на газообразни замърсители и емисиите на прахови частици от двигатели, монтирани на земеделска и горска техника. Проектът ще даде възможност за по-стриктен контрол на този вид техника. Ще бъде подобрена безопасността при използването й и идентифицирането на собствениците, извършили нарушения.\r\nВъвеждат се разпоредби относно дейностите по придобиване на правоспособност за работа със земеделската и горската техника в съответствие със Закона за ограничаване на административното регулиране и административния контрол върху стопанската дейност. Определят се изискванията за издаване на удостоверение за регистрация за извършване на обучение на кандидатите за придобиване на правоспособност за работа с машините.", "date": "2018.05.29", "title": "Предложени са мерки за ограничаване на емисиите от двигателите на земеделската и горската техника"}
{"url": "http://www.focus-news.net/news/2018/05/29/2527524/margarita-macheva-spektakalat-printsesa-turandot-predstavya-edna-mrachna-prikazka-za-vazrastni.html", "text": "Спектакълът „Принцеса Турандот“ представя една мрачна приказка за възрастни. Това каза по време на пресконференция относно премиерата на спектакъла режисьорът Маргарита Мачева, предаде репортер на Радио „Фокус“ - Пирин. По думите ѝ спектакълът е създаден въз основа на една приказка за китайска принцеса, която остава далечна и недостижима, забулена с коварните воали на жестоката красота. Тя посочи, че пиесата разглежда доста актуални теми за съвремието – за любовта и това как тя се превръща в жестокост, как ние сами я разпадаме и разрушаваме, а това не се случва под влиянието на външни фактори. Мачева заяви, че според нея са успели да направят един епичен спектакъл от една приказка. Тя уточни, че пиесата е от жанра площаден театър, и нейната задача е била да го пречупи по съвременен начин. Тя каза още, че са започнали репетициите за спектакъла на 27 март – в Деня на театъра, което според нея може би е знаково. Актьорът Кънчо Кънев отбеляза, че такъв спектакъл много трудно се изгражда само с 30 репетиции, а тяхната задача е била точно такава. Актьорът Лъчезар Кацарски допълни, че синхрона между актьорите в пиесата е поразителен. Той добави, че и музиката, и декора, са персонажи от спектакъла. „Благодарение на участието на всички колеги, независимо, че сме в черно и бяло, спектакълът е много цветен“, заяви Кацарски. Маргарита Мачева посочи, че жителите и гостите на Благоевград ще имат възможността да се насладят на „Принцеса Турандот“ днес или на 7, 14 и 20 юни.\r\nНатали СТЕФАНОВА", "date": "2018.05.29", "title": "Маргарита Мачева: Спектакълът „Принцеса Турандот“ представя една мрачна приказка за възрастни"}
{"url": "http://www.focus-news.net/news/2018/05/29/2527523/vidin-1-900-kutii-tsigari-sa-otkriti-pri-proverka-na-tovaren-avtomobil-na-gkpp-dunav-most-2.html", "text": "Видин: 1 900 кутии цигари са открити при проверка на товарен автомобил с българска регистрация на ГКПП „Дунав мост 2“, съобщиха от Агенция \"Митници\".  Днес към 2.00 часа  мобилната митническа група на Митница \"Лом\" спира за проверка товарна композиция с българска регистрация, превозваща санитария и седалки за тоалетни чинии от България за страна от ЕС . Извършена е проверка с митническо куче Джейк, което сигнализира за наличие на тютюневи изделия в един от палетите със седалки за тоалетни чинии. Инспекторите  установили, че в четири от кашоните в палета, вместо със седалки, са пълни със стекове цигари. За намерените 1 900 кутии цигари с български акцизен бандерол, шофьорът не е представил задължителния за износ на акцизни стоки в търговски количества  опростен придружителен документ,  съгласно изискванията на ЗАДС. По случая е образувано административно-наказателно производство, а цигарите са задържани в склад на митницата.\r\nТова е четвърти пореден случай на разкрит от служители на Митница \"Лом\" незаконен износ на акцизни стоки за месец май. В два от случаите на ГКПП – Оряхово и Дунав мост 2 са задържани 12 мастербокса цигари,  укрити в двойни челни стени на ремаркета , а на ГКПП-Дунав мост 2 – други 6 мастербокса,  укрити под товар с хранителни стоки .", "date": "2018.05.29", "title": "Видин: 1 900 кутии цигари са открити при проверка на товарен автомобил на ГКПП „Дунав мост 2“"}
{"url": "http://www.focus-news.net/news/2018/05/29/2527518/nikos-kotsiyas-finansovite-problemi-v-italiya-mogat-da-imat-vliyanie-varhu-gartsiya.html", "text": "Според гръцкия външен министър Никос Коцияс има притеснения, че финансовата нестабилност в Италия може да причини проблеми и за Гърция, предава  Reuters.\r\n„Искаме стабилна, демократична и проевропейска Италия“, заяви Коцияс по време на съвместна пресконференция с германския му колега Хайко Маас.\r\n„Притеснени сме, че ако няма устойчивост и това повлияе на финансовата ситуация, това ще доведе до допълнителни проблеми за нас“, допълни той.  Виктор Турмаков", "date": "2018.05.29", "title": "Никос Коцияс: Финансовите проблеми в Италия могат да имат влияние върху Гърция"}
{"url": "http://www.focus-news.net/news/2018/05/29/2527517/bsp-vnese-v-prokuraturata-7-signala-za-narusheniya-v-izborite-v-galiche-i-beden.html", "text": "БСП внесе в прокуратурата 7 сигнала за нарушения на частичните местни избори в селата Галиче и Беден, предаде репортер на Агенция \"Фокус\". Три от тях касаят село Беден, а останалите са свързани с нарушения в Галиче. Сигналите внесоха зам.-председателят на БСП Кирил Добрев, секретарят на партията Вяра Емилова и зам.-председателят на ПГ на \"БСП за България\" Крум Зарков. \r\nДеница КИТАНОВА", "date": "2018.05.29", "title": "БСП внесе в прокуратурата 7 сигнала за нарушения в изборите в Галиче и Беден"}
{"url": "http://www.focus-news.net/news/2018/05/29/2527525/blagoevgrad-intenziven-e-trafikat-za-tovarni-avtomobili-na-izhod-ot-stranata-na-gkpp-kulata.html", "text": "Интензивен е трафикът за товарни автомобили на изход от страната на  ГКПП „Кулата“. Това съобщиха за Радио „Фокус“ - Пирин от Гранична полиция. Без проблеми се осъществява преминаването през  ГКПП „Илинден“. Нормално интензивен е трафикът на останалите гранични пунктове с Република Гърция.\r\nНатали СТЕФАНОВА", "date": "2018.05.29", "title": "Благоевград: Интензивен е трафикът за товарни автомобили на изход от страната на  ГКПП „Кулата“"}
{"url": "http://www.focus-news.net/news/2018/05/29/2527527/metodi-popov-ruo-blagoevgrad-obshto-6-zrelostnitsi-se-yaviha-dnes-na-darzhavnite-zrelostni-izpiti-po-zhelanie-po-matematika-i-nemski-ezik-v-oblastta.html", "text": "Общо 6 зрелостници се явиха днес на държавните зрелостни изпити по желание по математика и немски език в областта. Това каза за Радио „Фокус“ - Пирин Методи Попов, началник на отдел „Инспектиране и организационно-методическа дейност“ към Регионално управление на образованието - Благоевград. По думите му 5 ученика са заявили желание да се явят на матура по математика, но един не се е явил, и така днес изпит по математика са държали общо 4 ученици, а другите двама ученици са били на матура по немски език. Той посочи, че няма анулирани работи и изпитите са протекли спокойно в двете училища в областта, в които са проведени – Професионална гимназия по строителство, архитектура и геодезия „Васил Левски“ - Благоевград и Природо-математическа гимназия „Яне Сандански“ - Гоце Делчев. Попов отбеляза, че на 30 май предстои да се проведе държавен зрелостен изпит по биология и здравно образование, както и по английски език, а на 31 май – по физика и астрономия.\r\nНатали СТЕФАНОВА", "date": "2018.05.29", "title": "Методи Попов, РУО - Благоевград: Общо 6 зрелостници се явиха днес на държавните зрелостни изпити по желание по математика и немски език в областта"}
{"url": "http://www.focus-news.net/news/2018/05/29/2527529/okrazhna-prokuratura-plovdiv-poiska-vzemane-na-myarka-zadarzhane-pod-strazha-spryamo-polski-grazhdanin-izdirvan-s-evropeyska-zapoved.html", "text": "Окръжна прокуратура – Пловдив поиска вземане на мярка „Задържане под стража” спрямо полски гражданин, издирван с Европейска заповед за арест от полските съдебни власти за изтърпяване на присъда за множество престъпления. Искането бе уважено от съда. Това съобщиха от Пресцентъра на Апелативна прокуратура-Пловдив. На 23 май 2018 г., на територията на Пловдивска област, бе задържан полски гражданин, спрямо когото, от полските съдебни власти, на 14 юни 2012 г., е била издадена Европейска заповед за арест за изтърпяване на наложено му от полски съд наказание лишаване от свобода в размер на 6 години и 10 месеца. Посоченото наказание му е било наложено за извършени на територията на Република Полша множество престъпления, а именно: участие в криминална организация за производство и дистрибуция на наркотични вещества; трафик на над 48 кг. наркотични вещества; участие в отглеждането на канабис /повече от 540 храста/; ръководене на криминална организация, чиято цел е била придобиване на доходи от продажба на наркотици, проституция, кражби, грабежи и др.; продажба на наркотици – повече от 16 кг. амфетамин, 36 000 таблетки екстази и 80 гр. кокаин; кражба на електричество за отглеждане на марихуана; изнудване; заплаха; подправка на документи; грабежи; кражби и др. На 26 май 2018 г. Окръжна прокуратура – Пловдив е поискала от съда вземане спрямо полския гражданин на мярка „Задържане под стража”, с оглед обезпечаване производството по предаването му на полските съдебни власти за изтърпяване на наложеното му наказание. Искането е било уважено от Окръжен съд - Пловдив. Предстои разглеждане от съда на производството по изпълнение на ЕЗА по същество.", "date": "2018.05.29", "title": "Окръжна прокуратура – Пловдив поиска вземане на мярка „Задържане под стража” спрямо полски гражданин, издирван с Европейска заповед"}
{"url": "http://www.focus-news.net/news/2018/05/29/2527528/veliko-tarnovo-sotsiologichesko-prouchvane-na-studenti-ot-vtu-pokaza-che-65-ot-anketiranite-balgari-sa-protiv-vavezhdaneto-na-evroto.html", "text": "65% от анкетираните българи са против въвеждането на еврото. Това показва социологическо проучване на тема „България между Изтока и Запада“, проведено от студенти по Политология на ВТУ „Св. св. Кирил и Методий“, в рамките на практическата работа по Политическа социология. Данните бяха представени пред представители на медиите от студентите, предаде репортер на Радио „Фокус“ – Велико Търново. Влизането на България в Еврозоната е посочено като един от недостатъците на членството на страната ни в Европейския съюз. „Голямата част от хората, коментирайки влизането ни в Еврозоната, обръщат внимание на най-важния за тях въпрос, а именно какво ще се случи с цените. Тук смятаме, че политиците трябва да започнат силна информативна кампания, за да разяснят прехода към еврото“, посочи Петър Лечев, студент в специалност Политология. Като основни недостатъци на европейското членство, анкетираните посочват още това, че социалното и икономическото неравенство се задълбочава и има ясно очертано социално разделение на бедни и богати. Цели 54% от запитаните са посочили неравенството като основен признак за кризата в Европа за бъдеще. С потвърждението на тази теза идва и твърдението на 48% от анкетираните, че социалното и икономическото неравенство води до интензивното напускане на страната от млади хора, което ги превръща в икономически мигранти. Студентите посочиха, че тревожно висок е и процентът от хора, които смятат, че заобикалящата ги среда не е достатъчно спокойна и безопасна. 28% са отговорили, че престъпниците се разхождат свободно. Според авторите на изследването това са сред основните причини мнозинството от анкетираните 62% да посочат, че не се чувстват достатъчно европейци.\r\nКато позитивните страни от членството в ЕС от тяхното ежедневие анкетираните са посочили свободата при пътувания (57%) и обучението в чужбина (44%). Запитаните смятат, че плюсове са и стабилизиране на банковия и икономическия сектор (21%), по-добра инфраструктура (14%) и има всичко в магазините (12%) . Едва 10% се чувстват социално сигурни.\r\n30% от анкетираните считат за най-удачен вариант за бъдещето на Европа е оставането и разширяването на единния пазар. „Единият пазар в най-обща степен е осъществяването на 4-те свободи – свобода на стоки, услуги, капитали и свободно движение на хора. Гражданите на ЕС могат да работят, да учат, да пазаруват, да живеят и да се пенсионират, в която и да е страна в Съюза и да ползват стоки из цяла Европа“, поясни Хатче Алиева, студентка в специалност Политология. Тя посочи, че  относително голям процент от анкетираните (20%) са споделили виждането, че Европейския съюз няма да просъществува и ще се разпадне. Изравнени са предпочитанията към това, че ще става по-голям и единен и че ще продължава да се развива както до сега – по 15%.\r\nНадежда КРЪСТЕВА", "date": "2018.05.29", "title": "Велико Търново: Социологическо проучване на студенти от ВТУ показа, че 65% от анкетираните българи са против въвеждането на еврото"}
{"url": "http://www.focus-news.net/news/2018/05/29/2527530/blagoevgrad-kmetat-d-r-atanas-kambitov-zabrani-kapaneto-i-pluvaneto-v-neohranyaemi-vodni-baseyni-na-teritoriyata-na-obshtinata.html", "text": "Забранява се къпането и плуването във всички неохраняеми водни басейни на територията на община Благоевград. Със заповед на кмета на Благоевград д-р Атанас Камбитов всички собственици и ползватели на плувни басейни, комплекси за плуване, водни спортове, водоеми, язовири, напоителни канали и други водни площи се задължават да извършат проверка за наличието и състоянието на забранителни, предупредителни и информационни знаци. Това съобщиха от пресцентъра на Общината. Указаният срок е до 15 юни 2018 г. \r\nКметовете на малките населени места следва да организират поставянето на забранителни, предупредителни и информационни табели около водоемите, намиращи се на тяхна територия. При констатиране на нарушения, нарушителите носят административно-наказателна отговорност.", "date": "2018.05.29", "title": "Благоевград: Кметът д-р Атанас Камбитов забрани къпането и плуването в неохраняеми водни басейни на територията на общината"}
{"url": "http://www.focus-news.net/news/2018/05/29/2527532/ministar-predsedatelyat-boyko-borisov-shte-bade-na-poseshtenie-v-rusiya.html", "text": "Министър-председателят Бойко Борисов ще бъде на посещение в Москва на 30 и 31 май. Това съобщиха от правителствената информационна служба. В рамките на визитата той ще се срещне с президента Владимир Путин, за да обсъдят по-нататъшното сътрудничество между България и Русия в областта на икономиката, енергетиката и туризма, както и актуални международни въпроси.\r\nВ делегацията, водена от министър-председателя Бойко Борисов, са включени вицепремиерът Томислав Дончев и министрите на финансите Владислав Горанов, на енергетиката Теменужка Петкова, на туризма Николина Ангелкова, на културата Боил Банов, както и изпълнителният директор и член на УС на „Булгартрансгаз“ ЕАД Владимир Малинов.\r\nВ руската столица премиерът ще проведе и среща с представители на българската общност.", "date": "2018.05.29", "title": "Министър-председателят Бойко Борисов ще бъде на посещение в Русия"}
{"url": "http://www.focus-news.net/news/2018/05/29/2527534/stara-zagora-40-000-kasa-tsigari-sa-izzeti-pri-proverka-na-dva-leki-avtomobila-i-garazh-v-kazanlak.html", "text": "40 000 къса цигари са иззети при проверка на два леки автомобила и гараж в Казанлък. Това съобщиха от пресцентъра на МВР. Снощи около 20.10 часа в Казанлък полицейски служители спрели за проверка лек автомобил \"Опел Омега\", управляван от лице с инициали Ю.Д. (на 34 г.), от с. Дъбово. При извършени процесуално-следствени действия в багажното отделение на автомобила бил намерен кашон, съдържащ 50 стека цигари без акцизен бандерол, общо 10 000 къса. Малко по-късно, около 20.15 часа при проверка на лек автомобил \"Фолксваген Голф\", управляван от К.К.  (на 72 г.), от Казанлък, в багажното отделение бил открит кашон с 50 стека (10 000 къса) цигари без акцизен бандерол. При последвало претърсване в гараж в града, стопанисван от мъжа, били иззети още два кашона, съдържащи общо 100 стека (20 000 къса) цигари без акцизен бандерол от различни марки. По двата случая са образувани бързи производства за престъпление по чл.234, ал.1 от НК, а мъжете са задържани с полицейска мярка за 24 часа. Работата по случаите продължава.", "date": "2018.05.29", "title": "Стара Загора: 40 000 къса цигари са иззети при проверка на два леки автомобила и гараж в Казанлък"}
{"url": "http://www.focus-news.net/news/2018/05/29/2527537/miroslav-stoyanov-odmvr-pazardzhik-merkite-za-preventsiya-ot-gorski-pozhari-tryabva-da-se-spazvat-za-da-se-izbegnat-intsidenti.html", "text": "Жителите на област Пазарджик е необходимо да спазват мерките за недопускане на пожари в горския фонд, за да не се стига до нежелани инциденти. Това каза за Радио „Фокус“ – Пазарджик говорителят на ОДМВР Мирослав Стоянов. Той уточни, че особена бдителност трябва да проявяват пастирите, пчеларите, ловците, туристите, собствениците на вилни и земеделски имоти, горските работници и дървосекачите, събирачите на билки, горски плодове и гъби. „Сред конкретните мерки за недопускане на пожари в горите са да не се хвърлят неизгасени фасове, включително да не се изхвърлят стъклени бутилки и пластмасови съдове. Не трябва да се пали огън в гората, освен на специално обозначените и устроени за това туристически места в близост до водоизточници. Никога не трябва да се пали огън и при наличие на вятър“, коментира Стоянов. Той допълни, че при откриване на признаци на пожар в гората да се търси най-бързата възможност за подаване на съобщение за пожар на телефон 112.\r\nВаня НИКОЛОВА", "date": "2018.05.29", "title": "Мирослав Стоянов, ОДМВР - Пазарджик: Мерките за превенция от горски пожари трябва да се спазват, за да се избегнат инциденти"}
{"url": "http://www.focus-news.net/news/2018/05/29/2527526/the-washington-post-donald-tramp-potvardi-che-visokopostaven-predstavitel-na-severna-koreya-se-e-zapatil-kam-nyu-york.html", "text": "Президентът на САЩ Доналд Тръмп потвърди,\t че високопоставеният севернокорейски служител Ким Йон-чол се запътва към Ню Йорк за преговори по предстоящата среща на високо равнище между Тръмп и лидера на Северна Корея Ким Чен-ун, пише   The Washington Post.\r\n„Изградили се страхотен екип за преговорите ни със Северна Корея. В момента се провеждат обсъждания относно срещата. Чин Йон-чол, заместник-лидерът на Северна Корея се запътва  към Ню Йорк“, заяви Тръмп от профила си в социалната мрежа „Туитър“.\r\nПо-рано южнокорейски медии съобщиха, че Ким Йон-чол е сред пътниците в полет, летящ от Пекин за Вашингтон. По-късно те коригираха данните си и съобщиха, че той ще лети до Ню Йорк.\r\nКим е бивш началник на севернокорейското разузнаване и сега е вторият човек в страната, натоварен с междукорейските въпроси.  Виктор Турмаков", "date": "2018.05.29", "title": "The Washington Post: Доналд Тръмп потвърди, че високопоставен представител на Северна Корея се е запътил към Ню Йорк"}
{"url": "http://www.focus-news.net/news/2018/05/29/2527536/informatsionniyat-tsentar-na-mo-shte-stopanisva-sgradata-na-ul-g-s-rakovski-106.html", "text": "С промени в постановлението за приемане на Устройствен правилник на МО и определяне на структури на пряко подчинение на министъра на отбраната, правителството реши сградата на ул. „Г. С. Раковски“ №106 да се управлява от Информационния център на МО. Това съобщиха от Правителствения информационен център.\r\nСградата и прилежащият й терен се ползват от две ведомства – Информационният център и Изпълнителната агенция „Военни клубове и военно-почивно дело“, като и на двете отделни юридически лица е предоставено правото на управление. Това създава затруднения при стопанисването, документалната и финансова отчетност, както и осъществяването на ефективен контрол. По целесъобразност управлението на имота се предоставя на Информационния център, който ползва по-голямата част от сградата.", "date": "2018.05.29", "title": "Информационният център на МО ще стопанисва сградата на ул. „Г. С. Раковски“ №106"}
{"url": "http://www.focus-news.net/news/2018/05/29/2527535/veliko-tarnovo-vazstanoveno-e-dvizhenieto-v-dvete-lenti-po-pat-i-5-veliko-tarnovo-ruse-v-rayona-na-s-petko-karavelovo.html", "text": "Възстановено е движението в двете ленти по път I-5 Велико Търново - Русе в района на с. Петко Каравелово. Това съобщиха от пресцентъра на Агенция \"Пътна инфраструктура\".", "date": "2018.05.29", "title": "Велико Търново: Възстановено е движението в двете ленти по път I-5 Велико Търново - Русе в района на с. Петко Каравелово"}
{"url": "http://www.focus-news.net/news/2018/05/29/2527538/prieti-sa-promeni-v-ustroystveniya-pravilnik-na-ministerstvoto-na-ikonomikata.html", "text": "Правителството одобри промени в Устройствения правилник на Министерството на икономиката, с които се цели оптимизация на работата на преструктурираните дирекции, както и по-ефективно използване на административния и финансов ресурс. Това съобщиха от Правителствения информационен център.\r\nПромените са и във връзка с политиката на правителството за намаляване на административната тежест за бизнеса и мерките, които изпълнява ведомството за насърчаване на иновациите и иновативните производства. С тях ще бъде постигнато точно разграничаване на компетентности и отговорности в част от дирекциите на ведомството, както й привеждането на Устройствения правилник в съответствие със Закона за противодействие на корупцията и Закона за администрацията.", "date": "2018.05.29", "title": "Приети са промени в Устройствения правилник на Министерството на икономиката"}
{"url": "http://www.focus-news.net/news/2018/05/29/2527541/odobrena-e-promyana-vav-vtoriya-spisak-s-prioritizirani-iskaniya.html", "text": "Правителството оттегли от втория списък с приоритизирани искания за предоставяне на техническа помощ от Службата за подкрепа на структурните ререформи на Европейската комисия искането за осигуряване на експерти за подготовка на функционален анализ на ВАС и системата на административните съдилища, за изготвяне на предложения за оптимизиране и регулиране на натовареността на административните съдилища, включително чрез промяна на подсъдността на определени видове дела и структурни мерки. Това съобщиха от Правителствения информационен център. Решението е взето по искане на Съдийската колегия на ВСС.\r\nСлужбата за подкрепа на структурните реформи е информирана за извършените вече анализи в сферата на административното правораздаване, реализирани със средства от структурните фондове на ЕС, както и че изготвянето на нов анализ ще означава дублиране на дейности и двойно финансиране. Преценката е, че необходимите мерки за намаляване на натовареността на съдиите ще бъдат предприети чрез законодателни промени. В тази връзка в Народното събрание вече е внесен проект на закон за изменение и допълнение на Административнопроцесуалния кодекс.", "date": "2018.05.29", "title": "Одобрена е промяна във втория списък с приоритизирани искания"}
{"url": "http://www.focus-news.net/news/2018/05/29/2527542/pravitelstvoto-odobri-pozitsiya-v-podkrepa-na-balgarskite-prevozvachi.html", "text": "Министерският съвет одобри позиция в подкрепа на българските превозвачи, в изпълнение на решение на Народното събрание от 11 май 2018 г. Това одобриха от Правителствения информационен център.\r\nПарламентът възложи на правителството да обсъди законодателния пакет за мобилност на Европейската комисия и да приеме недвусмислена позиция в подкрепа на исканията на българските превозвачи и в защита на техните и тези на българските граждани права и интереси.\r\nВ изпълнение на Решението на Народното събрание и с цел максимална защита на националния интерес по „Пакет за мобилност 1“, правителството одобри доклада на министъра на транспорта, информационните технологии и съобщенията.", "date": "2018.05.29", "title": "Правителството одобри позиция в подкрепа на българските превозвачи"}
{"url": "http://www.focus-news.net/news/2018/05/29/2527540/prezidentat-rumen-radev-nashite-gvardeytsi-vinagi-sa-bili-paziteli-na-darzhavnostta-stroynite-im-reditsi-sa-chast-ot-vizitkata-na-balgariya.html", "text": "Радвам се, че мога да бъда домакин на толкова много млади българи, поели по славните стъпки на националната гвардейска част. Това каза държавният глава Румен Радев в приветствието си към младежите от Втори ученически гвардейски отряд към Основно училище \"д-р Петър Берон\"-Плевен, предаде репортер на Агенция „Фокус“. „За годините на своето съществуване трябва да знаете, че нашите гвардейци винаги са били пазители на държавността. Винаги са носили в сърцата си висок дух и са били символ на нашето българско достойнство. Стройните гвардейски редици, както видяхте днес, са част от визитката на България. Искам да ви пожелая да бъдете като тях, да отстоявате и да пазите нашата родна земя, нашите традиции и българската държавност, да бъдете възвишени в мислите си и достойни в делата си“, заяви Радев. По думите му да носиш гвардейска униформа е въпрос на чест и отговорност. \r\n„Скъпи млади гвардейци, вие имате тази огромна отговорност към нашите предци, които защитаваха и градиха България. Вие сте гордост не само за родните Плевен и Кърджали, но и за всички нас, защото вашите усилия са мостът между историята и утрешния ден. Те продължават каузата за достойна и силна България. Вярвам, че примера и куража, който давате, ще бъде последван и от много други. Вярвам, че няма да остане български град без ученически гвардейски отряд или оркестър. Искам да благодаря специално на вашите ръководители, учители, за подкрепата и вдъхновението вие да поемете по този път. искам да ви пожелая да бъдете здрави и много успехи във вашата родолюбива дейност. На добър час“, обърна се към младите гвардейци президентът.", "date": "2018.05.29", "title": "Президентът Румен Радев: Нашите гвардейци винаги са били пазители на държавността, стройните им редици са част от визитката на България"}
{"url": "http://www.focus-news.net/news/2018/05/29/2527544/blagoevgrad-obshtinata-e-podgotvila-bogata-praznichna-programa-po-povod-mezhdunaroden-den-na-deteto.html", "text": "По повод първи юни - Международен ден на детето, Община Благоевград е подготвила много изненади, подаръци и забавления. Това съобщиха от пресцентъра на Общината. Игрите започват в 10.00 часа на площад „Македония“, където ще има подредени шатри с различни видове занимания за малки и вече пораснали деца. Децата ще могат да покажат талант и творчество в ателиетата на Център за личностно и творческо развитие на децата на Благоевград, където представители от Центъра ще помагат на малките творци в работата. Чрез томбола, в която всеки малчуган може да участва, ще бъде избрано едно дете, което ще спечели чисто нов велосипед, осигурен от „Зайо- Байо“. Музикалната програма, представена от Народно Читалище „Никола Вапцаров“ - Благоевград ще допринася за празничното настроение на града и топлите емоции.  Тази година в мероприятията участие взимат още „Еко партнърс“ и „Компас“, които идват в Благоевград с много изненади, забавления и игри за малките жители и гости на града.  Програмата на Община Благоевград за Деня на детето ще продължи с началото на най-новия фестивал в Благоевград “Jumaya Stage Festival” от 18.30 часа.", "date": "2018.05.29", "title": "Благоевград: Общината е подготвила богата празнична програма по повод Международен ден на детето"}
{"url": "http://www.focus-news.net/news/2018/05/29/2527543/sport-uefa-publikuva-reytinga-na-klubnite-koefitsienti-sled-sezon-2017-2018.html", "text": "УЕФА публикува на официалната си интернет страница рейтинга на клубните коефициенти след сезон 2017-2018.\r\nНа първо място е Реал Мадрид със 162 точки, който на 26 май спечели Шампионската лига. На второ място е Атлетико Мадрид със 140, спечелил Лига Европа. В челната десетка попадат Байерн Мюнхен със 135 точки, Барселона със 132, Ювентус със 126, Севиля със 113, Пари Сен Жармен със 109, Манчестър Сити със 100, Арсенал с 93 и Борусия Дортмунд с 89. Виктор Турмаков", "date": "2018.05.29", "title": "Спорт: УЕФА публикува рейтинга на клубните коефициенти след сезон 2017-2018"}
{"url": "http://www.focus-news.net/news/2018/05/29/2527546/ansambal-chinari-zapleni-gostite-na-balgarskiya-spektakal-na-kapitoliyskiya-ploshtad-v-rim.html", "text": "Спектакълът „Открий България“, посветен на приноса на България към европейската култура, събра стотици зрители на Капитолийския площад в Рим на 28 май 2018 г. Това съобщиха от пресцентъра на МВнР. Събитието бе част от културната програма на българското посолство в Рим, финансирана по Комуникационния план за Българското председателство. \r\nСпектакъла откриха музиканти и танцьори от ансамбъл „Чинари“, които представиха вълнуващо пътешествие, очертаващо българския принос към европейската културна идентичност. Кирилицата оживя в 3D мапинг шоу, проектирано върху фасадата на сградата на Римската община, което разказа за това как българската писменост е спомогнала за разпространението на християнството сред източните славяни. Светлинното шоу  е дело на българското MP Studio, носител на множество международни награди за осветяване на знакови сгради в Европа и по света. Саундтракът на спектакъла включваше изпълнения от най-новия албум на хор „Мистерията на българските гласове“ -  „Бучимиш“, чиято световна премиера бе на 25 май. Музиката е на Петър Дундаков, а записите бяха със специалното участие на австралийската певица и композитор Лиса Джерард.\r\nСъбитието беше открито от министъра на културата Боил Банов и посланика на Република България в Италия Марин Райков. Приветствие отправи и заместник-председателят на италианския Сенат Паола Таверна и Карола Пена, председател на Комисията по международни отношения на Община Рим. \r\nСпециални гости на спектакъла бяха Иван Тотев и Рафаело Де Руджери,  кметове на Пловдив и Матера, които през 2019 г. ще бъдат Европейски столици на културата. \r\nИнициативата се организира съвместно с Българския културен институт в Рим, в партньорство с Община Рим и Община Пловдив, с подкрепата на Министерството на културата и Уникредит Булбанк.", "date": "2018.05.29", "title": "Ансамбъл „Чинари“ заплени гостите на българския спектакъл на Капитолийския площад в Рим"}
{"url": "http://www.focus-news.net/news/2018/05/29/2527547/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище,  ще разговаряме с кмета на село Поибрене Димитър Пеев по повод празника на населеното място, който бе отбелязан преди дни. Ще чуете какво се планира като ремонти и за поддържане на основните сгради в населеното място. Ще отделим минути и за осветения кръст в местността „Свети Дух“ край село Баня. Повече за това мистично място и за благородната инициатива ще чуете от секретаря на читалището в селото Радка Мутева. Във втората част на предаването ще отделим минути за предстоящото награждаване на най-добрите творби от Националния литературен конкурс за непубликувана поезия за деца „Стоян Дринов“ в Панагюрище. Предаването „Панагюрище – столица на свободата“ се излъчва във вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.05.29", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2018/05/29/2527545/utvardena-e-natsionalnata-zdravna-karta.html", "text": "Правителството утвърди Националната здравна карта на България. Това съобщиха от Правителствения информационен център. Чрез нея се определят и планират на териториален принцип потребностите на населението от достъпна извънболнична и болнична медицинска помощ и се осъществява националната здравна политика.\r\nОсновната цел на Национална здравна карта е структурата на здравната мрежа да се адаптира към потребностите на населението, гарантирайки на всеки български гражданин равнопоставен достъп до здравни услуги. \r\nС Картата е определена нуждата от лекари, лекари по дентална медицина и специалистите от професионално направление „Здравни грижи“ в извънболничната медицинска помощ. Определени са също потребностите от легла за болнично лечение, медицинските дейности по видове и нива на компетентност за всички области, както и необходимите високотехнологична медицинска апаратура и високотехнологични методи за диагностика и лечение.\r\nЕлемент на Националната здравна карта е и Картата на системата за спешна медицинска помощ, съдържаща броя, местоположението и районите на обслужване на структурите за спешна помощ. При определяне на районите на обслужване на филиалите за спешна медицинска помощ е взето предвид възможно най-краткото време за достъп до и от съответното населено място, без оглед административното деление на областите.\r\nВ областите, в които броят на болничните легла надвишава потребностите на населението, Националната здравноосигурителна каса ще сключва договори с лечебни заведения по критерии и по ред, определени с наредба на министъра на здравеопазването.\r\nЧрез Националната здравна карта се оптимизират механизмите за планиране на медицинските дейности и се създават условия за справедливо разходване на финансовите средства на здравноосигурителната каса, съобразно нуждите на националната система на здравеопазване. Документът е изготвен с участието на широк кръг представители на заинтересованите страни – здравни институции, общини, съсловни и пациентски организации.", "date": "2018.05.29", "title": "Утвърдена е Националната здравна карта"}
{"url": "http://www.focus-news.net/news/2018/05/29/2527548/pernik-350-mladi-samodeytsi-ot-tri-oblasti-shte-uchastvat-v-21-voto-izdanie-na-natsionalniya-detsko-yunosheski-festival-chicho-stoyan.html", "text": "350 млади самодейци от три области ще се изявят в 21-вото издание на Националния детско-юношески фестивал „Чичо Стоян”. Това съобщиха от пресцентъра на Общината. Творческото събитие ще бъде на 3 юни от 10.30 часа пред местното читалище на дивното и красиво село Дивотино. Фестивалът има своята тридесетгодишна история. Време,  през което се радва на изяви и е създавал традиции. Главната цел на празника е да се поддържат традициите и творчеството за деца и юноши, завещани ни от големия приятел на децата - писателят Чичо Стоян. Фестивалът е адресиран до най-широката детска аудитория на възраст от 6 до 18 години и има конкурсен характер.\r\nТочно от село Дивотино носи своите корени и наследствените си гении известният на всички ни класик Чичо Стоян – Стоян Михайлов Попов. Уникален с хумористичния си стил в детската литература и оставя изключено голямо богатство след себе си.    \r\nУчастниците в програмата ще бъдат от областите Перник, Пазарджик и София. Те са представители на пет детски градини, пет училища, тринадесет читалища и един младежки дом - общо 31 формации и индивидуални изпълнители.", "date": "2018.05.29", "title": "Перник: 350 млади самодейци от три области ще участват в 21-вото издание на Националния детско-юношески фестивал „Чичо Стоян”"}
{"url": "http://www.focus-news.net/news/2018/05/29/2527550/ivaylo-gotsev-sotsialno-zveno-simitli-broyat-na-horata-koito-imat-nuzhda-ot-sotsialni-uslugi-se-e-uvelichil-v-pati-prez-poslednite-godini.html", "text": "Броят на хората, които имат нужда от социални услуги се е увеличил в пъти през последните години. Това каза за Радио „Фокус“ – Пирин Ивайло Гоцев, ръководител на Социалното звено към Община Симитли. „Дори мога да дам няколко примера. Само за услугите, които сме разкрили в общината – от резидентен тип, услугите за лица с психични разстройства и с деменция, то чакащите за тях са  десетки, да не кажа и повече, тъй като ние обхващаме не само жителите на Община Симитли, но и от цялата страна“, подчерта експертът. Според Гоцев това, което наблюдава е, че за съжаление потребността е много голяма. „Разбира се търси се и алтернатива, защото не можем постоянно да разкриваме нови и нови специализирани услуги като центрове от семеен тип“, допълни той. По думите му в тази посока и държавата търси алтернативна форма за предоставянето на необходимите услуги, но в домашна среда. „Това за мен е бъдещето и начина на развитието на социалните услуги, а именно тяхното предоставяне в дома на човека, тоест полагане на грижи помощ, но на място“, коментира Ивайло Гоцев.\r\nЛивия НИНОВА", "date": "2018.05.29", "title": "Ивайло Гоцев, Социално звено – Симитли: Броят на хората, които имат нужда от социални услуги, се е увеличил в пъти през последните години"}
{"url": "http://www.focus-news.net/news/2018/05/29/2527531/plyus-info-makedoniya-spored-zamestnik-ministara-na-vanshnite-raboti-na-gartsiya-za-sporazumenie-e-neobhodimo-smelo-reshenie-ot-zoran-zaev.html", "text": "Гръцкият заместник-министър на външните работи Георгиос Катругалос заяви, че, за да има споразумение са необходими конституционни промени и „ерга омнес“ решение, а за тях  са необходими смели решения от страна на македонския премиер Зоран Заев, предава македонската медия  „Плюс Инфо“.\r\n„Необходимо  е смела решение от страна на премиера Заев за двата обсъждани: за конституционните промени, свързани с името и за приемане на „ерга омнес“ решение, за да се реши проблемът“, заяви Катругалос пред местни медии и добави, че именно „ерга омнес“ и промяната на конституцията са гръцките червени линии, за да има споразумение. Според него всичко това е пакет и следователно нищо не е договорено, докато не бъде договорено всичко.\r\nСъщевременно той допълни, че е оптимист за решението и споразумението е близко. Виктор Турмаков", "date": "2018.05.29", "title": "„Плюс Инфо“ (Македония):  Според заместник-министъра на външните работи на Гърция за споразумение е необходимо смело решение от Зоран Заев"}
{"url": "http://www.focus-news.net/news/2018/05/29/2527551/kinka-mihaylova-istorik-vastanieto-v-severozapadna-balgariya-ot-1850-g-slaga-nachaloto-na-organiziranoto-osvoboditelno-dvizhenie-po-balgarskite-zemi.html", "text": "Въстанието в Северозападна България от 1850 г. слага началото на началото на организираното освободително движение по българските земи. Това каза за Радио „Фокус“ – Видин Кинка Михайлова, историк от Белоградчик. „На 29 май 1850 година избухва бунтът в Белоградчишко, 25 години преди Априлското въстание. Решението е взето на събрание в Раковишкия манастир край Кула“, каза още Кинка Михайлова. Тя добави, че инициатори са белоградчишките първенци Петко Казанджи, Цоло Тодоров, Вълчо Бочев, Дядо Божин, Лило Панов, Недялко Влахът. На съвещанието в Раковишкия манастир е изработен план за бойните действия, съгласно който въстанието трябва да избухне на Спасовден и последователно да бъдат превзети Белоградчик, Лом и Видин. „На 1 юни въстаниците в Белоградчишко обсаждат и  атакуват крепостта. Сражения се водят в Ломско и Видинско. За тях докладват и представители на западните държави На 9 юни, след като Белоградчишката крепост е щурмувана, отново въстаниците са разгромени и част от тях се установяват до граничния плет където създават свои укрепени лагери”, обясни Кинка Михайлова. Потушаването на въстанието е съпътствано с насилие и жестокости, но това не сломява духът на въстаналите българи. Въстанието постига някои от своите цели – селяните получават известни гаранции за своето общинско самоуправление.\r\nЗаупокойна панихида в храм „Свети великомъченик Георги Победоносец“ в Белоградчик ще бъде отслужена в 19.30 часа тази вечер в памет на избитите ръководители и участници във въстанието от 1850 г. На гробовете на инициаторите на въстанието ще  бъдат поднесени венци и цветя в знак на признателност. Литийно шествие ще тръгне от храма към Белоградчишката крепост, където са били обезглавени ръководителите на въстанието, като  шествието ще спре пред паметника на Въстаника в двора на Историческия музей и пред паметника на обезглавените ръководители в Белоградчик. Честването ще продължи на Белоградчишката крепост с митинг-заря и полагане на венци и цветя от представители на обществени организации, институции, учреждения и гости.\r\nАнна ЛОЗАНОВА", "date": "2018.05.29", "title": "Кинка Михайлова, историк: Въстанието в Северозападна България от 1850 г. слага началото на организираното освободително движение по българските земи"}
{"url": "http://www.focus-news.net/news/2018/05/29/2527549/bbc-evropeyskite-deputati-odobriha-novi-pravila-za-komandirovanite-rabotnitsi.html", "text": "Европейските депутати дадоха окончателно одобрение на преработените европейски правила за работниците, изпращани в командировка в другите страни членки на ЕС. Според новия закон работниците ще имат право на равно заплащане за равен труд от първи ден на тяхното командироване, предава ВВС.\r\nВърху работниците започнат да се прилагат всички трудови правила на приемащата държава след година престой. Страните членки на ЕС ще трябва да започнат да прилагат закона, след като бъде окончателно одобрен от националните министри.\r\nСпоред словашкия евродепутат Рихард Шулик Европейската комисия „нарочно“ се опитва да постави компаниите в Източна Европа в лошо положение. Според новите правила компаниите ще трябва да покриват разходите за командировка, както и заплатите им. Същевременно според  други евродепутати този закон ще направи командироването на служителите в чужбина по-сложно и ще увеличи риска от  нелегално трудоустройство.\r\nСъщевременно според депутатите пропоненти на новите правила, те ще сложат край на „подбиването на заплатите“. Според френския евродепутат Елизабет Морен-Шатие новите правила ще дадат „равенство и справедливост“, както и „равно заплащане за равна работа“.  Виктор Турмаков", "date": "2018.05.29", "title": "BBC: Европейските депутати одобриха нови правила за командированите работници"}
{"url": "http://www.focus-news.net/news/2018/05/29/2527533/kiril-dobrev-bsp-v-galiche-avtomobil-e-izvozval-hora-vkarani-prez-zadniya-vhod-v-sektsiite-iskame-da-se-vidi-koy-e-otvoril-vratata-i-kolko-dushi-sa-glasuvali.html", "text": "В Галиче автомобил е извозвал хора, вкарани през задния вход в секциите -  искаме да се види кой е отворил вратата и колко души са гласували. Това каза пред журналисти заместник-председателят на БСП Кирил Добрев, предаде репортер на Агенция „Фокус“.  Добрев поясни, че партията внася общо 7 сигнала за изборни нарушения в прокуратурата – четири за вота в Галиче и три за този в Беден. По отношение на Галиче, зам.-председателят на БСП попита дали досегашният кмет на ГЕРБ Ценко Чоков, който е в затвора за изнудване, отвличане и побой, е участвал в изборния процес. „Звънял ли е на хора преди изборите и по време на изборния ден. Вторият сигнал е срещу шофьор на автомобил с конкретен номер, плевенска регистрация, който се е опитал да блъсне наш застъпник. Същият този автомобил е свалил хора, които са влезли през задната врата. Тук съм длъжен да кажа, че за охраната в училищата в изборния ден, отговаря полицията. Да не се окаже така, че всъщност задният вход е отворен от полицаи. За тази цел искаме камерата, да видим в училището кой е отворил вратата и колко души са гласували. Последният сигнал е за надписани хора в избирателните списъци“, каза Добрев и поясни, че БСП може да приложи и конкретни адреси:  ул. „Бенковска“ № 16, ул. „Иван Вазов“ № 18, училище „Пенчо Славейков“ и ул. „Бенковска“. \r\n„Г-н Цветанов каза вчера: „Край с модела Галиче“, аз съм му подготвил едно кратко албумче за модела Галиче и как той приключва“, каза заместник-председателят на БСП. Във връзка със сигналите за нарушения в изборите в Беден, Кирил Добрев поясни, че един от тях е срещу работодател, който упражнява натиск върху служителите си да гласуват за партия ГЕРБ.  „Второ пак за село Беден, затова че изборна секция е отворила 30 минути преди старта на изборния ден, за да гласуват в тази секция хора“, каза Добрев.\r\nДеница КИТАНОВА", "date": "2018.05.29", "title": "Кирил Добрев, БСП: В Галиче автомобил е извозвал хора, вкарани през задния вход в секциите - искаме да се види кой е отворил вратата и колко души са гласували"}
{"url": "http://www.focus-news.net/news/2018/05/29/2527552/ministrite-na-vatreshnite-raboti-na-balgariya-i-turtsiya-uchastvat-v-konferentsiya-na-tema-granichna-sigurnost-i-satrudnichestvo.html", "text": "В рамките на Българското председателство на Съвета на ЕС  се провежда конференция на тема „Гранична сигурност и сътрудничество“ в Одрин. В нея участват министър Валентин Радев и турският му колега  Сюлейман Сойлу, председателството на ЕК в Анкара, българският посланик в Анкара Надежда Нейнски, ръководни служители на ФРОНТЕКС. В българската делегация бяха включени и главният секретар на МВР гл. комисар Младен Маринов и директорът на ГД „Гранична полиция“ гл. комисар Светлан Кичиков. Това съобщиха от пресцентъра на МВР.  Целта на конференцията е да се направи общ преглед на доброто сътрудничество в областта на граничния контрол и да се очертаят сфери и области, които могат да бъдат оптимизирани. Миграционният феномен и начините за справяне с предизвикателствата в различните му аспекти – социални, икономически и най-вече свързани със сигурността и рисковете от тероризъм, бяха акцентите в поздравленията на министър Сойлу към участниците в конференцията. Глобалните проблеми изискват глобални решения, вече няма малки и големи – има стратегически страни, които играят ключова роля за решаването им, подчерта турският вътрешен министър. Той отдели специално внимание на постигнатото Споразумение между ЕС и Турция, благодарение на което броят на нелегалните мигранти бе чувствително намален. Според него са необходими допълнителни усилия от страна на Европа за постигане на още по-тясно сътрудничество в тази област. Министър Валентин Радев благодари на турската страна за положените усилия в опазването на една от най-чувствителната граница на Европа и добави, че тези усилия са оценени високо. Българският вътрешен министър посочи, че сътрудничеството както на сухопътна, така и на морска граница, е изключително добро. С болка построихме инженерното съоръжение на границата, защото ние сме приятелски държави, но това беше начинът да се справим с миграционната вълна, допълни  министър Радев. Той увери, че постоянно на европейско ниво България подчертава добрите отношения между нашите две страни, като се започне от диалога между премиера на България Бойко Борисов и президента на Турция Реджеп Ердоган и се стигне до службите по охрана на границата, с които работим отлично. Министър Радев отново припомни виждането на българската страна, че опасността трябва да бъде спряна там, където се поражда /в Афганистан, Сирия или другаде/, а не след това да се борим с последствията, и подчерта, че Европа вече узрява за това.  Той благодари сърдечно на представителите на Европейската агенция за гранична и брегова охрана /ФРОНТЕКС/ за оказаната помощ и сътрудничество по укрепване на граничната сигурност. ФРОНТЕКС и ГКПП Капитан Андреево ще играят все по-ключова роля за граничната сигурност на Европа, допълни представителят на Европейската агенция  и като добър пример за сътрудничество и професионализъм в  постигане на бърз обмен на информация той посочи изграденият и работещ тристранен контактен център на граничния пункт. Посланик Нейнски припомни, че един от основните приоритети на Българското председателство  на Съвета на ЕС е засилването на сигурността и контрола на границите. Участниците в конференцията подчертаха, че  трафикът и незаконната контрабанда на стоки и хора, противодействието срещу тероризма и организираната престъпност не е по силите на една страна. В този смисъл са необходими обединени усилия за общата сигурност и стабилност. \r\nВ рамките на конференцията се проведе и двустранна среща между министрите на вътрешните работи на България и Турция Валентин Радев и Сюлейман Сойлу. Двамата обсъдиха теми от взаимен интерес.", "date": "2018.05.29", "title": "Министрите на вътрешните работи на България и Турция участват в конференция на тема „Гранична сигурност и сътрудничество“"}
{"url": "http://www.focus-news.net/news/2018/05/29/2527558/ministar-ekaterina-zaharieva-shte-rakovodi-ministerskata-sreshta-na-evropeyskiya-sayuz-s-darzhavite-ot-afrika-karibite-i-tihookeanskiya-baseyn.html", "text": "Вицепремиерът и министър на външните работи Екатерина Захариева и ръководената от нея делегация на Европейския съюз пристигнаха на летище “Гнасингбе Еядема” в Ломе, столицата на Тогоанската република, за участие в Съвместния министерски съвет на ЕС и Групата страни от Африка, Карибите и Тихоокеанския басейн (АКТБ). Това съобщиха от пресцентъра на Министерството на външните работи. Форумът, в който участват делегации на 79 държави, ще се проведе под председателството на Екатерина Захариева и на Тджекеро Твея, министър на индустриализацията, търговията и развитието на малките и средните предприятията на Намибия. \r\nВ рамките на Съвета министрите ще обсъдят отношенията между ЕС и страните от АКТБ по бъдещото Споразумение за партньорство след 2020 г.–  т.нар. „Пост-Котону“. \r\n„Споразумението от Котону“, прието през 2000 г., задава общата рамка на отношенията на ЕС с държавите от Африка, Карибите и Тихоокеанския басейн (АКТБ). То обхваща отношенията на Съюза със 79 държави, включително 48 африкански държави на юг от Сахара. Целта на Споразумението от Котону е намаляването и изкореняването на бедността, както и оказването на принос за постепенното интегриране на държавите от АКТБ в световната икономика. В основата му стоят сътрудничеството за развитие, икономическото и търговското сътрудничество, задълбочаване на политическото измерение на отношенията. Настоящото споразумение изтича през 2020 г..\r\nВ дневния ред на срещата в Ломе, Того, са включени и теми като засилване на сътрудничеството на международната сцена, климатичните промени, миграцията, развитие на финансовото сътрудничество, въпроси от областта на търговското сътрудничество.  Министрите ще направят преглед на текущото състояние по изпълнението на Споразуменията за икономически партньорства и Европейския външен инвестиционен план. \r\nСъвместният съвет на министрите ЕС - АКТБ заседава веднъж годишно, като срещите се провеждат последователно в Европа и в държава от АКТБ. \r\nПреди началото на Съвета в Ломе вицепремиерът Екатерина Захариева ще проведе и двустранни срещи с държавни, правителствени ръководители и министри от страни от Африка, Карибите и Тихоокеанския басейн.\r\nТогоанската република или Того, домакинът на международния форум, е държава в Западна Африка, разположена на Гвинейския залив. Граничи с Гана, Буркина Фасо и Бенин. Населението ѝ се състои от над 40 етнически групи. През 1884 г. Германия сключва с вожда на племето еве договор за установяване на протектората Тоголанд. Колониалното господство на Германия продължава до 1914 г., когато Англия и Франция окупират страната. През 1956 г. британската територия се присъединява към Гана, а френската обявява независимост. \r\nПосещението на вицепремиера Захариева в Тогоанската република е първото на български министър от установяване на дипломатически отношения през 1974 година. Търговско-икономическите ни отношения са в застой, след като през 80-те години на миналия век държавните компании “Фармахим” и “Булгарплодекспорт” имат редовен износ за Того. През 1996 г. износът ни достига 1,1 млн. щатски долара.", "date": "2018.05.29", "title": "Министър Екатерина Захариева ще ръководи министерската среща на Европейския съюз с държавите от Африка, Карибите и Тихоокеанския басейн"}
{"url": "http://www.focus-news.net/news/2018/05/29/2527539/shumen-sledvashtoto-zasedanie-po-deloto-hitrino-shte-bade-na-22-yuni.html", "text": "Следващото заседание по делото \"Хитрино\" ще бъде на 22 юни, предаде репортер на Радио Фокус - Шумен. Делото на 22 юни ще продължи с разпит на свидетели и вещи лица. В края на днешното заседание беше определен графикът. Той предвижда заседание на 16 юли и на 27 септември. \r\nИвелина ИВАНОВА", "date": "2018.05.29", "title": "Шумен: Следващото заседание по делото \"Хитрино\" ще бъде на 22 юни"}
{"url": "http://www.focus-news.net/news/2018/05/29/2527553/blagoevgrad-kamernata-opera-i-tsentarat-za-lichnostno-i-tvorchesko-razvitie-na-detsata-organizirat-kontsert-po-povod-mezhdunarodniya-den-na-deteto.html", "text": "Центърът за личностно и творческо развитие на децата на Благоевград, съвместно с Камерната опера представят съвместен проект по повод първи юни - Международен ден на детето. Това съобщиха от пресцентъра на Община Благоевград. Събитието ще се проведе днес от 18.00 часа в Камерна опера, Голям салон.\r\nПо време на концерта ще бъдат представени изпълнения на пианисти от класа на Иванка Коляшева и Ани Богданова, както и възпитаници от класа по цигулка на Милослава Йорданова. Специален гост- изпълнител на традиционния концерт на Камерна опера ще бъде пианистът Виктор Вичев от Пловдив. Ще звучат произведения от Моцарт, Хайдн, Бах, Зайц, Брамс и много други.", "date": "2018.05.29", "title": "Благоевград: Камерната опера и Центърът за личностно и творческо развитие на децата организират концерт по повод Международния ден на детето"}
{"url": "http://www.focus-news.net/news/2018/05/29/2527555/dobrich-obshtinata-organizira-bogata-praznichna-programa-za-mezhdunarodniya-den-na-deteto.html", "text": "Богата и атрактивна програма е подготвила Община Добрич за Международния ден на детето – 1 юни. Събитията ще започнат с кукления спектакъл „Червената шапчица“ на  Държавен куклен театър „Дора Габе“. От 10.00 до 19.00 часа за децата е организиран VII Фестивал на талантите със спортни игри и забавления „Бъди активен с Пауър Джъмп“. Модератори и инструктори ще забавляват децата в Спортни работилници по стрелба с лък (за деца от 4 години,  младежи и възрастни);  по скачащи и статични кокили с включени демонстрации (за деца  от 6 години, младежи и възрастни );  по слаглайн - 3/4 ленти за баланс и скокове (за деца от 4 години, младежи и възрастни); по унисайкъл /за младежи и възрастни/. Предвидени са 10 различни  игри - като инструмент за социално включване и сплотяване на колектив; Морски шах - състезателни отборни игри; Игри с балони и игри с препятствия. За деца от  деца от 3 до 12 години са организирани подвижни игри със спортен елемент: Пренеси кубчетата, Настъпи въженцето, Пъзели, Букет от балони, Кукла. Забавленията продължават с „Нарисувани миниприключения“, които включват рисуване с маслени пастели, маркери, тънкописци и бои. Децата ще имат възможност и да се включат и в Игрите на баба и дядо -   Коран, Гърненца, Прескочи кобила, Отвори Кальо порти, Дама, Ластик. От 17.00 до 19.00 часа са предвидени баскетболни демонстрации и турнир 3 х 3. Народно читалище „Български искрици – 2016 г.“ отново готви изненади за децата с отворена работилничка „Млад занаятчия“ от 10.00 ч. в АЕМО „Стария Добрич“. Майсторските ръчички на децата ще изработват керамика, дърворезба, българска шевица. РИМ – Добрич за пореден път ще даде възможност на добричките деца да проявят своите творчески умения в областта на изобразителното изкуство. С четки и боички те отново ще могат да изрисуват част от стъклената фасада на музея в градски парк „Свети Георги”. Малките художници на град Добрич ще могат да се включат в изрисуването на Музея от 10.00 до 18.00 часа, като си носят водни или темперни бои и четки. Центърът за защита на природата и животните ще отвори врати за децата с увреждани. За втора поредна година децата и младежите ще имат възможност заедно с останалите деца от Добрич да посрещнат празника сред природата, организиран от Фондация Лумос, община Добрич и Центровете за настаняване от семеен тип за деца и младежи с увреждания. Празненство е осигурено и за всички деца и младежи, настанени в Центровете, които нямат възможност да пътуват. Осигурен е и подарък за всяка една от къщичките в зоопарка. В дните преди 1 юни, децата ще се подготвят, изработвайки украса, с която да аранжират в празничния ден. В 10.30 часа пред Народно читалище „Йордан Йовков – 1870 г.“ е организирана Placemaking работилница с Гост Тодор Кесаровски – експерт по градско облагородяване По проект „The Spot – доброволчеството с въздействие“. Организатори са БГ Бъди активен, Сдружение „Еко Добруджа“ – ДоброЖънци и НеФормално. Празничният 1 юни не свършва дотук. В 18.30 часа в Драматичен театър „Йордан Йовков“ танцов театър „Дея“ с ръководител Лана Анцаридзе ще представи спектакъла „Седем“. В 19.00 часа със съдействието на Община Добрич за малки и големи в зала „Добротица“  ще се проведе Магнетично шоу за деца с екстремна демонстрация на The Joker \r\nПразникът за децата на Добрич ще продължи на 9 и 10 юни с детски панаир на площад „Свобода“.", "date": "2018.05.29", "title": "Добрич: Общината организира богата празнична програма за Международния ден на детето"}
{"url": "http://www.focus-news.net/news/2018/05/29/2527554/sadat-ostavi-na-svoboda-pod-garantsiya-glavniyat-yuriskonsult-na-rayon-poduyane.html", "text": "Софийският апелативен съд остави на свобода срещу гаранция от 8000 лева главния юрисконсулт на район \"Подуяне\" Лилия Геринска, предаде Нова телевизия. Тя беше арестувана на 16 май в момент на получаване на подкуп от 10 000 лева. Според прокуратурата парите са ѝ дадени, за да бъде спечелена обществена поръчка за саниране от конкретна фирма. Подписът ѝ е бил върху всички документи, издадени от общината.\r\nЛилия Геринска бе освободена от ареста ден, след задържането ѝ. Тогава съдът прецени, че тя няма да се укрие и трябва да се грижи за детето си, което отглежда сама.", "date": "2018.05.29", "title": "Съдът остави на свобода под гаранция главният юрисконсулт на район „Подуяне”"}
{"url": "http://www.focus-news.net/news/2018/05/29/2527557/ministar-valentin-radev-neobhodimo-e-do-evropeyskite-partnyori-da-dostiga-poveche-informatsiya-za-napravenoto-ot-nas.html", "text": "В рамките на организираната от посолството на България в Анкара и Делегацията на ЕС в турската столица конференция на тема „Гранична сигурност и  сътрудничество“, министър Валентин Радев и турският му колега Сюлейман Сойлу проведоха двустранна работна среща.  \"Това е първата ни среща и запознанство\", отбеляза със задоволство министър Радев и изрази надежда ползотворното и вече утвърдено сътрудничество в областта на вътрешните работи да продължи. Това съобщиха от пресцентъра на МВР. Министър Радев уточни, че в рамките на разговора са били засегнати въпроси, свързани с усилията, които двете държави полагат в опазването на най-чувствителната външна европейска граница, сътрудничеството в противодействието на трафика на хора, на наркотици, на организирана престъпност. В този смисъл той сподели и желанието на българската страна да направи успешен диалога между Турция и ЕС. Валентин Радев посочи, че на този фон стоим много добре, благодарение на личния контакт на двамата лидери на България и Турция, на дипломацията и на работата на граничните полицаи на двете страни. Искаме да направим добра проводимост, има нужда eвропейските държави да чуват по –подробно, дори на експертно ниво какво се случва в нашите държави. Същото трябва да правим и през нас за Турция, защото няма кой да го каже по-добре от добрите съседи, заяви категорично вътрешният министър. Днешната конференция  даде много добра възможност да се покаже и то пред ЕС сътрудничеството между страна кандидат и страна –член на ЕС, да се изговорят много от нещата, които са важни и за едната и за другата  страна. Бяха показани добри практики, говореше се много и за проблеми, допълни посланик Надежда Нейнски. По думите ѝ тази проводимост на информация е изключително важна  особено за такъв сложен регион, какъвто са Балканите. Външната граница на ЕС по разбираеми причини е обект на изключително голям интерес от страна на ЕС и темата за миграционния натиск продължава да бъде в топ дневния ред на Европа, посочи посланикът на България в Анкара. Главен комисар Светлан Кичиков  уточни, че миграционният натиск към момента е почти нулев – на седмица между 50 и 70 са опитите за проникване на българска  територия. От началото на годината задържаните са около 700 души. Това се дължи както на засиленото присъствие на турски части по българската граница, така и на изцяло изграденото през миналата година възпрепятстващо съоръжение на българо-турската граница, както и пътищата до него. Възстановени са и всички изградени системи за наблюдение по самата граница, предстои финалният етап на доизграждане им на участъци, където това не е направено, допълни директорът на ГД „Гранична полиция“.", "date": "2018.05.29", "title": "Министър Валентин Радев: Необходимо е до европейските партньори да достига повече информация за направеното от нас"}
{"url": "http://www.focus-news.net/news/2018/05/29/2527556/reuters-belgiyskata-prokuratura-razglezhda-napadenieto-v-liezh-kato-teroristichen-akt.html", "text": "Белгийската прокуратура разследва убийството на двама полицейски служители и на минувач в град Лиеж като терористичен акт, предава  Reuters.\r\nСпоред прокурор нападателят е атакувал отзад двамата полицейски служители с нож, взел е пистолет на един от тях и ги е застрелял. Той също така е застрелял и млад мъж, стоящ в наблизо паркирана кола и е избягал в училище, където е бил ликвидиран при последвалата стрелба, при която още няколко полицейски служители са били ранени. Виктор Турмаков", "date": "2018.05.29", "title": "Reuters: Белгийската прокуратура разглежда нападението в Лиеж като терористичен акт"}
{"url": "http://www.focus-news.net/news/2018/05/29/2527563/chuzhdestrannite-turisti-v-stranata-sa-s-nad-9-rast-prez-parvite-chetiri-mesetsa-na-godinata.html", "text": "През първите четири месеца на 2018 г. общият брой туристически посещения на чужденци в България е 1 722 307, сочи статистика на Националният статистически институт, Това съобщиха от пресцентъра на Министерство на туризма. Ръстът им спрямо същия период на 2017 г. е 9,3%. Увеличението само за април 2018 е 6% в сравнение със същия месец година по-рано. \r\nДобрите резултати доказват устойчивото развитие на сектора и ефективността на маркетинговата политика за разширяване крилата на активните сезони в постигането на целта България – целогодишна дестинация, коментира министърът на туризма Николина Ангелкова. Тя допълни, че принос за тези постижения има и много успешният зимен сезон – най-добрият от влизането на страната ни в ЕС по брой посещения.  \r\nКласацията за входящ туризъм за периода януари-април 2018-а се води от Гърция с 294 460 посещения (7,1 на сто ръст). Следват Румъния - 261 349 визити (17,8% увеличение), Турция 214 452 посещения (12,6% скок) и др.\r\nТуристите от други важни за България пазари като Великобритания са били 69 342 (с 12,3% повече), от Германия 58 629 посещения (6,6% ръст), Израел 57 083 визити (33,1% ръст), Украйна 39 434 души (12,3% повече), Франция 21 845 посещения (7,9% увеличение), САЩ 18 634 туристи (15,9% ръст), Испания 18 238 визити (10,2% увеличение), Нидерландия 15 132 посетители (8,9% ръст), Белгия 14 300 посещения (15,9% ръст) и др.", "date": "2018.05.29", "title": "Чуждестранните туристи в страната са с над 9% ръст през първите четири месеца на годината"}
{"url": "http://www.focus-news.net/news/2018/05/29/2527567/sport-yan-lenard-shtruf-pobedi-evgeniy-donskoy-v-parvi-krag-na-rolan-garos.html", "text": "Германецът Ян-Ленард Щруф победи руснака Евгений Донски в първи кръг от Откритото първенство на Франция. Срещата завърши при резултат 6:1, 6:3, 6:0.\r\nВъв втори кръг на „Ролан Гарос“ съперник на Щруф ще бъде победителя в срещата между Адриан Манарино и Стив Джонсън. Виктор Турмаков", "date": "2018.05.29", "title": "Спорт: Ян-Ленард Щруф победи Евгений Донской в първи кръг на „Ролан Гарос“"}
{"url": "http://www.focus-news.net/news/2018/05/29/2527561/the-new-york-times-spored-donald-tramp-robar-myuler-se-mesi-v-izborite-za-kongres.html", "text": "Президентът на САЩ Доналд Тръмп обвини специалния прокурор Робър Мюлер и екипа му в „намеса“ на предстоящите междинни избори за сенат и ги обвини, че са се „наговорили“ с Демократическата партия, пише  The New York Times.\r\nМюлер води разследването дали Русия се е намесила в президентските избори в САЩ от 2016 г., помагайки на кампанията на Тръмп. По-рано президентът заяви, че екипът на Мюлер е съставен от „13 ядосани демократа“, макар че самият Мюлер е републиканец.\r\n„13 те ядосани демократи работят по извратения руски лов на вещици и ще се намесят в изборите за Конгрес , особено сега, след като републиканците водят в социологическите проучвания. Няма никакво наговаряне, освен от страна на Демократическата партия“, заяви Тръмп от профила си в социалната мрежа „Туитър“.\r\nСпоред него е необходимо да се обръща повече внимание на въпросите, важни за американците, а не толкова на руското разследване.\r\n„Съжалявам, ще си фокусирам енергията върху ядрената програма на Северна Корея, върху лошите търговски споразумения, икономиката, армията, а не на руския лов на вещици“, допълни той. Виктор Турмаков", "date": "2018.05.29", "title": "The New York Times: Според Доналд Тръмп Робър Мюлер „се меси“ в изборите за конгрес"}
{"url": "http://www.focus-news.net/news/2018/05/29/2527565/dobrich-obshtina-kavarna-organizira-obshtogradsko-poklonenie-za-hristo-botev-i-zaginalite-za-svobodata-i-nezavisimostta-na-balgariya.html", "text": "На 2 юни от 11.30 часа в Градския парк в Каварна пред паметника на българския национален герой Христо Ботев ще се проведе общоградско поклонение. Това съобщиха от пресцентъра на Общината. Община Каварна кани всички жители и гости на града да изкажат своята признателност към великото дело на Ботев и на загиналите за национално освобождение на България. Сирената за отдаване на почит към Христо Ботев и неговото дело ще бъде пусната точно в 12.00 часа.", "date": "2018.05.29", "title": "Добрич: Община Каварна организира общоградско поклонение за Христо Ботев и загиналите за свободата и независимостта на България"}
{"url": "http://www.focus-news.net/news/2018/05/29/2527562/ministar-kiril-ananiev-na-bazata-na-nzk-shte-napravim-aneks-na-vsichki-bolnitsi-s-koito-shte-otrazim-vsichki-parametri-na-novata-karta.html", "text": "На базата на Националната здравна карта (НЗК) ще направим анекс на всички болници, с които ще отразим всички параметри на новата карта. Това каза министърът на здравеопазването Кирил Ананиев, предаде репортер на Агенция „Фокус“.\r\nАнаниев посочи, че това ще стане до началото на месец юни, след като тя бъде публикувана в Държавен вестник. „Анексите ще са само там, където има нужда от промяна на първоначално подписания договор на базата на областните карти и регионалните и националните потребности - тогава, когато още не беше ясна новата Национална здравна карта. А тя е инструмент за формиране на здравната политика в интерес на българските граждани и тя ще бъде представена с новия модел“, каза още здравният министър и посочи, че приетата днес карта ще е валидна до 2019 г., когато ще се изготви нова на базата на всички промени, които настъпят.\r\n„Поел съм ангажиментът новият здравноосигурителен модел да бъде готов до края на юни с всички компоненти, които го обхващат. Това, което ще се приеме с него, естествено ще действа с новия рамков договор за 2019 г. Поех ангажимента след като съм готов с този модел, да направя широко обществено обслужване с всички заинтересовани страни – правителство, парламент, организации. И когато получа консенсус, тогава спокойно ще направим всичко, което предлагаме, в законодателни текстове, които да променят съответните закони“, каза още Ананиев и посочи, че желанието на Министерството на здравеопазването е от 1 април 2019 г. с новия рамков договор да влезе и новият здравноосигурителен модел.\r\nЦветилена СИМЕОНОВА", "date": "2018.05.29", "title": "Министър Кирил Ананиев: На базата на НЗК ще направим анекс на всички болници, с които ще отразим всички параметри на новата карта"}
{"url": "http://www.focus-news.net/news/2018/05/29/2527564/afp-emanyuel-makron-izrazi-solidarnost-s-belgiya-sled-napadenieto-v-liezh.html", "text": "Президентът на Франция Еманюел Макрон изрази солидарност с Белгия след възможното терористично нападение в източния град Лиеж, при което стрелец уби двама полицейски служители и минувач, предава  AFP.\r\nОсъждайки „ужасната атака“, Макрон изрази „солидарността на френския народ с белгийския“, по време на международната мирна конференция в Париж, посветена на Либия. Виктор Турмаков", "date": "2018.05.29", "title": "AFP: Еманюел Макрон изрази солидарност с Белгия след нападението в Лиеж"}
{"url": "http://www.focus-news.net/news/2018/05/29/2527566/ministar-kiril-ananiev-fakt-e-che-sredstva-koito-se-razpredelyat-ot-nzok-za-zdravni-deynosti-ne-se-izpolzvat-po-nay-efektiven-nachin.html", "text": "Факт е, че средства, които се разпределят от НЗОК за здравни дейности, не се използват по най-ефективен начин. Това каза по време на пресконференция министърът на здравеопазването Кирил Aнаниев, предаде репортер на Агенция „Фокус“. „Факт е и че ръководствата на болниците по някой път прилагат не много регламентирани практики. Влезли сме в 21 болници заедно с Прокуратурата  - за проверки на обществени поръчки, медицински консумативи и т.н. При всички случаи има нерегламентирани практики и на едното, и на другото място. И тези практики сигурно имат своята причина и с новия модел и искаме да направим така, че да изчезнат и парите да отиват за лечение за гражданите и за увеличаване на заплатите на болничните служители. А не да се търсят други начини да не рухне даденото лечебно заведение“, каза още Ананиев.\r\nЗдравният министър посочи, че в момента се разработват два проекта, с които се цели да се намалят тези лоши практики. „Единият е Единната здравна информационна система, а другият е т.нар. Електронна платформа за провеждане на обществени поръчки за лекарства и медицински изделия“, обясни Ананиев.\r\nЦветилена СИМЕОНОВА", "date": "2018.05.29", "title": "Министър Кирил Ананиев: Факт е, че средства, които се разпределят от НЗОК за здравни дейности, не се използват по най-ефективен начин"}
{"url": "http://www.focus-news.net/news/2018/05/29/2527568/veliko-tarnovo-prouchvane-na-studenti-ot-vtu-pokaza-che-50-ot-anketiranite-balgari-podkrepyat-vlizaneto-na-makedoniya-v-es.html", "text": "Над 50% от анкетираните българи желаят присъединяването на Сърбия към ЕС, половината от запитаните подкрепят влизането на Македония в европейското семейство. Това показва социологическо проучване на тема „България между Изтока и Запада“, проведено от студенти по Политология на ВТУ „Св. св. Кирил и Методий“, в рамките на практическата работа по Политическа социология. Данните бяха представени пред представители на медиите от студентите, предаде репортер на Радио „Фокус“ – Велико Търново. „Един от приоритетите на България, като председател на Съвета на ЕС, е присъединяването на Западните Балкани. Изследвано бе отношението към присъединяването на Сърбия, Македония и Черна гора, както и Турция. При провеждането на проучването ни впечатли, че на първо място анкетираните подкрепят Сърбия в присъединяването, а Македония е на второ място. Когато ги попитахме защо мислят така, доста от тези, които са имали близки отношения с македонци, отговарят, че те говорят неприлични за нас неща и се опитват да присъединят нашата история към тяхната“, добави Яница Бойчева, студентка в специалното Политология. Тя посочи, че са интересни и отговорите за Турция в това отношение. Близо 50% от запитаните се изказват за приемането ѝ, но след като изпълни критериите. 35% не желаят тя да бъде приета в ЕС. Едва 5% считат, че Турция трябва да бъде присъединена веднага. „В същото време, обаче анкетираните в сравнителен план споделят, че Турция се развива бързо икономически, с голям пазар и с бързи темпове на растеж. Важно е да се сподели, че според анкетираните, Турция играе ролята на преграда между нашата държава и бежанците, които са на границата между двете страни“, допълни Яница Бойчева.\r\nКато основни изводи от социологическото си проучване студентите извеждат факта, че България не само се явява център между Изтока и Запада, но и също е изправена на кръстопът от политическа, икономическа, социална и дори културна гледна точка. От особена важност за формулиране на прагматична политика на страната по развитието на процесите в европейското пространство е осмислянето на реалностите и доминиращите тенденции. „Разполага ли се обаче с адекватна представа за същността и перспективите на европейската интеграция и мястото на България в тези процеси и в Европа? Гражданите не само, че не виждат приносите, които ни носи ЕС, а плюсовете, че хората могат да пътуват свободно и могат да с се обучават в чужбина не са толкова съществени. Освен това минусите, които споделиха, че им е донесло присъединяването са от огромно значение. Гражданите виждат повече черната страна на присъединяването и в повечето случаи са недоволни. 20% от анкетираните споделиха, че по никакъв начин българското общество не получава приносите, които получават останалите страни, които са част от ЕС. Доходите им не са еднакви и това е една от причините за големия брой мигрирали млади хора. Обществото има нужда от реални средства и реални доходи, за да се чувства част то европейското семейство, или ако смеем да се изразим жаргонно – европейци сме, ама все не сме до там“, допълни Яница Бойчева.\r\nНадежда КРЪСТЕВА", "date": "2018.05.29", "title": "Велико Търново: Проучване на студенти от ВТУ показа, че 50% от анкетираните българи подкрепят влизането на Македония в ЕС"}
{"url": "http://www.focus-news.net/news/2018/05/29/2527571/balgariya-poiska-ot-kitay-uskoryavane-na-protsedurite-za-iznos-na-selskostopanski-stoki.html", "text": "Министърът на земеделието, храните и горите Румен Порожанов поиска от китайския си колега Хан Чанфу ускоряване на процедурите за износ на селскостопански стоки към Китай, съобщиха от пресцентъра на Министерството на земеделието, храните и горите. „Процедурите за износ на мляко и млечни продукти са на финален етап. Много е важно да бъде придвижена и темата с износа на тютюн, която бе поставена по време на вчерашната среща с премиера Борисов. Очакваме китайската страна да изпрати експерти, които да инспектират  българския тютюн“,  подчерта министър Порожанов.\r\nХан Чанфу от своя страна обясни, че в момента в Китай има временни ограничения за вноса на тютюн от ЕС. Той пое ангажимент експерти да бъдат изпратени в кратък срок.\r\nМинистрите подчертаха доброто сътрудничество между двете страни. Вчера те откриха Офис за контакти на асоциация  Шънджън Крос-Бордър И-Комерс (Shenzhen Cross-Border E-Commerce Association). Той ще обслужва логистичня център и Павилион за електронна търговия със селскостопански и други продукти в страните от инициативата „16+1“ (Страните от Централна и Източна Европа - ЦИЕ+Китай). Центърът се намира в Тракия икономическа зона, Пловдив. Платформата дава възможност за електронна търговия между Китай и страните от Централна и Източна Европа\r\n„В момента електронната търговия е много модерна в Китай. Смятам, че този вид търговия е много подходящ за формата 16+1. За  да бъде още по-ефективна трябва да се изградят демонстрационни  зони. Моделът създаден в България може да бъде пренесен и в други страни от формата, включително и в Китай“, подчерта Хан.\r\nКитайската страна информира по време на срещата, че е създала безплатен \"Изложбен център за селскостопански продукти Китай – ЦИЕ\" в Свободната зона на пристанище Янтиен на град Шънджън, и приветства представянето на селскостопански продукти от България.\r\nРумен Порожанов пое ангажимент България да работи активно за изграждане на демонстрационни павилиони и да осигури подкрепа за инвестиционните намерения на китайски инвеститори. Министрите подписаха протокол от заседанието на проведената днес Трета среща на българо-китайската работна група за сътрудничество в областта на земеделието между двете министерства.\r\nПо-рано  двамата министри посетиха производствените бази на Тиендзин Стейт Фармз Агрибизнес Груп и розоварна.", "date": "2018.05.29", "title": "България поиска от Китай ускоряване на процедурите за износ на селскостопански стоки"}
{"url": "http://www.focus-news.net/news/2018/05/29/2527569/zam-ministar-zheni-nacheva-nyama-da-vzimame-dogovori-na-bolnitsi-zaradi-natsionalnata-zdravna-karta-zashtoto-ne-se-pokazva-neobhodimost-ot-tova.html", "text": "Няма да взимаме договори на болници заради Националната здравна карта, защото не се показва необходимост от това. Това каза по време на пресконференция за Националната здравна карта заместник-министърът на здравеопазването и председател на Надзорния съвет на НЗОК Жени Начева, предаде репортер на Агенция „Фокус“.\r\n„Решението да се сключват договори преди да е приета Националната здравна карта беше свързано с факта, че когато постъпихме в Министерството на здравеопазването, картата от 2016 г. беше отменена от съда и трябваше да пристъпим към изготвяне на нова. И докато това се случи, се подписа рамковия договор, който влезе в сила съгласно изискванията на Закона за здравното осигуряване. От 1 април 2018 г. изпълнителите на болнична помощ могат да си получат средствата по силата на новия рамков договор само ако имат сключени договори с НЗОК. По тази причина се взе решение да бъдат сключени договори с болниците и сега след приемането на НЗК, ако се налагат промени, свързани с обнародваната вече НЗК, законът задължава да бъдат обвързани със Здравната карта, Методиката за сключване на договори и Националния рамков договор“, обясни Начева.\r\nТя посочи, че вчера след разговор на министър Ананиев и представители на Надзорния съвет и Лекарския съюз е бил препоръчан от министъра текст, в който се подчертава, че изпълнителите на болнична медицинска помощ се задължават да съобразят приема на пациентите по договора на НЗОК с капацитета на болничните заведения. „Няма да взимаме договори на болници, защото не се показва необходимост от това. НЗК касае бъдещите инвестиции – когато се появяват нови партньори, да се прецени необходимостта от нови лечебни заведения и легла, дали има съответствие или несъответствие с европейските стандарти и т.н.“, коментира Начева.\r\nЦветилена СИМЕОНОВА", "date": "2018.05.29", "title": "Зам.-министър Жени Начева: Няма да взимаме договори на болници заради Националната здравна карта, защото не се показва необходимост от това"}
{"url": "http://www.focus-news.net/news/2018/05/29/2527570/afp-i-dvamata-ubiti-politseyski-sluzhiteli-v-liezh-sa-zheni.html", "text": "Кметството на белгийския град Лиеж съобщи, че убитите днес при престрелка в града полицейски служители са жени, предава  AFP.\r\n„Да, убитите са жени“ съобщи кметът на града Вили Демейер, при молба да се изяснят новините.  Виктор Турмаков", "date": "2018.05.29", "title": "AFP: И двамата убити полицейски служители в Лиеж са жени"}
{"url": "http://www.focus-news.net/news/2018/05/29/2527572/gen-konstantin-popov-vze-uchastie-v-sedmata-po-red-letatelna-trenirovka-trakiyski-orel-koyato-se-provede-vav-voennovazdushna-bazata-v-graf-ignatievo.html", "text": "Ген. Константин Попов, председател на Комисията по отбрана взе участие в седмата по ред летателна тренировка „Тракийски орел“, която се проведе във военновъздушна база Граф Игнатиево. Това съобщиха от Комисията по отбрана. По време на тренировката генерал Попов направи съвместен полет на изстребител Ф 15 заедно с полковник Пирад от военновъздушните сили на САЩ. След полета генерал Попов каза, че е много важно човек да не забравя от къде е започнал. Пилотската професия е изключително важна и отговорна и политиците трябва да знаят това и да направят необходимото за да осигурят нормалната подготовка на пилотите. От думите му стана ясно, че проектите за модернизацията на сухопътните войски и ВВС ще бъдат разгледани в комисията по отбрана на 5 юни. Полковник Пирад сподели, че са достигнати изключителни способности в съвместните учения с пилотите от българските военновъздушни сили.\r\n“Тракийски орел” е българо-американската летателна тренировка, която се провежда съгласно Плана за съвместна българо-американска подготовка и учения за 2018 г.\r\nДвустранните полети с изтребителите F-15C/D на 123-та експедиционна авиационна ескадрила от състава на 142-ро авиационно крило на Националната гвардия на щата Орегон ще продължат до 08 юни 2018 т. От българска страна участват самолети МиГ-29 от авиобаза Граф Игнатиево, Л-39 от Учебната авиационна група в Долна Митрополия, както и формирования от Зенитно-ракетни войски на Военновъздушните сили и Сухопътни войски.", "date": "2018.05.29", "title": "Ген. Константин Попов взе участие в седмата по ред летателна тренировка „Тракийски орел“, която се проведе във военновъздушна базата в Граф Игнатиево"}
{"url": "http://www.focus-news.net/news/2018/05/29/2527574/ruse-dvizhenieto-po-pat-i-5-ruse-byala-v-rayona-na-razklona-za-s-pirgovo-e-vazstanoveno-v-dvete-lenti.html", "text": "Движението по път I-5 Русе - Бяла в района на разклона за с. Пиргово е възстановено в двете ленти. Това съобщиха от пресцентъра на Агенция \"Пътна инфраструктура\".", "date": "2018.05.29", "title": "Русе: Движението по път I-5 Русе - Бяла в района на разклона за с. Пиргово е възстановено в двете ленти"}
{"url": "http://www.focus-news.net/news/2018/05/29/2527573/euobserver-evropeyskiyat-parlament-prie-reformi-za-komandirovanite-rabotnitsi.html", "text": "Европейският парламент одобри реформи за командированите работници, предава EUObserver.\r\nСпоред новите правила работниците от ЕС ще могат да работят до 12 месеца в други страни с възможността за шест месеца удължаване на този срок в някои случаи със същата заплата като местните работници, извършващи същата работа. \r\nШофьорите на камиони ще бъдат изключени от новите правила, като за тях по-късно ще бъдат приети специфични правила.  Виктор Турмаков", "date": "2018.05.29", "title": "EUObserver: Европейският парламент прие реформи за командированите работници"}
{"url": "http://www.focus-news.net/news/2018/05/29/2527576/inovativna-sedmitsa-na-predpriemachestvoto-shte-se-provede-v-sofiya-na-14-yuni.html", "text": "На 14 юни в София Тех Парк ще се проведе \"Иновативна седмица на предприемачеството – Финансови инструменти за насърчаване на научните изследвания и иновациите\". Това съобщиха от пресцентъра на Представителството на ЕК в България. Събитието е популярна инициатива на Европейската комисия в рамките на Работната програма \"Хоризонт 2020\", която се провежда със съдействието на Европейската инвестиционна банка и Европейския инвестиционен фонд, и цели подобряване достъпа до финансиране за научни изследвания и иновации. \r\nКонференцията се организира съвместно с Българското председателство на Съвета на ЕС и Министерството на образованието и науката, и ще представи европейските политики за насърчаване и подкрепа на най-ярките новаторски идеи по пътя до превръщането им в печеливш бизнес на световно ниво с помощта на съществуващите финансови инструменти. \r\nВ конференцията ще се включи комисарят отговарящ за изследвания, наука и иновации Карлош Моедаш, както и други високопоставени представители на Европейската инвестиционна банка, Европейския инвестиционен фонд, изследователски организации и университети, частни инвестиционни компании, центрове за корпоративни иновации, национални и регионални промоционални банки.", "date": "2018.05.29", "title": "Иновативна седмица на предприемачеството ще се проведе в София на 14 юни"}
{"url": "http://www.focus-news.net/news/2018/05/29/2527575/zam-ministar-lyuben-kanchev-25-000-kitaytsi-sa-posetili-balgariya-prez-2017-godina.html", "text": "25 000 китайци са посетили България през 2017 година. Това коментира преди Семинара на тема “Година на туризма между ЕС и Китай” в курорта “Златни пясъци” заместник-министърът на туризма Любен Кънчев, предаде репортер на Радио “Фокус” – Варна. “Това, за което сме тук, е да помислим как да работим по-добре и по-качествено, тъй като Китай е дестинация, с която всяка страна търси контакти”, коментира той. По думите му Китай е специален пазар, който има интерес към по-големи пространства в Европа. “Нашата надежда е да можем да създаваме европейски, балкански маршрути, които да представляват интерес за китайския туризъм, който е много мощен в последните години”, каза още министърът. Според него страната ни търси всички пътища да работи заедно с Китай, защото интересът към нашия регион е голям. Любен Кънчев добави, че китайският турист не търси да отиде да се пече на плажа, а по-скоро иска да получи продукт, който дава различни възможности за креативен туризъм и спорт, за спа и гурме. Това, по думите му е и политиката на ведомството. “Процентът на китайските туристи, посещаващи България нарастват всяка година и тук е състезанието за това кой ще може да бъде по-интересен, а нашите шансове не са никак малки”, обобщи зам.-министърът.\r\nДиана СТОЕВА", "date": "2018.05.29", "title": "Зам.-министър Любен Кънчев: 25 000 китайци са посетили България през 2017 година"}
{"url": "http://www.focus-news.net/news/2018/05/29/2527577/prezidentat-rumen-radev-i-saprugata-mu-desislava-radeva-shte-badat-domakini-na-traditsionniya-abiturientski-bal-za-mladezhi-v-neravnostoyno-polozhenie.html", "text": "На 30 май ще се проведе традиционният абитуриентски бал за младежи в неравностойно положение. Събитието е част от благотворителната инициатива на държавния глава „Подкрепи една мечта“. Това съобщиха от прессекретариата на държавния глава. В рамките на инициативата младежите, израснали без родителски грижи, получават информация и напътствия за своята професионална реализация или обучение. През учебната 2017/2018 г. в нея ще участват 124 младежи. За 54 от тях специалистите от Бюрата по труда търсят подходяща форма на заетост, а 26 са избрали да продължават своето образование във висше училище. 44 от младежите ще бъдат настанени в друг вид социална услуга заради висока степен на увреждане и трайно намалена работоспособност. \r\nOт 16.00 часа в Гербова зала на „Дондуков“ 2 президентът Румен Радев ще посрещне абитуриенти от над 60 специализирани институции за деца и младежи от цялата страна. Тази година водещи на тържеството ще са абитуриентите Божана Атанасова от Разград и Слави Стоянов от Пловдив. \r\nИнтересите на Божана са насочени към професионална реализация в сферата на модата. Божана е сред зрелостниците, които ще преминат професионално обучение по фризьорство, осигурено от българо-италианската фирма „Кристиан оф Рома“ - партньор на инициативата. Изборът на Слави е да продължи своето образование в специалността „Социални дейности“ на Пловдивския университет „Паисий Хилендарски“. \r\nВ 19.00 часа в ресторант „Лаура“, Национален дворец на културата, ще започне балната вечер за абитуриентите. За пореден път екипът на продуцентска компания „Дрийм Тийм Прадакшънс” организира благотворително артистичната програма. Изпълнителите, които ще подкрепят инициативата, са Поли Генова, Михаела Филева, Любо Киров, Орлин Павлов, Искрата, Дара, Павел и Венци Венц, Дичо, Нели Петкова, група „D2“, група „4 Magic“ и Танцов ансамбъл „Пламъче“. С приветствия към зрелостниците ще се включат и актьорите Любомир Нейков, Ненчо Илчев, Ралица Паскалева, Силвия Лулчева и Наум Шопов.", "date": "2018.05.29", "title": "Президентът Румен Радев и съпругата му Десислава Радева ще бъдат домакини на традиционния абитуриентски бал за младежи в неравностойно положение"}
{"url": "http://www.focus-news.net/news/2018/05/29/2527578/burgas-v-grada-se-provede-kragla-masa-na-tema-savremenen-dialog-za-chernomorski-region-zona-na-tolerantnost-satrudnichestvo-i-partnyorstvo.html", "text": "Проведе се кръгла маса на тема „Съвременен диалог за Черноморски регион – зона на толерантност, сътрудничество и партньорство в Експозиционен център \"Флора“, предаде репортер на Радио „Фокус“ – Бургас. „Това са едни наши постоянни усилия, свързани с Европейския ден на морето. Считаме, че трябва да говорим, както по европейските политики, така и включването на Черноморски регион в тези европейски политики в контекста за изграждане на един дневен ред на Черноморски регион“, каза Маруся Любчева, основател на Черноморския институт, който бе и организатор на събитието. По думите ѝ е много важно да се конкретизират нещата, за да могат да се предприемат практическите действия и практическите стъпки.\r\n„В кръглата маса имаме представителство на Европейската комисия на Генерална дирекция „Морско дело“, представители на Комитета на  Регионите и на български националнозначими експерти и от Министерството на регионалното развитие и благоустройството.\r\nКръглата маса бе открита от зам.-кмета по Европейски политики и околна среда на Община Бургас Руска Бояджиева.\r\nВеселина НИКОЛОВА", "date": "2018.05.29", "title": "Бургас: В града се проведе кръгла маса на тема „Съвременен диалог за Черноморски регион – зона на толерантност, сътрудничество и партньорство“"}
{"url": "http://www.focus-news.net/news/2018/05/29/2527581/vratsa-48-godishen-mazh-e-osaden-na-8-godini-i-6-mesetsa-zatvor-za-iznasilvane-na-14-godishno-momiche.html", "text": "48-годишен мъж е осъден на 8 години и 6 месеца затвор за изнасилване на 14-годишно момиче. Това съобщиха от пресцентъра на Апелативна прокуратура - София. 48-годишният мъж с инициали Й.К. е осъден на осем години и шест месеца „лишаване от свобода“ по обвинение на Районна прокуратура – Оряхово. Непълнолетната Д.Д. живяла заедно с майка си и доведения си баща – Й.К., в бунгало в гр. Оряхово. Късно вечерта на 19 юни 2017 г. мъжът ѝ нанесъл побой. Поводът за агресивната му реакция е било обстоятелство, че се е противопоставял момичето да има приятел. \r\nСутринта, около 04:30 часа, К. запушил устата на Д.Д., заплашил я да не казва на никого и осъществил полов акт с нея. През следващите дни майката забелязала промени в поведението на дъщеря си и я попитала за причините. Момичето ѝ споделило за случилото се. Били сигнализирани органите на МВР. \r\nС цел изолиране на риска и осигуряване на безопасна среда за детето било изготвено предложение от отдел „Закрила на детето“ – Оряхово и предприета спешна мярка за закрила – настаняване в семейство на близки и роднини. Пострадалата Д. е била временно настанена в семейството на леля ѝ. \r\nСъдът е признал подсъдимия К. за виновен за извършеното от него престъпление срещу четиринадесетгодишно момиче. Наложеното му наказание „лишаване от свобода“ той следва да изтърпи при „строг“ режим. Присъдата подлежи на обжалване.", "date": "2018.05.29", "title": "Враца: 48-годишен мъж е осъден на 8 години и 6 месеца затвор за изнасилване на 14-годишно момиче"}
{"url": "http://www.focus-news.net/news/2018/05/29/2527582/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.29", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/05/29/2527580/kyustendil-20-dushi-sa-darili-krav-po-vreme-na-kampaniyata-badi-silen-dari-krav-v-grada.html", "text": "20 души са дарили кръв по време на кампанията „Бъди силен – дари кръв” в Кюстендил. Това съобщи за Радио „Фокус” – Кюстендил д-р Десислава Илиева, началник на Кръвен център към кюстендилската болница. „Нашата цел беше и да популяризираме, и да подсетим гражданите, че нуждата от кръв е голяма и да дойдат да дадат кръв в Кръвния център в болницата”, каза д-р Илиева. По думите ѝ броя на доброволните кръводарители намалява, което се дължи може би на застаряващото население. Разчита се повече на роднинското възстановяване при спешни случай. Според статистиката с 200 души са намалели доброволните кръводарявания през миналата година спрямо предходната. Общо за 2017 година броят на кръводарители е бил 1500.\r\nВенцеслав ИЛЧЕВ", "date": "2018.05.29", "title": "Кюстендил: 20 души са дарили кръв по време на кампанията „Бъди силен – дари кръв” в града"}
{"url": "http://www.focus-news.net/news/2018/05/29/2527579/politico-evropeyskata-narodna-partiya-podkrepa-prietite-izmeneniya-v-pravilata-za-komandirovanite-rabotnitsi.html", "text": "Европейската народна партия подкрепи приетите изменения в правилата за командированите работници,  приети по-рано от Европейския парламент, предава  Politico.\r\n„Свободата на услугите е основна. Както и ясните правила, които да са от полза и за работниците, и за компаниите. С днешните изменения за командированите работници, групата на ЕПП постигна целта си: по-добри работни условия за командированите работници, същите правила за работниците в страните-приемници в ЕС, по-справедлива конкуренция между компаниите и по-добър достъп по информацията“, съобщава в свое заявление ЕНП.  Виктор Турмаков", "date": "2018.05.29", "title": "Politico: Европейската народна партия подкрепа приетите изменения в правилата за командированите работници"}
{"url": "http://www.focus-news.net/news/2018/05/29/2527583/yordan-nikolov-nagradniyat-fond-na-osmiya-natsionalen-folkloren-konkurs-oro-se-vie-tsarvuli-se-kinat-sa-108-balgarski-natsionalni-nosii.html", "text": "Наградният фонд на Осмия Национален фолклорен конкурс „Оро се вие, цървули се кинат“ са 108 български национални носии. Това каза за Радио „Фокус“ - Пирин Йордан Николов, председател на Фондация „Гайтан“ и един от организаторите на конкурса съвместно с Община Петрич и Народно читалище „Димитър Благоев – 1956“ – село Първомай. Той посочи, че наградите за първо място в петте възрастови категории са по 12 български носии, за второ място – съответно по 8 носии, и за трето място – по 6 български носии. „Журито е тричленно, но както всяка година, така и тази ще остане в тайна до деня, в който участниците ще го видят пред тях на сцената. Винаги пазим журито в малка тайна. Отправяме покана и към хората, които се интересуват от българския фолклор, да дойдат на фестивала. Както обичам да казвам – освен играчи и пеячи на сцената, е много хубаво да има и гледачи“, коментира Йордан Николов. Той подчерта, че журито всяка година е различно. По думите му другият фестивал „Южен гердан“, който също ще се проведе в рамките на Южния национален форум за народно творчество, е без награден фонд. „Всъщност идеята ни е, тъй като през последните години някак си този фестивал се обезличи, и с обединяването на двата фестивала, се опитваме с помощта на „Оро се вие, цървули се кинат“ да вдигнем и „Южен гердан“ на национално ниво, и участниците в лицето на певческите и танцовите групи, да не са само от Община Петрич, а от цялата страна. Трябва да знаем, че конкурсът „Оро се вие, цървули се кинат“ е с една много висока летва по отношение на изпълненията на сцената. Наистина има много фестивали, с които съхраняваме и популяризираме фолклора, но тук всъщност идеята е освен да го съхраняваме, все пак ръководителите на ансамблите да се стремят към едно по-добро и перфектно изпълнение на сцената“, каза още организаторът. Йордан Николов уточни, че за сметка на това „Южен гердан“ е фестивал, с който се цели да не се дискриминират участниците, които нямат чак толкова добри умения да танцуват и да пеят, така че да има поле за изява за всички.\r\nНатали СТЕФАНОВА", "date": "2018.05.29", "title": "Йордан Николов: Наградният фонд на Осмия Национален фолклорен конкурс „Оро се вие, цървули се кинат“ са 108 български национални носии"}
{"url": "http://www.focus-news.net/news/2018/05/29/2527587/komisar-fil-hogan-shte-otkrie-chetvarta-evropeyska-konferentsiya-otnosno-finansovite-instrumenti-za-zemedelie-i-razvitie-na-selskite-rayoni-v-sofiya-na-5-yuni.html", "text": "На 5 и 6 юни 2018 г. в хотел \"Хилтън \" в София ще се проведе Четвъртата годишна европейска конференция относно финансовите инструменти за земеделие и развитие на селските райони в ЕС подкрепени от Европейския фонд за земеделие и развитие на селските райони (ЕЗФРСР) през периода 2014-2020 г. Това съобщиха от пресцентъра на Представителството на ЕК в България. Събитието се организира от Генерална дирекция „Земеделие и развитие на селските райони“ (DG AGRI) на Европейската комисия с подкрепата от Европейската инвестиционна банка (fi-compass). \r\nКонференцията ще бъде открита от европейския комисар по земеделие и развитие на селските райони Фил Хоган. Към него ще се присъединят високопоставени представители на българското правителство, Министерство на земеделието, храните и горите на България, както и Европейската инвестиционна банка (ЕИБ) и Европейския инвестиционен фонд (ЕИФ). \r\nВ рамките на конференцията ще бъде представено новото предложение на Европейската комисия за подпомагане на земеделието и развитието на селските райони в рамките на Общата Селскостопанска Политика и чрез финансови инструменти през периода 2021-2027г. Участниците ще получат информация относно възможностите, които финансовите инструменти, съфинансирани от ЕЗФРСР, предоставят на държавите членки и регионите на ЕС след влизането в сила на „Омнибус“ регламента и Европейския фонд за стратегически инвестиции 2.0. Ще бъдат обсъдени опитът на държавите членки и регионите на ЕС, които прилагат финансови инструменти за земеделие и развитие на селските райони към момента, по линия на ЕЗФРСР, както и резултатите от използването на тези финансови инструменти за развитието на селскостопанска и хранително-вкусова икономика в държавите членки на ЕС.", "date": "2018.05.29", "title": "Комисар Фил Хоган ще открие Четвърта европейска конференция относно финансовите инструменти за земеделие и развитие на селските райони в София на 5 юни"}
{"url": "http://www.focus-news.net/news/2018/05/29/2527586/afp-izraelskata-armiya-e-udarila-poveche-ot-30-voenni-tseli-v-ivitsata-gaza.html", "text": "Израелската армия съобщи, че е нанесла удари по повече от 30 „военни цели“ в Ивицата Газа в отговор на ракетен и минометен обстрел от палестинския анклав, предава  AFP.\r\nПрессекретарят на израелската армия Йонатан Конрикус заяви, че обстрелът по Израел е най-интензивният от 2014 г. насам, както и последвалият израелски отговор.  Виктор Турмаков", "date": "2018.05.29", "title": "AFP: Израелската армия е ударила повече от 30 „военни цели“ в Ивицата Газа"}
{"url": "http://www.focus-news.net/news/2018/05/29/2527589/blagoevgrad-prevantivno-sa-premahnati-dve-bolni-darveta-na-ul-todor-aleksandrov-v-grada.html", "text": "Два броя болни дървета от вида „Конски кестен“ бяха премахнати от ул. „Тодор Александров“ в града. Това съобщиха от пресцентъра на Община Благоевград. Експертна група е направила оглед, при който е установено, че дърветата не са в добро състояние и биха могли да представляват опасност за преминаващите хора. Едното от тях е напълно изсъхнало, а другото е силно увредено, с множество налични суховършия и кухини. С оглед осигуряване на безопасността на гражданите дърветата са премахнати. На тяхно място ще бъдат засадени нови. Отсичането на дърветата е извършено от правоспособни специалисти, при спазване на необходимата техника за безопасност.\r\nПремахването и кастренето на дървета, независимо от собствеността им, се допуска при доказана необходимост въз основа на експертно становище.", "date": "2018.05.29", "title": "Благоевград: Превантивно са премахнати две болни дървета на ул. „Тодор Александров“ в града"}
{"url": "http://www.focus-news.net/news/2018/05/29/2527590/yambol-okrazhniyat-sad-zadarzha-pod-strazha-mazh-obvinen-v-opit-za-kontrabandno-prenasyane-na-blizo-5-kg-marihuana.html", "text": "По искане на Окръжна прокуратура – Ямбол, съдът задържа под стража Владимир К. (на 25 г.). Това съобщиха от пресцентъра на Окръжна прокуратура – Ямбол. Той е обвинен за това, че на 25 май 2018 г. на ГКПП „Лесово“, на трасе за обработка на изходящи леки автомобили и автобуси от Р. Р. България към Р. Турция, с лек автомобил, без надлежно разрешително, е направил опит да пренесе през границата на страната 14 пакета с високорисково наркотично вещество – марихуана, укрити под дамаската на заден ляв и десен праг на автомобила, с общо бруто тегло 4,992 кг.\r\nСпоред прокурора, налице е обосновано предположение за това, че Владимир К. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление.\r\nСъдът прие мотивите на прокурора и задържа Владимир К.\r\nОпределението на Окръжен съд – Ямбол подлежи на обжалване пред Апелативен съд – Бургас.", "date": "2018.05.29", "title": "Ямбол: Окръжният съд задържа под стража мъж, обвинен в опит за контрабандно пренасяне на близо 5 кг марихуана"}
{"url": "http://www.focus-news.net/news/2018/05/29/2527588/habertyurk-erdogan-v-otbrana-az-sam-zavarshil-ikonomika-tya-iziskva-smelost-sreshtal-sam-se-s-gyulen-samo-2-3-pati-i-to-po-negova-molba.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган направи оценка на последните развития в икономиката на страната пред телевизионния канал „Хабертюрк”. \r\nЕрдоган отговори на въпросите на генералния директор на медията - Веис Атеш. Изявленията му са излъчени едновременно и от телевизионните канали „Шоу” и „Блумбърг”. „Аз имам икономическо образование и от тогава, та чак до днес, нашите преподаватели ни учат, че „икономиката изисква смелост”. … Що се отнася до твърденията на опозицията за контактите ми с религиозния проповедник Фетхуллах Гюлен, аз се запознах с него, когато бях кмет (на Истанбул – бел. на „Фокус”). Тогава сме срещали само два-три пъти. Това са връзките ми с него „лице в лице” през целия ми живот. …”, цитира думите на Ердоган „Хабертюрк”. Георги Димов", "date": "2018.05.29", "title": "Хабертюрк: Ердоган в отбрана: Аз съм завършил икономика – тя изисква смелост; срещал съм се с Гюлен само 2-3 пъти и то по негова молба…"}
{"url": "http://www.focus-news.net/news/2018/05/29/2527592/petya-naydenova-obshtina-karlovo-praznikat-na-rozata-vazhvalyava-samite-rozoproizvoditeli.html", "text": "Тази година Празникът на розата в Карлово беше различен. Това съобщи в предаването „Часът на Карлово” на Радио „Фокус” - Пловдив Петя Найденова, директор на Дирекция „Хуманитарни и социални дейности” към Общината. Такава е общата преценка на карловци. В шествието на Царицата на розата са участвали и нейните подгласнички и много деца. „Имахме голям брой гости, по улиците се чуваше повече чужда реч, отколкото българска”, каза Найденова. Тя посочи, че в последният момент е дошла група от китайци, около 60 души. На празника са присъствали и представители на Асоциацията на бившите царици на розата. „Беше пъстро, красиво и феерично”, каза още Петя Найденова.\r\nНе е имало протести на розопроизводители, които да помрачат празника, въпреки неуредиците с реколтата тази година. „Този празник всъщност възхвалява техният труд. Празникът е заради самите розопроизводители”, каза още Найденова. Тя каза още, че в речта си за празника тази година кметът е посочил, че трябва да има закон за розата, че е крайно време да се вземат мерки за защита на розопроизводството у нас.\r\nЦветана ТОНЧЕВА", "date": "2018.05.29", "title": "Петя Найденова, община Карлово: Празникът на розата възхвалява самите розопроизводители"}
{"url": "http://www.focus-news.net/news/2018/05/29/2527595/dzhumhuriet-emanyuel-makron-zashtiti-frensko-spisanie-opredelilo-redzhep-tayip-erdogan-kato-diktator.html", "text": "Френското списание „Le Point” публикува в последния си брой обширен материал за президента на Турция и генерален председател на еднолично управляващата Партия на справедливостта и развитието (ПСР) Реджеп Тайип Ердоган, със снимка на корицата, озаглавена „Диктаторът”, пише вестник „Джумхуриет”.\r\n По този повод от редакцията на списанието се оплакаха, че моментално са започнали „тормоз” и „опити за сплашване” от фанатични привърженици на Ердоган. Наложи се отношение по темата да вземе лично и френският президент Емануел Макрон.  В специално изявление Макрон подчерта, че „във Франция категорично е неприемлив какъвто и да е тормоз”.  Впоследствие в понеделник френският президент написа в една от социалните медии: „Свободата на пресата в нашата страна е безценна. Величаенето на незаменимостта на една личност  означава диктатура.” Георги Димов", "date": "2018.05.29", "title": "„Джумхуриет”: Еманюел Макрон защити френско списание, определило Реджеп Тайип Ердоган като „диктатор”"}
{"url": "http://www.focus-news.net/news/2018/05/29/2527596/asya-nikolova-natsionalen-muzey-hristo-botev-kalofer-osobena-otgovornost-i-chest-za-nashiya-muzey-e-da-pazi-lichnite-veshti-na-botev.html", "text": "Само четири са вещите, които са се запазили от живота на Христо Ботев до днес. Това каза за Радио „Фокус“ – Пловдив Ася Николова, директор на Национален музей „Христо Ботев“. „Това е особена отговорност и чест за нашия музей. Личните вещи на Ботев са само четири, за съжаление, личният му джобен часовник и личните му писалищни принадлежности, които включват една мастилница от фино стъкло, поставка за перодръжки под формата на подкова и попивателна“, каза Ася Николова. Тя коментира, че това са предметите, които будят най-родолюбиви чувства и чувства на преклонение във всеки един, който прекрачи прага на Национален музей „Христо Ботев“. В музея се пази и печатната преса, известна в историографията като печатната преса „Знаме“, на която Ботев подпечатва броевете на вестник „Знаме“, след като Каравелов затваря своята печатница. Запазен е и първият и единствен брой, на който е редактор Христо Ботев на четвъртия му последен вестник „Нова България“.\r\nВесела КРЪСТЕВА", "date": "2018.05.29", "title": "Ася Николова, Национален музей „Христо Ботев“ – Калофер: Особена отговорност и чест за нашия музей е да пази личните вещи на Ботев"}
{"url": "http://www.focus-news.net/news/2018/05/29/2527598/sport-marin-chilich-se-klasira-na-vtori-krag-na-rolan-garos.html", "text": "Четвъртата ракета на света Марин Чилич се класира на втори кръг на „Ролан Гарос“, побеждавайки  австралиеца Джеймс Дакуорт с 6:3, 7:5, 7:6.\r\nСъщо така на втори кръг се класират американецът Джон Изнер победил сънародника си Ноа Рубин с 6:3, 7:6, 7:6 и южноафриканецът Кевин Андерсон, победил с 6:1, 6:2, 6:4 италианеца Паоло Лоренци. Виктор Турмаков", "date": "2018.05.29", "title": "Спорт: Марин Чилич се класира на втори кръг на „Ролан Гарос“"}
{"url": "http://www.focus-news.net/news/2018/05/29/2527597/dimitar-nikolov-kmet-na-obshtina-burgas-aktsentat-v-dneshniya-grazhdanski-dialog-e-ribarstvoto-i-morskata-politika.html", "text": "Акцентът в днешния граждански диалог е рибарството и морската политика. Това каза кметът на Община Бургас Димитър Николов на откриването на гражданския диалог за европейско бъдеще на Черноморския регион, предаде репортер на Радио „Фокус“ – Бургас. „Тук са дошли хора свързани с местната власт, морския бизнес и морския поминък. В рамките на тези инициативи, които са повече от 100 в 20 страни говорим за различните възможности, дискутираме какви са предизвикателствата. Какви са нашите предложения и как ние можем да вплетем в тази европейска политика дребните проблеми на Бургас и региона“, каза още Николов. По думите му Бургас е неразривно свързан с морето, морската дейност , морския поминък. И трябвало да се оформи един своеобразен мост между Черноморските градове, които да са по-обединени, с повече общи ценности и да се търси решение на големите проблеми, които стоят пред тях. „Предизвикателствата са свързани с екологията, екологичната безопасност, съхраняване на животинските видове в нашето любимо Черно море и възможността да му влияем ползотворно“, добави Николов.\r\nВеселина НИКОЛОВА", "date": "2018.05.29", "title": "Димитър Николов, кмет на Община Бургас: Акцентът в днешния граждански диалог е рибарството и морската политика"}
{"url": "http://www.focus-news.net/news/2018/05/29/2527591/sofiya-v-grada-shte-se-provede-kragla-masa-na-tema-ima-li-sofiya-integrirana-sistema-za-upravlenie-na-otpadatsitei.html", "text": "На 30 май в София ще се проведе кръгла маса на тема „Има ли София интегрирана система за управление на отпадъците?“. Това съобщиха от пресцентъра на БСП - София. Събитието е по инициатива на Дискусионен клуб „Политика 21“ към БСП – София. За участие са поканени експерти в сферата екологията, членове на парламентарните комисии по околна среда и водите и по екология, общински съветници от Столичен общински съвет, университетски преподаватели и представители на граждански и неправителствени организации.\r\nФорумът ще се състои от 11.00 часа в зала №3 \"Инж. Стоимен Сарафов\", на втория етаж на Федерацията на научно-техническите съюзи ( ул. „Георги С. Раковски“ №108).", "date": "2018.05.29", "title": "София: В града ще се проведе кръгла маса на тема „Има ли София интегрирана система за управление на отпадъците?“"}
{"url": "http://www.focus-news.net/news/2018/05/29/2527593/ria-novosti-v-germaniya-narekoha-bosna-i-hertsegovina-tsentar-na-nelegalnata-migratsiya-v-evropa.html", "text": "Германският вестник   Zeit, позовавайки се на данни от МВР на страната съобщи, че броят на мигрантите, нелегално пристигащи в ЕС през Босна и Херцеговина, се е увеличил 12 пъти в сравнение с 2017 г., предава РИА Новости.\r\nМинистерството нарече Босна и Херцеговина център на нелегалната миграция към ЕС. „Ежедневно между 100 и 150 мигранти незаконно достигат на територията на ЕС от Босна и Херцеговина“, пише в съобщение на министерството.\r\nПо данни на германското издание от северните босненски градове Бихач и Велика Кладуша хиляди мигранти се опитват да отидат още по-на север.  Виктор Турмаков", "date": "2018.05.29", "title": "РИА Новости: В Германия нарекоха Босна и Херцеговина център на нелегалната миграция в Европа"}
{"url": "http://www.focus-news.net/news/2018/05/29/2527594/aleksandar-stamboliyski-kolonite-ot-tovarni-avtomobili-na-gkpp-kulata-se-poluchavat-zaradi-vcherashniya-pochiven-den-v-gartsiya-i-zapochvashtite-ot-utre-stachki-tam.html", "text": "Получихме информация от ГД „Гранична полиция“, че колоните от товарни автомобили на ГКПП „Кулата“ се получават заради вчерашния почивен ден в Гърция и започващите от утре стачки там. Това каза за Радио „Фокус“ - Пирин Александър Стамболийски, председател на Синдикална конфедерация „Съюз на българските транспортни работници“. По думите му забавянето се получава заради сериозния поток от товарни автомобили към Гърция. „До колкото ми е известно граничният пункт работи на пълни обороти – пуснали са две трасета на изход от страната плюс три кантара. Опитват се да се справят с информацията, но знаете, че постоянно прииждат автомобили. Не мисля, че следващите дни ще има отново колони от товарни автомобили на пункта, тъй като ще има стачки и всеки ще се стреми да избягва пътувания до Гърция. След справянето с днешната ситуация нещата трябва да се нормализират“, каза още той.\r\nНатали СТЕФАНОВА", "date": "2018.05.29", "title": "Александър Стамболийски: Колоните от товарни автомобили на ГКПП „Кулата“ се получават заради вчерашния почивен ден в Гърция и започващите от утре стачки там"}
{"url": "http://www.focus-news.net/news/2018/05/29/2527601/sofiya-direktorat-na-tsentar-zhorzh-pompidu-parizh-bernar-blisten-shte-iznese-lektsiya-vav-frenskiya-institut-na-2-yuni.html", "text": "Директорът на Център „Жорж Помпиду“ – Париж Бернар Блистен пристига със свой екип в София по специална покана на кмета Йорданка Фандъкова и министъра на културата г-н Боил Банов. Той ще проучи възможността за създаване на колекция от българско авангардно и съвременно изкуство, което да бъде представено във Франция. Това съобщиха от пресцентъра на Столична община.\r\nБлистен ще гостува за първи път в България и на 2 юни от 15.30 ч. ще изнесе лекция във Френския институт. Пред аудиторията той ще представи дейността на Центъра „Жорж Помпиду“, а главният уредник Никола Лиучи-Гутников ще разкаже за проекта „Колекция“ – едно от най-значимите дарения на руско изкуство в света, което беше представено с голям успех през 2017 година в Центъра. \r\nСъщият ден Бернар Блистен ще гостува на кмета Йорданка Фандъкова и се очаква двамата да обсъдят възможностите на София да представи българско изкуство в Париж. \r\nОрганизатори на посещението на г-н Блистен и екипа на Център „Жорж Помпиуду“- Париж са Столичната община, Френския институт, кураторът Десислава Димова и Фондация МУСИЗ.\r\nЦентър „Жорж Помпиду“ (Centre Georges-Pompidou) е създаден през 1977 г. В рамките на Националния музей за модерно изкуство той притежава една от трите най-важни колекции на модерно и съвременно изкуство в света. През него преминават над 7 милиона посетители годишно, което го прави третата най-посещавана институция във Франция и го класира в първата десeтка на най-посещавани и популярни музеи в света. \r\nБернар Блистен e директор на Музея за модерно и съвременно изкуство от 2013 г. Работата си за музея започва през 1984 г. като куратор в Център „Жорж Помпиду“. През 2000 г. получава приз за артистични постижения в развитието на културни проекти. Автор е на голям брой книги за съвременно изкуство (Warhol, Buren, Castellani, История на изкуството на XX век и т.н.) и е куратор на повече от сто монографични и тематични изложби в досегашната си кариера.", "date": "2018.05.29", "title": "София: Директорът на Център „Жорж Помпиду“ – Париж Бернар Блистен ще изнесе лекция във Френския институт на 2 юни"}
{"url": "http://www.focus-news.net/news/2018/05/29/2527599/d-r-zlatina-dimova-oblastnata-direktsiya-po-bezopasnost-na-hranite-varna-nyama-registrirani-sluchai-na-influentsa-v-oblastta.html", "text": "Няма регистрирани случаи на инфлуенца във Варненска област. Това каза за Радио „Фокус“ – Варна д-р Златина Димова, директор на Областната дирекция по безопасност на храните във Варна, във връзка с установения случай на инфлуенца в животновъден обект в село Стефаново, област Добрич. Тя отбеляза, че има определени две предпазни зони. Едната е 3-километрова, включваща село Стефаново, а другата е 10-километрова, включваща град Добрич, селата Дончево, Драганово, Опанец, Богдан, Славеево, Стожер, Соколник, Пчелино, Поп Григорово, Плачи дол и Бранище. В тези зони се забранява търговията и придвижването на домашни и диви птици, на яйца, разселване на птици за подновяване на дивечовия запас. Д-р Златина Димова посочи, че тези мерки не засягат област Варна, но в региона се изпълняват стриктна дезинфекция  и мерки за биосигурност в животновъдните обекти.\r\nПтичият грип е силно заразно вирусно заболяване по домашните и дивите птици, характеризиращо се с тежки неврологични нарушения, кръвоизливи по различните органи и системи, увреждания в дихателната система, което може да доведе до 100% смъртност при домашните и диви кокошеви. Веднъж проникнала на дадена територия болестта нанася пагубни икономически и стопански загуби за птицевъдството и ловното стопанство. Дивите водоплаващи птици са резервоар на вируса в природата. При сезонните миграции те участват в разпространението на болестта в отделните държави и континенти.\r\nМарияна ВАЛЕНТИНОВА", "date": "2018.05.29", "title": "Д-р Златина Димова, Областната дирекция по безопасност на храните – Варна: Няма регистрирани случаи на инфлуенца в областта"}
{"url": "http://www.focus-news.net/news/2018/05/29/2527600/pazardzhik-gazova-butilka-se-e-zapalila-v-selo-kalugerovo.html", "text": "Газова бутилка се е запалила в пазарджишкото село Калугерово. Това съобщи за Радио „Фокус“ – Пазарджик комисар Иван Панайотов, началник на РД „Пожарна безопасност и защита на населението“. Той обясни, че собствениците са действали бързо и са я изнесли навън, а след пристигането си пожарникарите са я изгасили. „За щастие не е последвал взрив, който може да нанесе сериозни материални щети. Сега щетите от пожара са само върху обзавеждането на стаята, където е била бутилката“, коментира Панайотов.\r\nВаня НИКОЛОВА", "date": "2018.05.29", "title": "Пазарджик: Газова бутилка се е запалила в село Калугерово"}
{"url": "http://www.focus-news.net/news/2018/05/29/2527605/plovdiv-v-kalofer-zapochnaha-dnite-na-botev.html", "text": "В град Калофер започнаха Дните на Ботев. Това каза за Радио „Фокус“ – Пловдив Ася Николова, директор на Национален музей „Христо Ботев“ – Калофер. „Възпоменателните чествания по случай 142-та годишнина от трагичната гибел на Христо Ботев започнаха още на 24 май“, каза Ася Николова. По думите ѝ в програмата са включени две гостувания на град Калофер и по-точно на музея-в град Козлодуй и в град Казанлък.\r\nНа 31 май музеят ще гостува на Начално училище „Христо Ботев“ в Пловдив, което ще отбележи 100 години от създаването си. „Музеят ще представи своята фотодокументална изложба „Христо Ботев-живот и дело“. И ще присъства на тяхното тържество“, каза Ася Николова.\r\nПрограмата по честванията и отдаване на почит към паметта на Христо Ботев продължават на 1 юни, когато музеят заедно с Народно читалище „Христо Ботев“ в град Калофер организират представяне на една изложба на децата, които са членове на кръжока по рисуване към читалището. Изложбата ще представи техният Калофер, през очите на малките деца, които са нарисували доста картини. „Те ще бъдат изложени в двора на музея, така че и многобройните ни посетители ще имат възможност да разгледат тази изложба на малките творци в Калофер, но и самите те ще имат възможност да рисуват заедно с преподавателя, който ръководи този кръжок. Така, че мотото на тази изложба на открито е „Нарисувай Калофер, такъв какъвто е в детските очи и в детските сърца“, каза Ася Николова. Изложбата ще се открие от 11 часа. Николова коментира, че това ще бъде един своеобразен поздрав към малките българи, които не спират да посещават музея на Ботев, защото това е мястото където не само научават повече за живота и делото на този велик българин, но и се учат на най-важните човешки качества-да си човек, да си патриот, да си отворил очите си за знанието. „Посетителите на музея, особено младите, имат какво да научат, да видят и най-вече да съпреживеят в залите на нашия музей“, каза Ася Николова. По думите ѝ на 1 юни ще се състои тържествената заря-проверка, която е в чест на паметта на Христо Ботев и на загиналите за България. Зарята започва от 21 часа и в нея ще участват роти от 68-ма Стрямска механизирана бригада.\r\nНа 2 юни – денят на Христо Ботев и на загиналите за свободата на България, по традиция от залата на музея в 11 часа се изнася знамето на Ботевата чета със специален военен ритуал. „Това знаме се включва в редиците на войсковата част, която ще присъства на този митинг поклонение и цветята и венците, които ще бъдат поставени пред паметника на Христо Ботев в центъра на неговия роден град ще бъде най-точният и най-верен израз на всенародната почит към героя, дал живота си за свободна България и човекът, който изрази мисълта на всички свободомислещи хора, че  „Само онзи, който е свободен може да се нарече човек във истинския смисъл на думата и който да загине за свободата на собственото си отечество, загива за свободата на целия свят“, каза Ася Николова. Тя коментира, че от 20 часа на 2 юни самодейците от Народно читалище „Христо Ботев“ ще изнесат своя спектакъл „Поклон пред Ботев“. „Това ще бъде най-красивият завършек на 2 юни. Приканвам всички, които имат възможност на този ден да бъдат в родния град на Ботев, със стръкче цвете или с минута мълчание да почетат паметта на нашите герои, които са дали живота си, за да я има и днес майка България“, каза Ася Николова. По думите й  с всеки  изминал ден нараства броят на посетителите в Калофер и Националният музей „Христо Ботев“. От както са започнали тържествата всеки ден минават по 200-300 души. За 2 юни се очакват още повече посетители, които да отдадат своята почит към Христо Ботев и загиналите за свободата на България.\r\nВесела КРЪСТЕВА", "date": "2018.05.29", "title": "Пловдив: В Калофер започнаха Дните на Ботев"}
{"url": "http://www.focus-news.net/news/2018/05/29/2527604/dha-nova-golyama-operatsiya-sreshtu-gyulenisti-v-turskata-armiya.html", "text": "Главната републиканска прокуратура в провинция Кайсери е стартирала нова мащабна операция срещу т.нар. „гюленисти” в турската армия, предаде информационната агенция Догу хабер ажансъ (ДХА). \r\n Издадени са заповеди за задържане на общо 60 действащи военнослужещи в 16 различни провинции. От тях четирима са полковници, четирима – подполковници, един – майор, седем – капитани, 26 – старши лейтенанти, 15 – лейтенанти и трима –подофицери. Засега са задържани 17 военнослужещи, от които четирима са полковници. По-голямата част са от състава на ВВС.  Георги Димов", "date": "2018.05.29", "title": "ДХА: Нова голяма операция срещу „гюленисти” в турската армия"}
{"url": "http://www.focus-news.net/news/2018/05/29/2527603/pazardzhik-rayonniyat-sad-shte-gleda-deloto-sreshtu-bivshiya-predsedatel-na-obshtinskiya-savet-v-grad-septemvri-lazar-vlaykov-na-30-may.html", "text": "Районният съд в Пазарджик ще гледа на 30 май делото срещу бившия председател на Общинския съвет в град Септември Лазар Влайков. Това съобщи за Радио „Фокус“ – Пазарджик Маринела Георгиева от администрацията на съда. Началото на съдебното заседание е от 9.30 часа. Делото е образувано по внесен от Районна прокуратура – Пазарджик обвинителен акт срещу Влайков. Подсъдимият е обвинен за това, че на 31 август 2017 година в село Виноградец е държал пистолет „Глок“ и 45 броя боеприпаси като не е взел необходимите мерки за сигурност – не ги е държал в метална каса в дома си, взел е оръжието и боеприпасите, занесъл ги е в заведение, употребявал ги е открито и е оставил пистолета без надзор в ръцете на различни лица. В резултат на това е причинена смъртта на Наско Тонкев. Насрочено е разпоредително заседание, а съдия-докладчик по делото е Стела Михайлова.\r\nВаня НИКОЛОВА", "date": "2018.05.29", "title": "Пазарджик: Районният съд ще гледа делото срещу бившия председател на Общинския съвет в град Септември Лазар Влайков на 30 май"}
{"url": "http://www.focus-news.net/news/2018/05/29/2527602/yambol-sadat-zadarzha-turskiya-grazhdanin-obvinen-v-kontrabandno-prenasyane-na-nad-11-000-starinni-moneti-figurki-i-prasteni.html", "text": "По искане на Окръжна прокуратура – Ямбол, съдът задържа под стража турски гражданин, обвинен в  контрабандно пренасяне на над 11 000 старинни монети, фигурки и пръстени, съобщиха от прокуратурата.\r\nПо искане на Окръжна прокуратура – Ямбол, съдът задържа под стража турския гражданин Иляс А. Той е обвинен за това, че на 25 май 2018 г. през ГКПП „Лесово“, с лек автомобил „БМВ“, с белгийска регистрация, пренесъл през границата на Р Турция в Р България, без знанието и разрешението на митниците, предмети за търговски цели в големи размери – 11 037 броя старинни монети, 19 броя фигурки тип камъчета, 35 броя старинни пръстена и 87 броя фигурки – престъпление по чл.242, ал.1, б. „д“ от НК.\r\nСпоред прокурора, налице е обосновано предположение за това, че Иляс А. е извършил престъплението, в което е обвинен. Представителят на държавното обвинение е категоричен, че турският гражданин може да се укрие или да извърши ново престъпление.\r\nСъдът прие мотивите на прокурора и задържа Иляс А. \r\nОпределението на Окръжен съд – Ямбол подлежи на обжалване пред Апелативен съд – Бургас.", "date": "2018.05.29", "title": "Ямбол: Съдът задържа турския гражданин, обвинен в контрабандно пренасяне на над 11 000 старинни монети, фигурки и пръстени"}
{"url": "http://www.focus-news.net/news/2018/05/29/2527606/dobrich-elementi-ot-balgarskata-shevitsa-shte-badat-aktsent-na-initsiativata-svetat-e-tsveten-na-prevantivno-informatsionen-tsentar-po-narkotichni-veshtestva-posvetena-na-1-yuni.html", "text": "Елементи от българската шевица ще бъдат акцент на инициативата „Светът е цветен” на Превантивно-информационен център по наркотични вещества - Добрич, посветена на 1 юни, съобщиха от пресцентъра на Община Добрич. И тази година на 1 юни децата на Добрич и техните родители ще имат възможност да се отдадат на вдъхновението и да оцветят в красиви багри сивите бетонни блокчета, които  ограждат градинките пред община Добрич. Освен много фантазия и умения, участниците в инициативата ще могат да ползват и шаблони, които представляват елементи от българската шевица. От столетия българката е вплитала в своите дрехи много вкус, но и послания. В символите от българската шевица изследователите разчитат знаците за род, родина, семейство, годеж, сватба и всички събития съпътствали живота на българина през вековете. \r\nОбщина Добрич всички, които искат да се насладят на изкуството да преобразяваш света в цветни багри, на 1 юни от 10.00 часа пред общината.", "date": "2018.05.29", "title": "Добрич: Елементи от българската шевица ще бъдат акцент на инициативата „Светът е цветен” на Превантивно-информационен център по наркотични вещества, посветена на 1 юни"}
{"url": "http://www.focus-news.net/news/2018/05/29/2527608/pres24-makedoniya-poroy-v-saraevo-v-ramkite-na-minuti-ulitsite-se-prevarnaha-v-reki.html", "text": "Силни бури удариха Сараево, а дъждът в продължение на часове превърна улиците в реки, предава македонската медия „Прес24“.\r\nПо време на бурята е паднала и градушка с размерите на лешник. Пожарната служба потвърди, че е получила няколко обаждания за помощ поради наводнени изби и сгради, които са били изцяло под водата.\r\nВ района на Сараево, Тузла, Ливина, Вишеград, Фока и Мостар е издадено жълто предупреждение.\r\nСпоред съобщенията на метеоролозите, през следващите дни се очакват същите метеорологични условия. Виктор Турмаков", "date": "2018.05.29", "title": "„Прес24“ (Македония): Порой в Сараево: В рамките на минути улиците се превърнаха в реки"}
{"url": "http://www.focus-news.net/news/2018/05/29/2527611/balgariya-e-domakin-na-letatelnata-trenirovka-european-spartan-18.html", "text": "България е домакин на летателната тренировка на самолети С-27J „European Spartan - 18” (ES 18), съобщиха от пресцентъра на Министерството на отбраната. В нея участват екипажи и самолети от военновъздушните сили на България, Италия, Литва, Румъния, български военнослужещи от 68-а бригада Специални сили и от Военноморските сили, както и екипи от Военномедицинска академия - София. Летателната тренировка е част от официалния календар на Българското председателство на Съвета на Европейския съюз. Европейската асоциация по отбрана проявява голям интерес към тренировката, защото тя е продукт на дейността на работната група по проект „С27 – Интегрирана логистична поддръжка и подготовка“. Целите на учението, което се провежда до 8 юни 2018 г., са постигане на по-висока оперативна съвместимост на българските Военновъздушни сили (ВВС) за участие в многонационални операции със страни-съюзници, повишаване на теоретичната, тактико-специалната и летателната подготовка на личния състав от ВВС за изпълнение на транспортни задачи, повишаване на теоретичната и практическата подготовка на инженерно-техническия състав (ИТС) за обслужване на самолет С-27J Spartan, усъвършенстване на процедурите във ВВС по всестранно логистично осигуряване и оказване на поддръжка като страна-домакин.\r\nПо време на учението ще се изпълняват различни видове задачи като полети по маршрут на малка и пределно малка височина, десантиране на парашутисти, тренировъчни заходи за десантиране на товари, тактически заходи за кацане, обмяна на опит по обслужване на самолет C-27J от наземния инженерно-технически състав.", "date": "2018.05.29", "title": "България е домакин на летателната тренировка „European Spartan - 18”"}
{"url": "http://www.focus-news.net/news/2018/05/29/2527607/sliven-okrazhniyat-sad-nalozhi-nakazanie-ot-15-godini-zatvor-na-mazh-obvinen-v-iznasilvane-i-ubiystvo-na-zhena.html", "text": "По внесен обвинителен акт на Окръжна прокуратура – Сливен, съдът наложи наказание от 15 години „лишаване от свобода“ на Стоян Т (на 62 г.). Това съобщиха от пресцентъра на Окръжна прокуратура – Сливен. Той е подсъдим за това, че на 04 февруари 2018 г. в гр. Кермен, общ.Сливен, умишлено умъртвил  жена от същия град, като умъртвяването е било извършено по особено мъчителен за нея начин и с особена жестокост.\r\nСтоян Т. е подсъдим и за това, че по същото време и на същото място  се съвкупил със същата жена, като я принудил към това със сила. Смъртта на жената е настъпила в следствие на задушаване, което е било предизвикано от действията на подсъдимия, чрез запушване на носа и устата й, за да преодолее нейната съпротива и виковете ѝ да не бъдат чути. Присъдата е постановена по реда на съкратеното следствие. \r\nНаказанието, което е общо за двете престъпни деяния, трябва да бъде изтърпяно при първоначален „строг“ режим в затвор. Присъдата на Окръжен съд – Сливен може да бъде обжалвана пред Апелативен съд – Бургас.", "date": "2018.05.29", "title": "Сливен: Окръжният съд наложи наказание от 15 години затвор на мъж, обвинен в изнасилване и убийство на жена"}
{"url": "http://www.focus-news.net/news/2018/05/29/2527610/plovdiv-nay-novata-kniga-na-rayna-kableshkova-za-chestta-na-pagona-i-v-sluzhba-na-otechestvoto-shte-bade-predstavena-v-karlovo.html", "text": "Най-новата книга на Райна Каблешкова „За честта на пагона и в служба на отечеството” ще бъде представена тази вечер от 17.30 часа във Военния клуб в Карлово. Това съобщи за Радио „Фокус” - Пловдив военният историк Петър Ненков. Книгата е посветена но войнската слава на Копривщица. В нея се съдържат очерци за 17 български генерали, родени в будното възрожденско градче. В книгата си авторката разказва, че над 500 души от Копривщица са взели участие като военни от Българската армия във войните за национално обединение и освобождение и много от тях са оставили костите си по бойните полета на Балканите. „Книгата има енциклопедичен характер и представя данни за военната кариера на прославени военноначалници, родени в Копривщица.\r\n„Райна Каблешкова е потомък на видния копривщенски род Каблешкови, двама представители от който получават най-високото звание в Българската армия – генералите Каблешкови”, посочи Ненков. Именно затова тя си е дала дума докато е жива да популяризира живота и дейността на копривщенци, дали живота си за България. Райна Каблешкова от дълги години е посветила живота си за задълбоченото и аналитично изследване на героичното и славно минало на Копривщица.\r\nГрадът е родно място на Георги Бенковски, Тодор Каблешков, на Петко Каравелов и Любен Каравелов и много други видни политици и общественици. Градът е дал на армията ни съзвездие от прославени български военноначалници.\r\nЦветана ТОНЧЕВА", "date": "2018.05.29", "title": "Пловдив: Най-новата книга на Райна Каблешкова „За честта на пагона и в служба на отечеството” ще бъде представена в Карлово"}
{"url": "http://www.focus-news.net/news/2018/05/29/2527609/burgas-v-ekspozitsionen-tsentar-flora-se-provede-grazhdanski-dialog-za-evropeysko-badeshte-na-chernomorski-region.html", "text": "Проведе се граждански диалог за европейско бъдеще на Черноморски регион, иницииран от Община Бургас и подкрепен от Европейския комитет на регионите, предаде репортер на Радио „Фокус“ – Бургас. Той започна малко след 14.00 часа в Експозиционен център „Флора“.  Целта на събитието бе да обедини широк кръг местни, национални и европейски участници, за да бъдат обсъдени различни аспекти на процеса за развитие на морската политика, по-специално тази в Черноморския регион. Основните акценти бяха интелигентното финансиране на крайбрежните проекти в рамките на ЕСФИ, както и Общата политика в областта на рибарството и нейното въздействие върху добавената стойност на местните морски общности. Сред другите важни теми бяха и укрепване на европейската идентичност чрез образование и култура и подкрепа за регионалното развитие в областта на рибарството в морските общини, в контекста на европейската политика на сближаване.\r\nТематичният диалог даде възможност на гражданите да представят своите идеи и виждания за морското бъдеще на Европа. Форумът бе открит от кмета на Община Бургас Димитър Николова, а негов модератор  бе доц. д-р  Харалан Александров.\r\nВеселина НИКОЛОВА", "date": "2018.05.29", "title": "Бургас: В Експозиционен център „Флора“ се проведе граждански диалог за европейско бъдеще на Черноморски регион"}
{"url": "http://www.focus-news.net/news/2018/05/29/2527612/sliven-okrazhniyat-sad-zadarzha-pod-strazha-mazh-obvinen-za-pritezhanie-na-okolo-3-kg-kanabis.html", "text": "По искане на Окръжна прокуратура – Сливен, съдът задържа под стража Димо Г. (на 50 г.). Това съобщиха от пресцентъра на Окръжна прокуратура – Сливен.Той е обвинен за това, че на 25 май 2018 г. в гр. Сливен, без надлежно разрешително държал с цел разпространение високорисково наркотично вещество – около 3 кг канабис.\r\nСпоред прокурора е налице обосновано предположение за това, че Димо Г. е извършил престъплението, в което е обвинен. Представителят на държавното обвинение е категоричен, че Димо Г. може да се укрие или да извърши ново престъпление.\r\nСъдът прие мотивите на прокурора и задържа под стража обвиняемия.\r\nОпределението на Окръжен съд – Сливен подлежи на обжалване пред Апелативен съд – Бургас.", "date": "2018.05.29", "title": "Сливен:  Окръжният съд задържа под стража мъж, обвинен за притежание на около 3 кг канабис"}
{"url": "http://www.focus-news.net/news/2018/05/29/2527613/veliko-tarnovo-studenti-ot-grada-shte-podgotvyat-sotsiologichesko-prouchvane-za-naglasite-predi-izborite-za-evroparlament-prez-2019-godina.html", "text": "Великотърновски студенти ще подготвят социологическо проучване за нагласите преди изборите за Европарламент през 2019 година. Това съобщи преподавателят по политическа социология доц. Теодора Калейнска, предаде репортер на Радио „Фокус“ – Велико Търново. Тя посочи, че дори и да не са представителни, тези изследвания имат за цел да увеличат часовете по практически занимания на студентите. По думите ѝ освен това те провокират политическия елит в града. Идеята е младите хора да бъдат включени по-активно в развитието на Велико Търново в периода на тяхното следване. Доц. Теодора Калейнска посочи, че в края на месец октомври във Велико Търново предстои да се проведе национална младежка среща-дебат за бъдещето на Европа. Очаква се на нея да присъства еврокомисарят и председателят на Генерална дирекция „Комуникация“ на Европейската комисия. Доц. Калейнска съобщи, че студентите, които се обучават в специалност „Политология“ на Великотърновския университет „Св. Св. Кирил и Методий“, са над 200.\r\nНадежда КРЪСТЕВА", "date": "2018.05.29", "title": "Велико Търново: Студенти от града ще подготвят социологическо проучване за нагласите преди изборите за Европарламент през 2019 година"}
{"url": "http://www.focus-news.net/news/2018/05/29/2527614/desislava-petrova-rzok-vidin-izplateni-sa-sredstvata-za-zdravnoosiguritelni-plashtaniya-v-dobolnichnata-i-bolnichnata-pomosht-v-oblastta.html", "text": "Изплатени са средствата за здравноосигурителни плащания в доболничната и болничната помощ в областта. Това каза за Радио „Фокус“ – Видин Десислава Петрова, главен експерт в Районната здравноосигурителна каса. Тя посочи, че са изплатени  изцяло средствата на лечебните заведения в област Видин за извършената от тях дейност през месец април 2018 г. „Това са първите напълно изплатени средства след успешното сключване на новите договори за дейност както в доболничната медицинска и дентална, така и в болничната помощ. РЗОК - Видин преведе дължимите суми за здравноосигурителни плащания на двете болници в областта в общ размер 794 721 лв.“, каза Десислава Петрова. Преведените средства на общопрактикуващите лекари са в размер – 259 767 лв. За оказана специализирана медицинска помощ на медицинските центрове, самостоятелните лекарски практики за специализирана извънболнична помощ и медико-денталните центрове – 325 574 лв. Преведената сума за медико-диагностична дейност е 100 402 лв. Десислава Петрова посочи, че в  Районна здравноосигурителна каса – Видин договорният процес съгласно националните рамкови договори за медицинските и денталните дейности за 2018 г. приключи успешно на този етап.", "date": "2018.05.29", "title": "Десислава Петрова,  РЗОК – Видин:  Изплатени са средствата за здравноосигурителни плащания в доболничната и болничната помощ в областта"}
{"url": "http://www.focus-news.net/news/2018/05/29/2527615/elizabet-lyudmilova-dirigent-horovite-praznitsi-yanko-mustakov-sa-edno-ot-nay-znachimite-sabitiya-v-oblastta-na-horovoto-peene-u-nas.html", "text": "Въпреки че нямат конкурсен характер, хоровите празници „Янко Мустаков“ са едно от най-значимите събития в областта на хоровото пеене у нас. За това свидетелстват десетките запитвания за участие, които се получават от състави от цялата страна. Това каза в предаването „Добре дошли в Свищов“ на Радио „Фокус“ – Велико Търново Елизабет Людмилова, диригент на Първи български хор „Янко Мустаков“. Тя уточни, че събитието е своеобразна среща на хоровото изкуство у нас. „Това е идеята от самото начало, като ние продължаваме да я реализираме. Разбира се, след като няма конкурсен характер, нямаме и награден фонд. Въпреки това осигуряваме специален плакет за участие за всеки един изпълнител и диригент, което мисля, че никак не е малко и нашите участници го оценяват много високо“, каза още Елизабет Людмилова. Тя изказа благодарност към общинското ръководство в Свищов за съдействието при провеждане на празниците. Освен това допълни и, че събитието има голяма популярност сред всички хорови състави у нас. „Тези, които идват при нас, макар и да са много по-малки в сравнение с тези от близкото минало, когато наброяваха около 60 души,  а сега са с по около 35 човека, идвайки в Свищов всички тези хора остават с хубав спомен за тези празници и за града. Това е едно много добро популяризиране на нашия град, а и на хоровото дело, което е започнало тук“, добави Людмилова.\r\nЛуиза ТРАНЧЕВА", "date": "2018.05.29", "title": "Елизабет Людмилова, диригент: Хоровите празници „Янко Мустаков“ са едно от най-значимите събития в областта на хоровото пеене у нас"}
{"url": "http://www.focus-news.net/news/2018/05/29/2527616/burgas-prodalzhavat-remontnite-deynosti-po-patya-pomorie-aheloy.html", "text": "Продължават ремонтните дейности по пътя Поморие - Ахелой. Това каза за Радио „Фокус“ – Бургас дежурният в Областно пътно управление. Отсечката е затворена за движение, като се използват алтернативните маршрути през Каблешково и Каменар. Със съобразена скорост и повишено внимание да се движат шофьорите по някои второкласни и третокласни участъци поради извършването на кърпежи. Работни екипи има в отсечките  Бургас - Карнобат, Черноград – Айтос, Бургас - Синеморец, Крайморие - Росенец, Средец - Айтос, Калово - Зеберново, Визица - Петрова нива, Кръстина-Камено, както и в отсечката кв. “Горно Езерово“ - село Братово.\r\nЯнислава КРЪСТЕВА", "date": "2018.05.29", "title": "Бургас: Продължават ремонтните дейности по пътя Поморие - Ахелой"}
{"url": "http://www.focus-news.net/news/2018/05/29/2527617/evropeyskata-komisiya-predlaga-poveche-sredstva-za-balgariya-v-ramkite-na-politikata-na-sblizhavane-v-byudzheta-na-es-sled-2020-g.html", "text": "Европейската комисия обяви модернизация на политиката на сближаване в следващия дългосрочен бюджет на ЕС за 2021-2027 г. Това съобщиха от пресцентъра на Представителството на ЕК в България. Тя е основната инвестиционна политика на ЕС и един от най-конкретните изрази на солидарност в Съюза. \r\nПоставя се акцент върху ключовите инвестиционни приоритети, във връзка с които ЕС е в най-добра позиция да постигне резултати: иновации, подкрепа за малките предприятия, цифрови технологии и модернизиране на промишлеността. Освен това ще бъдат предоставени средства за прехода към нисковъглеродна, кръгова икономика и борбата с изменението на климата. \r\nВ предложението се въвежда и по-индивидуализиран подход: За да се намалят неравенствата и да се помогне на регионите с ниски доходи и слаб растеж да наваксат изоставането си, БВП на глава от населението остава водещият критерий при разпределянето на средствата. Въвеждат се и нови критерии, за да се отчетат по-добре реалностите по места - младежка безработица, ниско равнище на образование, изменение на климата и приемане и интегриране на мигранти. \r\nОпростява се достъпът до финансиране за да има по-малко административни формалности и по-облекчени процедури за контрол на предприятията и предприемачите, които се възползват от финансиране от ЕС \r\nКомисията предлага и засилване на връзката между политиката на сближаване и структурните реформи по европейския семестър, за да се създаде благоприятна среда за растежа и предприятията в Европа. \r\nВ условията на безпрецедентна прозрачност на 2 май Европейската комисия представи за пръв път своето предложение за нов дългосрочен бюджет на ЕС в текущи и постоянни цени за 2018 г. \r\nДнес Комисията също така публикува разпределението по държави на средствата по политиката на сближаване както в текущи, така и в постоянни цени за 2018 г.", "date": "2018.05.29", "title": "Европейската комисия предлага повече средства за България в рамките на политиката на сближаване в бюджета на ЕС след 2020 г."}
{"url": "http://www.focus-news.net/news/2018/05/29/2527619/spetsializiranata-prokuratura-i-gdbop-shte-dadat-brifing-vav-vrazka-s-organizirana-prestapna-grupa-za-razprostranenie-na-narkotitsi.html", "text": "На 30 май 2018 г. от 11.00 часа в сградата на \"Черковна\" 90 Специализираната прокуратура и ГДБОП ще дадат брифинг във връзка с организирана престъпна група за разпространение на наркотици, задържана с голямо количество дрога. Това съобщиха от пресцентъра на Прокуратура на Република България.", "date": "2018.05.29", "title": "Специализираната прокуратура и ГДБОП ще дадат брифинг във връзка с организирана престъпна група за разпространение на наркотици"}
{"url": "http://www.focus-news.net/news/2018/05/29/2527618/haskovo-klubat-po-aerobika-violena-blagodari-na-kmeta-dobri-belivanov-za-podkrepata-pri-organizatsiyata-na-natsionalen-turnir.html", "text": "Благодарствено писмо изпрати до кмета на Община Хасково Добри Беливанов Теменуга Илиева, председател на Клуб по аеробика „Виолена“ за съдействието, което градоначалникът е оказал за провеждането на Национален турнир по аеробика на 12 и 13 май 2018 година. Това съобщиха от пресцентъра на Община Хасково. В писмото се казва: “Уважаеми г-н Беливанов  приемете изключителната ми благодарност за това , че отново подкрепихте домакинството на КА“Виолена“ в мое лице да проведе 2-ри НТ по спортна аеробика Купа Хасково 2018 и осигурихте финансовата подкрепа за състезанието и нашия спорт. Без Вас не би било възможно провеждането му. Турнирът беше едно голямо спортно събитие за нашия град. Участваха 200 състезатели от 7 клуба от цялата страна. Всички присъстващи бяха невероятно доволни от организацията, обстановката и стегнатото протичане на състезанието. Благодаря Ви за доверието, турнирът да стане традиционен за град Хасково, разчитайки на подкрепата Ви. Приемете моите пожелания за здраве и успехи в професионалната Ви дейност!“", "date": "2018.05.29", "title": "Хасково: Клубът по аеробика \"Виолена\" благодари на кмета Добри Беливанов за подкрепата при организацията на Национален турнир"}
{"url": "http://www.focus-news.net/news/2018/05/29/2527620/times-of-malta-evropeyskite-rabotnitsi-komandirovani-v-chuzhbina-poluchavat-garantsii-za-ravno-zaplashtane-za-ravna-rabota.html", "text": "Работниците, изпратени в командировка в друга страна от ЕС трябва да получават равно заплащане за равна работа на същото място според реформите на правилата, приети от Европейския парламент, предава  Times of Malta.\r\nНовите правила, одобрени с 456 гласа срещу 147, цели да се предостави по-добра защита на командированите работници, както и за по-честна конкуренция между компаниите. \r\nСпоред европейското законодателство под командирован работник се разбира служител, изпратен от работодателя си да извършва работа в  друга страна членка в ЕС на временна основа. През 2016 г. в ЕС е имало 2,3 милиона такива служители, като тенденциите сочат към тяхното увеличаване. \r\nПътуването и настаняването на служителите трябва да се плаща от работодателя, а да не се изважда от заплатите. \r\nНовите елементи от реформираната директива ще се приложат и върху транспортния сектор, след като специфичното законодателство, включено в пакета за мобилността влезе в сила. Дотогава ще се прилага версията на директивата от 1996 г. Страните членки ще имат две години да пренесат новите правила в националните си законодателства. Виктор Турмаков", "date": "2018.05.29", "title": "Times of Malta: Европейските работници, командировани в чужбина, получават гаранции за равно заплащане за равна работа"}
{"url": "http://www.focus-news.net/news/2018/05/29/2527622/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Нормално се осъществява движението по пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е с разкъсана облачност, без валежи, а пътните настилки са сухи. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През деня не са получавани сигнали за инциденти по пътищата в региона. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти.\r\nВ Смолян пътните настилки по улиците са сухи, автомобилният трафик е по-интензивен по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.29", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/05/29/2527621/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.05.29", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/05/29/2527623/prezidentat-rumen-radev-tryabva-da-preodoleem-ideologizatsiyata-v-otnoshenieto-si-kam-rusiya.html", "text": "Основната цел на посещението ми в Руската федерация беше да възстановя доверието след десет години липса на диалог на най-високо равнище, три загробени стратегически проекта и силната обремененост от разрушителни  политически декларации. Работа на правителството е да се ангажира с конкретните договори. Това заявява президентът Румен Радев в интервю за Българската телеграфна агенция.\r\nВ отговор на въпрос за посещението си в Русия държавният глава определя визитата като „важна крачка за възстановяване на доверието и за изграждане на отношения на основата на равноправие и взаимно уважение“ и посочва, че в Москва има воля за това. Президентът изразява надежда правителството да оползотвори изграденото доверие и категорично заявява, че няма да възприема подхода на представители от управляващото мнозинството, които се опитват да омаловажат визитата му. „Няма да постъпя като тях. Напротив, бих се радвал правителствената делегация, водена от премиера Борисов, да конкретизира сътрудничеството, защото това е в интерес и на двете държави, в интерес и на Европа“, казва Румен Радев. \r\nНа въпрос дали посещението в Русия отдалечава страната ни от евроатлантическите ни партньори Румен Радев посочва, че подобно твърдение е „все едно да си зададем въпроса „Северен поток 2“ отдалечава ли Германия от Европейския съюз и НАТО. Не, разбира се“. Президентът заявява, че е „крайно време да преодолеем тази идеологизация и дори истеризация в отношението си към Русия и да престанем да губим, докато другите държат и се настаняват на пазарите ни, които ние отстъпихме сами“. \r\nПрезидентът отхвърля твърденията за пренебрежително отношение по време на визитата в Русия и посочва, че подобен въпрос трябва да се насочи към правителството, което „неофициално търси контакти с Москва, а официално я обяви за заплаха“. Румен Радев припомня, че срещата му с Владимир Путин е продължила три часа в присъствието на най-влиятелните руски министри. „Щеше да бъде може би пренебрежителна, ако след формалните срещи президентът Путин беше казал “Довиждане“ и се беше обърнал. Напротив - той ме покани за среща на четири очи, без преводачи, без асистенти, която продължи около 40 минути“, допълва Радев. \r\nПомолен да даде оценка за българското председателство на Съвета на ЕС, Румен Радев заявява, че „има разминаване между фанфарния тон и реалните резултати, които преминаха изцяло в сферата на обещанията“. Президентът дава пример със страните от Западните Балкани, които не получиха конкретна перспектива за членство в ЕС. „За сметка на това ние занимаваме хората с фотосесия от посрещания, изпращания, колко европейски лидери ще седнат на една маса и как точно ще се ръкуват“, посочва президентът. Румен Радев изразява опасения, че прекалената употреба на европейското председателство за политически PR погасява европейската симпатия на българите. „Виждате, че хората говорят в крайна сметка повече за проблемите покрай трафика и за менюто на официалната вечеря“, посочва Румен Радев. Той заявява, че ако със същата страст, с която българското правителство се „хвърли“ да работи за просперитета на Западните Балкани, работи и за собствения си народ, тогава страната ни очаква по-добро бъдеще. „Стига, разбира се, ефективността да бъде на доста по-високо ниво от тази, демонстрирана за Западните Балкани“, допълва държавният глава. \r\nВ отговор на въпрос за събитията от програмата на българското председателство президентът изразява мнение, че част от стратегията на правителството е да не бъде канен държавният глава. „Но на откриването на европейското председателство на  11 януари аз ясно формулирах своите виждания за една социална, достъпна за своите граждани Европа. Вместо това, гражданите получават снимки от Моста на влюбените. Точно тази стратегия всъщност превърна европейското председателство в операция по политическа реклама“, казва Румен Радев. \r\nПопитан за изказвания на министър-председателя Бойко Борисов, президентът отговаря: „Що се отнася до каруцата, считам, че някой тегли каруцата към автокрация, а аз съм убеден застъпник на демокрацията“ и дава пример с обсебването на всички институции и медии.", "date": "2018.05.29", "title": "Президентът Румен Радев: Трябва да преодолеем идеологизацията в отношението си към Русия"}
{"url": "http://www.focus-news.net/news/2018/05/29/2527624/shumen-kmetat-lyubomir-hristov-inspektira-deynostite-po-proekta-za-podobryavane-na-gradskata-infrastruktura.html", "text": "Кметът на Шумен Любомир Христов инспектира дейностите по проекта за подобряване на градската инфраструктура в Шумен, предаде репортер на Радио „Фокус“ - Шумен. Проектът е на стойност 7 178 080 лв. и се финансира по Оперативна програма „Региони в растеж“. Вече е извършена рехабилитация на ул. „Тича“,. Положен е нов асфалт, подменени са двата тротоара, изградено и улично осветление. Като допълнителни дейности са изградени подпорни стени и канализация в началото на улицата. Пред блок 16 е снижен тротоарът и са обособени паркоместа. Рампи за детски колички ще бъдат направени пред всеки вход, ще бъдат поставени и пейки. Дървета ще бъдат засадени през месец септември. По време на проверката стана ясно, че са уведомени всички ВиК и енерго оператори и пет години нищо няма да се прави по тези улици. Кметът на Шумен провери и на какъв етап е изпълнението на дейностите в района на градинката до новата поликлиника. Там е обновена настилката, нови са пейките и осветлението. Работи се по изграждането на нов паркинг. Площадката за деца е предвидена с една пързалка и пясъчник.  Строителите посочиха, че ще бъдат монтирани още две съоръжения - люлка и везна.\r\nИвелина ИВАНОВА", "date": "2018.05.29", "title": "Шумен: Кметът Любомир Христов инспектира дейностите по проекта за подобряване на градската инфраструктура"}
{"url": "http://www.focus-news.net/news/2018/05/29/2527626/blagoevgrad-do-30-may-vodata-v-grad-simitli-i-selo-gradevo-nyama-da-bade-godna-za-piteyno-bitovi-nuzhdi-poradi-profilaktika.html", "text": "До 30 май водата в град Симитли и село Градево няма да бъде годна за питейно-битови нужди поради профилактика. Това съобщиха за Радио „Фокус“ – Пирин от Община Симитли. Плановите почистване и дезинфекция са по график по населени места, водоподаването ще бъде прекъсвано за ден, още един след това водата няма да бъде годна за пиене. За селата Брежани и Полето профилактиката ще бъде от 08.00 часа на 31 май и ще продължи до 17.00 часа на 1 юни.\r\nЛивия НИНОВА", "date": "2018.05.29", "title": "Благоевград: До 30 май водата в град Симитли и село Градево няма да бъде годна за питейно-битови нужди поради профилактика"}
{"url": "http://www.focus-news.net/news/2018/05/29/2527627/plovdiv-do-3-yuni-se-podavat-onlayn-zayavleniya-za-uchastie-v-parvoto-klasirane-za-priem-v-parvi-klas-prez-uchebnata-20182019-godina.html", "text": "Наближава крайният срок за подаване на заявления за участие в първото класиране за прием в първи клас през учебната 2018/2019 година в Пловдив. Това съобщиха за Радио „Фокус“ - Пловдив от Общината. То ще бъде проведено на 5 юни 2018 година. Крайният срок за подаване онлайн на заявления за участие в това класиране е 3 юни 2018 г. (вкл.). За родителите, които нямат достъп до интернет и се затрудняват с въвеждането на заявление, срокът за подаване на заявление на хартиен носител по образец в училището, което им е първо желание, е 31 май 2018 г.\r\nЗа тези, които сами въвеждат заявленията за кандидатстване на своите деца, е важно да направят проверка за финализиране на заявлението. Важно е статусът му да е „подадено“, а не „чернова“. При необходимост от корекция в данните на подадените заявления много важно условие е първоначалното заявление да бъде анулирано и да бъде подадено ново заявление, за да бъдат отразени промените.\r\nЕлектронната система извежда съобщения за родителите, ако подадените от тях данни не съответстват на данните в НБД „Население“ на ГРАО при направените автоматични проверки. Всеки родител, получил такова съобщение, следва да нанесе корекция в заявлението, защото в противен случай детето му няма да може да бъде записано, въпреки че е класирано.\r\nПроверка в подадените към момента заявления показва, че има голям брой заявления с посочено само едно желание. Това не носи предимство на децата. Добре е родителите да се запознаят със статистиката за подадените заявления от опцията „чакащи класиране“ в панела със свободните места. Там в реално време се извежда информация за броя на кандидатстващите за съответните свободни места (за съответното училище) – по брой точки и поредност на желанията. Препоръката към родителите е да включат повече желания, ако преценят, че шансовете им за прием са малки. Така могат да бъдат класирани, ако не по първо, то по второ желание, защото за второто класиране в някои от училищата вече може", "date": "2018.05.29", "title": "Пловдив: До 3 юни се подават онлайн заявления за участие в първото класиране за прием в първи клас през учебната 2018/2019 година"}
{"url": "http://www.focus-news.net/news/2018/05/29/2527629/dobrich-obshtina-kavarna-organizira-obshtogradski-praznik-posveten-na-mezhdunarodniya-den-na-deteto-na-1-yuni.html", "text": "Община Каварна организира общоградски празник, посветен на Международния ден на детето на 1 юни. Това съобщиха от пресцентъра на Общината. Празникът ще се състои на 1 юни 2018 г. от 17.30 часа в Градската градина. За децата е подготвена богата музикално-артистична програма с весели състезателни игри, танци, приказна викторина, музикални етюди, детска работилница и  още много изненади поднесени от арт студио „Нарния“.", "date": "2018.05.29", "title": "Добрич: Община Каварна организира общоградски празник, посветен на Международния ден на детето на 1 юни"}
{"url": "http://www.focus-news.net/news/2018/05/29/2527632/veliko-tarnovo-otbori-ot-rumaniya-i-ukrayna-shte-vzemat-uchastie-vav-futbolniya-turnir-za-kupata-na-kmeta-v-svishtov.html", "text": "За трета поредна година ОФК „Академик“ и Община Свищов организират футболен турнир за Купата на кмета, по повод 1 юни – Ден на детето, съобщиха от пресцентъра на Общината. Турнирът се организира със съдействието на треньорите на подготвителните групи –  футбол 11 и футбол 9 към ОФК „Академик“ Свищов и с всяка година придобива все по-голяма популярност. Поради големия интерес от страна на участниците, тази година турнирът ще се проведе в два поредни дни, на 1 и 2 юни, като в него ще вземат участие и два чуждестранни отбора.\r\nОтборите на Румъния и Украйна ще имат представители и в двете възрастови групи: футбол 11 – деца родени 2005/2006 г. и футбол 9 – деца родени 2007/2008 г.\r\nВ първия ден от турнира ще се проведат срещите в предварителните групи, а през втория ден – 2 юни 2018 г., ще са срещите за местата от 5-6, 3-4 и 1-2 място.\r\nОфициалното откриване на турнира ще се състои на 1 юни, веднага след първата футболна среща на Градски стадион „Академик“.\r\nСрещите от футбол 11 ще се провеждат на Градски стадион „Академик“, а на футбол 9 на стадиона на СА „Д. А. Ценов“.", "date": "2018.05.29", "title": "Велико Търново: Отбори от Румъния и Украйна ще вземат участие във футболния турнир за Купата на кмета в Свищов"}
{"url": "http://www.focus-news.net/news/2018/05/29/2527630/sport-rafael-nadal-pobedi-simone-boleli-v-parvi-krag-na-rolan-garos.html", "text": "Испанският тенисист Рафаел Надал победи италианеца Симоне Бобеби с  6:4, 6:3, 7:6 в първи кръг от откритото първенство на Франция.\r\nВ следващия кръг испанецът ще играе срещу аржентинеца Гуидо Пеле. Виктор Турмаков", "date": "2018.05.29", "title": "Спорт: Рафаел Надал победи Симоне Болели в първи кръг на „Ролан Гарос“"}
{"url": "http://www.focus-news.net/news/2018/05/29/2527634/the-hill-donald-tramp-namalyava-shansovete-na-sasht-da-badat-domakin-na-svetovnoto-parvenstvo-po-futbol-prez-2026-godina.html", "text": "Служителите от ФИФА се колебаят да гласуват в полза на кандидатурата на САЩ да бъдат домакин на Световното първенство по футбол през 2026 г. заради реториката на президента Доналд Тръмп към африканските държави, пише  The Hill.\r\nОрганизацията ще гласува следващия месец дали турнирът през 2026 г. ще се проведе едновременно в САЩ, Мексико и Канада или в Мароко. Според представители на организацията „ефектът на Доналд Тръмп“ измества подкрепата към Мароко, като един от тях посочи коментарът на президента по-рано тази година, че някои страни от Африка са „клоаки“.\r\nПо-рано този месец Тръмп заяви, че „би било срамота, ако страните, които подкрепяме се наговорят срещу кандидатурата на САЩ за първенството“. ФИФА посочи, че етичните правила на организацията забраняват политическо влияние по време на процеса на подбор на страните-домакини. Виктор Турмаков", "date": "2018.05.29", "title": "The Hill: Доналд Тръмп намалява шансовете на САЩ да бъдат домакин на Световното първенство по футбол през 2026 година"}
{"url": "http://www.focus-news.net/news/2018/05/29/2527633/aktsenti-v-sutreshniya-blok-dobro-utro-balgariya-na-radio-fokus-na-30-may.html", "text": "Турция е поискала съдействие от България за проверка на 14 организации у нас, за които има съмнения, че имат връзки с Фетхулах Гюлен и неговата организация ФЕТО. Подобни настоявания от турска страна са факт и към други Балкански страни, които също не са останали небелязани от влиянието на проповедника. Настояванията на турските власти обаче в повечето случаи водят до политически хаос. Какъв ще бъде българският подход към организацията ФЕТО, обявена от турска страна за терористична, но не и от ЕС? Темата не е непозната за родните ни власти, но кой е най-вероятният сценарии сега? Тези и още въпроси ще коментираме в сутрешния блок „Добро утро, България“ на Радио „Фокус“ с бившия генерален консул на България в Одрин Георги Димов. ЕК представи предложенията си за регионалното развитие и политиката на сближаване в ЕС след 2020 г. Добрата новина беше предложението бюджета за кохезионна политика на България да нарасне с около 8% Как точно ще бъдат разпределени средствата за новия период и кога ще се усети промяната у нас? Отговорите на тези и други въпроси ще потърсим от ръководителя на Представителството на ЕК в София Огнян Златев. Ще се насочим и към Враца, където вече започнаха традиционните Ботеви дни, посветени на 142-а годишнина от подвига на поета революционер и неговата легендарна чета. Повече за тях ще научим от кмета на Враца Калин Каменов. В минутите след 9.00 часа Весела Кръстева от Радио „Фокус“ - Пловдив ще насочи вниманието ни към 12-тото издание на Международния фестивал за театър и съвременен танц „Черната кутия“. За юбилея на обсерваторията във Варна и подготовката ѝ за летния сезон ще ни разкаже колегата Марияна Валентинова от морския град. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович-Кувенджиева.", "date": "2018.05.29", "title": "Акценти в сутрешния блок „Добро утро, България“ на Радио „Фокус“ на 30 май"}
{"url": "http://www.focus-news.net/news/2018/05/29/2527635/veliko-tarnovo-ogranicheno-e-dvizhenieto-v-uchastak-ot-pat-stefan-stambolovo-obedinenie-poradi-remontni-deynosti.html", "text": "Добри са условията за пътуване  на територията на област Велико Търново, предаде репортер на Радио „Фокус“ – Велико Търново. Времето е слънчево. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nДвижението в участък от по път  Поликраище – Елена се осъществява с повишено внимание поради изграждане на пътна връзка.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.05.29", "title": "Велико Търново: Ограничено е движението в участък от път Стефан Стамболово – Обединение поради ремонтни дейности"}
{"url": "http://www.focus-news.net/news/2018/05/29/2527625/tass-palestina-shte-podade-isk-v-mezhdunarodniya-sad-na-oon-sreshtu-reshenieto-na-sasht-za-erusalim.html", "text": "Властите на Палестинската автономия ще подадат иска в Международния съд на ООН срещу решението на САЩ да пренесат посолството си в Израел от Тел Авив в Ерусалим, предава ТАСС.\r\n„Палестинското ръководство ще се обърне към Международния съд на ООН срещу решението на американската администрация. Искът ще бъде готов в близките дни“, заяви генералният секретар на изпълнителния комитет на Организацията за освобождаването на Палестина Саиб Арикат.  Виктор Турмаков", "date": "2018.05.29", "title": "ТАСС: Палестина ще подаде иск в Международния съд на ООН срещу решението на САЩ за Ерусалим"}
{"url": "http://www.focus-news.net/news/2018/05/29/2527638/podadena-e-zhalba-v-kzk-za-obshtestvenata-porachka-na-ministerstvoto-na-zdraveopazvaneto-za-zakupuvane-na-400-lineyki.html", "text": "Обявената от Министерството на здравеопазването обществена поръчка за закупуване на 400 броя линейки към момента е спряна. Причината е подадена в Комисията за защита на конкуренцията жалба от \"Вайнман Технолоджи\" ЕООД. Това съобщиха от пресцентъра на Министерството на здравеопазването. След направена справка в Търговския регистър се установява, че дружеството, подало жалбата, е регистрирано на 26 април 2018 г. с капитал 100 лева. Това е второ спиране на процедурата заради подадена жалба. Първият път жалбата не беше разгледана от Комисията за защита на конкуренцията поради невнесена държавна такса от жалбоподателя. \r\nОбществената поръчка за закупуването на 400 броя линейки е във връзка с мащабния инвестиционен проект за модернизация на системата за спешна медицинска помощ в цялата страна. Общият бюджет по проекта е над  163 млн. лв. Средствата са по Оперативна програма „Региони в растеж“ 2014-2020. Освен закупуването на новите санитарни автомобили проектът предвижда модернизация на 237 обекта от системата за спешна медицинска помощ в страната.", "date": "2018.05.29", "title": "Подадена е жалба в КЗК за обществената поръчка на Министерството на здравеопазването за закупуване на 400 линейки"}
{"url": "http://www.focus-news.net/news/2018/05/29/2527631/blagoevgrad-shofyorite-da-se-dvizhat-s-povisheno-vnimanie-v-rayona-na-kresnenskoto-defile-i-prohoda-predel-poradi-povishena-opasnost-ot-padashti-kamani.html", "text": "Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни. Това каза за Радио „Фокус“ – Пирин дежурният служител в Областно пътно управление - Благоевград. Нормално интензивно е движението по главен път Е-79 и АМ „Струма“ в участъка от областта. Няма ремонтни дейности по първокласните и второкласните пътища в региона.\r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nНатали СТЕФАНОВА", "date": "2018.05.29", "title": "Благоевград: Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни"}
{"url": "http://www.focus-news.net/news/2018/05/29/2527637/gabrovo-dvizhenieto-v-uchastak-ot-pat-sevlievo-draganovtsi-se-osashtestvyava-s-povisheno-vnimanie-poradi-izvarshvane-na-stroitelno-montazhni-raboti.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата на въздуха е 27°. Пътните настилки са сухи. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижение в участък от път  Севлиево – Драгановци се осъществява с повишено внимание поради извършване на строително монтажни работи. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nНадежда КРЪСТЕВА", "date": "2018.05.29", "title": "Габрово: Движението в участък от път Севлиево – Драгановци се осъществява с повишено внимание поради извършване на строително-монтажни работи"}
{"url": "http://www.focus-news.net/news/2018/05/29/2527636/blagoevgrad-intenziven-e-trafikat-za-tovarni-avtomobili-na-vhod-i-izhod-ot-stranata-na-gkpp-kulata.html", "text": "Интензивен е трафикът за товарни автомобили на вход и изход от страната на  ГКПП „Кулата“. Това съобщиха за Радио „Фокус“ - Пирин от Гранична полиция. Спокойно се осъществява преминаването през  ГКПП „Илинден“. Нормално интензивен е трафикът на останалите гранични пунктове с Република Гърция.„Фокус“ припомня, че забавянето на ГКПП „Кулата“ е поради големия поток от товарни автомобили от и към Гърция, заради вчерашния почивен ден там и започващите от утре стачки. Препоръчва се използването на някой от другите гранични пунктове с Гърция.\r\nНатали СТЕФАНОВА", "date": "2018.05.29", "title": "Благоевград: Интензивен е трафикът за товарни автомобили на вход и изход от страната на  ГКПП „Кулата“"}
{"url": "http://www.focus-news.net/news/2018/05/29/2527640/gd-granichna-politsiya-intenziven-e-trafikat-za-tovarni-avtomobili-na-gkpp-kulata-gkpp-kapitan-andreevo-i-gkpp-dunav-most-ruse.html", "text": "На българо-гръцката граница на ГКПП \"Кулата\" трафикът е интензивен за товарни автомобили. Това съобщиха от пресцентъра на ГД \"Гранична полиция\". На българо-турската граница трафикът е интензивен на ГКПП \"Капитан Андреево\" за товарни автомобили на изход. На българо-румънската граница на ГКПП \"Дунав мост-Русе\" трафикът също е интензивен на изход за товарни автомобили.\r\nНа българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.05.29", "title": "ГД \"Гранична полиция\": Интензивен е трафикът за товарни автомобили на ГКПП \"Кулата\", ГКПП \"Капитан Андреево\" и ГКПП \"Дунав мост-Русе\""}
{"url": "http://www.focus-news.net/news/2018/05/29/2527639/pregled-na-mezhdunarodnite-novini-do-18-chasa-agentsiya-fokus.html", "text": "Антитерористичната прокуратура на Белгия пое разследването на смъртоносната стрелба в Лиеж, в резултат на която по-рано във вторник загинаха четирима души – двама полицейски служители, случаен минувач и самият нападател.\r\nКъм настоящия момент няма информация за възможните мотиви на атаката, но органът разглежда единствено дела, свързани със заплахата от тероризма. Ситуацията в Белгия е напрегната след терористичната атака в Париж от ноември 2015 г., когато стана ясно, че организаторите й са я планирали на територията на страната.\r\n\"Има елементи, които сочат, че това е терористичен акт\", заяви Ерик Ван Дер Шипт, говорител на белгийската федерална прокуратура.\r\n***  Европейските депутати дадоха окончателно одобрение на преработените европейски правила за работниците, изпращани в командировка в другите страни членки на ЕС. Според новия закон работниците ще имат право на равно заплащане за равен труд от първи ден на тяхното командироване.\r\nВърху работниците започнат да се прилагат всички трудови правила на приемащата държава след година престой. Страните членки на ЕС ще трябва да започнат да прилагат закона, след като бъде окончателно одобрен от националните министри.\r\nСпоред словашкия евродепутат Рихард Шулик Европейската комисия „нарочно“ се опитва да постави компаниите в Източна Европа в лошо положение. Според новите правила компаниите ще трябва да покриват разходите за командировка, както и заплатите им. Същевременно според  други евродепутати този закон ще направи командироването на служителите в чужбина по-сложно и ще увеличи риска от  нелегално трудоустройство.\r\nСъщевременно според депутатите пропоненти на новите правила, те ще сложат край на „подбиването на заплатите“. Според френския евродепутат Елизабет Морен-Шатие новите правила ще дадат „равенство и справедливост“, както и „равно заплащане за равна работа“. \r\n***  Гръцкият заместник-министър на външните работи Георгиос Катругалос заяви, че, за да има споразумение са необходими конституционни промени и „ерга омнес“ решение, а за тях  са необходими смели решения от страна на македонския премиер Зоран Заев.\r\n„Необходимо  е смела решение от страна на премиера Заев за двата обсъждани: за конституционните промени, свързани с името и за приемане на „ерга омнес“ решение, за да се реши проблемът“, заяви Катругалос пред местни медии и добави, че именно „ерга омнес“ и промяната на конституцията са гръцките червени линии, за да има споразумение. Според него всичко това е пакет и следователно нищо не е договорено, докато не бъде договорено всичко.\r\nСъщевременно той допълни, че е оптимист за решението и споразумението е близко.\r\n*** Силни бури удариха Сараево, а дъждът в продължение на часове превърна улиците в реки.\r\nПо време на бурята е паднала и градушка с размерите на лешник. Пожарната служба потвърди, че е получила няколко обаждания за помощ поради наводнени изби и сгради, които са били изцяло под водата.\r\nВ района на Сараево, Тузла, Ливина, Вишеград, Фока и Мостар е издадено жълто предупреждение.\r\nСпоред съобщенията на метеоролозите, през следващите дни се очакват същите метеорологични условия.\r\n*** Президентът на САЩ Доналд Тръмп потвърди, че високопоставен представител на Северна Корея е на път за Ню Йорк като част от подготовката за планираната среща на високо равнище с Ким Чен-ун.\r\n„Съставихме голям екип за разговорите ни със Северна Корея, понастоящем се провеждат заседания по отношение на срещата на върха и др. Ким Йонг-чол, заместник-председател на Северна Корея, който сега се отправя към Ню Йорк, благодаря ви!\", написа Тръмп в социалната мрежа „Туитър“.", "date": "2018.05.29", "title": "Преглед на международните новини до 18 часа /Агенция “Фокус”/        „"}
{"url": "http://www.focus-news.net/news/2018/05/29/2527628/sitel-makedoniya-vse-oshte-ne-e-sigurno-koga-shte-se-provede-razgovorat-mezhdu-zoran-zaev-i-aleksis-tsipras.html", "text": "Македонското правителство не желае да коментира кога точно ще се проведе телефонния разговор между министър-председателите на Гърция и Македония Алексис Ципрас и Зоран Заев, при който двамата трябва да се изкажат за предварителния договор за името, хармонизиран между министрите на външните работи на двете страни Никос Коцияс и Никола Димитров. Съобщава се, че правителствата са в постоянна връзка и когато премиерите проведат разговора си, ще се разбере, предава скопският телевизионен канал   „Сител“.\r\nПремиерът Заев понастоящем е на официално посещение в Малта, така че очакването е, че преговорите с Ципрас ще се проведат след завръщането му най-рано утре. След телефонния разговор личната им среща ще се състои в Преспа.\r\nСъобщението за предстоящия разговор между  Заев и Ципрас идва след като вчера външните министри заявиха, че е постигната рамка за уреждане на спора за името. Те посочиха, че работата им е напълно завършена.\r\nСлед това екипът на президента на Македония Иванов поиска подробности, изтъквайки, че няма данни какво е било определено на последните срещи.\r\n„До президентството няма подадена информация за договорената рамка за възможното решение за името, нито информация за последните две срещи на външните министри в Брюксел и в Ню Йорк“, посочват от там. Виктор Турмаков", "date": "2018.05.29", "title": "„Сител“ (Македония): Все още не е сигурно кога ще се проведе разговорът между Зоран Заев и Алексис Ципрас"}
{"url": "http://www.focus-news.net/news/2018/05/29/2527643/plovdiv-s-uveselitelni-meropriyatiya-i-praznichna-programa-obshtinata-shte-otbelezhi-mezhdunarodniya-den-na-deteto.html", "text": "С увеселителни мероприятия и празнична програма Община Пловдив ще отбележи Международния ден на детето. Това съобщиха за Радио „Фокус“- Пловдив от Общината. Празничната програма ще започне на 31 май от 10:30 часа на площада с инициативата „В страната на приказките“. Увеселенията продължават с „Дансело с балет „Електра“ от 16:00 часа и „Забавление и танци с Ненси Денс“ от 17:00 часа. Събитията на 31 май ще приключат с едночасов „Празничен концерт на ОДК-Пловдив“, който е с начален час 18:30 часа.\r\nНа 1 юни забавленията за деца започват в 10:00 часа с „Ася в страната на талантите“. От 12:00 до 14:00 часа ще се състои „Бебеносещ  флашмоб под тепетата“. След кратка пауза, в 16:00 часа ще стартира фестивалът „Талантино“, който ще забавлява всички на площада. Двудневната празнична програма ще приключи с „Вълшебно лято с Катра ФМ“ от 17:30 часа.", "date": "2018.05.29", "title": "Пловдив: С увеселителни мероприятия и празнична програма Общината ще отбележи Международния ден на детето"}
{"url": "http://www.focus-news.net/news/2018/05/29/2527584/nikos-kotsiyas-reshavaneto-na-spora-za-imeto-e-ot-natsionalen-interes-za-gartsiya.html", "text": "Гръцкият външен министър Никос Коцияс, след срещата си със своя германски колега Хайко Маас в Берлин, заяви, че постигането на споразумение за името с Македония е въпрос от национален интерес на Гърция, предава македонският телевизионен канал  „Алсат-М“.\r\n„Споразумението ще се постигне не защото страната иска да се присъедини към ЕС и НАТО, което със сигурност подкрепяме, а защото това е в наш национален интерес“, заяви Коцияс.\r\nПо време на пресконференция той не разкри повече подробности около рамката за решение на спора, повтаряйки познатите данни, че неговата задача, както и задачата на министърът на външните работи на Македония Никола  Димитров е приключила и че роля в последния етап от преговорите ще имат премиерите на двете страни, след като техническите и правните аспекти на споразумението ще бъдат изчистени. Виктор Турмаков", "date": "2018.05.29", "title": "Никос Коцияс: Решаването на спора за името е от национален интерес за Гърция"}
{"url": "http://www.focus-news.net/news/2018/05/29/2527663/sport-serena-uilyams-pobedi-kristina-plishkova-v-parvi-krag-na-rolan-garos.html", "text": "Американската тенисистка Серена Уилямс удържа победа в срещата от първи кръг на „Ролан Гарос“ с чехкинята Кристина Плишкова. Мачът, продължил час и 45 минути приключи с резултат 7:6, 6:4.\r\nНа втори кръг на откритото първенство на Франция американката ще се изправи срещу австралийката Ашли Барти. Виктор Турмаков", "date": "2018.05.29", "title": "Спорт: Серена Уилямс победи Кристина Плишкова в първи кръг на „Ролан Гарос“"}
{"url": "http://www.focus-news.net/news/2018/05/29/2527646/zam-ministar-krasimir-tsipov-balgariya-e-aktiven-i-posledovatelen-poddrazhnik-na-evropeyskata-perspektiva-na-stranite-ot-zapadnite-balkani.html", "text": "Заместник-министърът на вътрешните работи Красимир Ципов проведе среща със заместник-министъра на вътрешните работи на Република Македония Агим Нухиу, в рамките на работно посещение на делегация на Министерството на вътрешните работи на Р Македония у нас, съобщиха от пресцентъра на МВР. Визитата се организира в резултат на срещата на ръководствата на вътрешните министерства на държавите от Западните Балкани, проведена в София на 12 април т.г. по инициатива на министър Радев за обсъждане сътрудничеството за изпълнение на Стратегията на ЕК за Западните Балкани и Плана за действие към нея. \r\nЗаместник-министър Ципов подчерта, че „България е активен и последователен поддръжник на европейската перспектива на страните от Западните Балкани - основен приоритет на Българското председателство на Съвета на ЕС. Това е най-добрият инструмент за гарантиране на стабилност, сигурност и просперитет в региона.“ Той изрази удовлетворение от активизирането на контактите на ръководно и оперативно ниво и потвърди готовността на българската страна да развива открито и резултатно сътрудничество във всички сфери от взаимен интерес в областта на вътрешните работи. Отбеляза, че между двете страни няма открити въпроси в областта на вътрешните работи и подчерта доброто сътрудничество в рамките на различни регионални инициативи – SELEC, PCC SEE (Конвенция на полицейското сътрудничество в Югоизточна Европа), Асоциация на полицейските директори от Югоизточна Европа SEPCA, разширен формат на Залцбургския форум. \r\nМакедонският заместник-министър Агим Нухиу благодари за гостоприемството на българската страна и за готовността й да сподели своя опит по важни за македонското Министерство на вътрешните работи теми, между които борбата с тероризма и противодействието на корупцията. \r\nВ края на срещата бе заявена взаимна готовност за продължаването на активните контакти на политическо и професионално ниво за укрепване на сътрудничеството в областта на вътрешните работи както на двустранно ниво, така и в рамките на различни регионални формати.", "date": "2018.05.29", "title": "Зам.-министър Красимир Ципов: България е активен и последователен поддръжник на европейската перспектива на страните от Западните Балкани"}
{"url": "http://www.focus-news.net/news/2018/05/29/2527662/nimh-utre-shte-e-predimno-slanchevo-s-maksimalni-temperaturi-mezhdu-26-i-31.html", "text": "През нощта ще е предимно ясно, утре – слънчево, с разкъсана висока облачност. След обяд над планините ще се развие купеста облачност, но вероятността за валежи е малка. Ще духа слаб, в Източна България – до умерен североизточен вятър. Максималните температури ще са между 26° и 31°, в София - около 27°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Евгения Егова.\r\nАтмосферното налягане е по-високо от средното за месеца и слабо ще се понижи.\r\nПо Черноморието ще е предимно слънчево, с разкъсана висока облачност. Ще духа до умерен североизточен вятър. Максималните температури ще са 23°-25°. Температурата на морската вода е 20-22°. Вълнението на морето ще е около 3 бала.\r\nНад планините ще е предимно слънчево, с временни увеличения на облачността, но вероятността за валежи е малка. Ще духа до умерен североизточен вятър. Максималната температура на височина 1200 метра ще е около 19°, на 2000 метра – около 11°.\r\nВ четвъртък ще е предимно слънчево, в следобедните часове над планинските райони с купеста облачност, но валежи не се очакват. Ще продължи да духа слаб до умерен вятър от изток-североизток. Максималните температури ще бъдат между 27° и 32°. В петък ще преобладава слънчево и топло време, с максимални температури между 29° и 34°. По-късно през деня над Западна и Северна България ще се развие купеста облачност и на отделни места ще превали краткотраен дъжд с гръмотевици. Възможни са градушки. В събота въздушната маса ще е неустойчива. Над Западна и Централна България ще се развива купесто-дъждовна облачност и на много места там ще има краткотрайни валежи и гръмотевични бури. Възможни са градушки. Дневните температури слабо ще се понижат.", "date": "2018.05.29", "title": "НИМХ: Утре ще е предимно слънчево, с максимални температури между 26° и 31"}
{"url": "http://www.focus-news.net/news/2018/05/29/2527642/reuters-italianskata-liga-zayavi-che-gyunter-yotinger-tryabva-da-podade-ostavka-kato-evropeyski-komisar.html", "text": "Председателят на италианската партия „Лигата“ Матео Салвини заяви, че европейският комисар по Бюджета Гюнтер Йотингер, обвинявайки го, че казва на италианците как да гласуват, предава  Reuters.\r\n„Можете ли да си представите подобно пренебрежение към демокрацията. Той трябва да подаде оставка още този следобед“, заяви Салвини, посочвайки интервю, в което Йотингер заяви, че се надява финансовите пазари да са сигнал към италианците, че не трябва да гласуват за популисти.\r\nСпоред Салвини коментарите на Йотингер са „заплашителни“ и показват „Германското желание за хегемония и контрол“. Виктор Турмаков", "date": "2018.05.29", "title": "Reuters: Италианската „Лига“ заяви, че Гюнтер Йотингер трябва да подаде оставка като европейски комисар"}
{"url": "http://www.focus-news.net/news/2018/05/29/2527665/krum-zarkov-bsp-pod-vapros-e-politicheskata-svoboda-na-grazhdanite.html", "text": "Предстоят важни избори догодина. Цялата система е до такава степен опорочена, че ако оставим и този случай в Галиче да изтече в канала, по начина, по който са изтичали и други, то след година - цяла България ще е Галиче. Това заяви пред БНТ зам.-председателят на ПГ на \"БСП за България\" Крум Зарков, съобщиха от пресцентъра на БСП. Той каза, че по отношение на с. Беден и Галиче - избори не е точната дума. \r\nКрум Зарков изтъкна, че бившият кмет на Галиче Ценко Чоков е осъден и в момента се намира в затвора за много тежки престъпления - отвличане, побой, палежи. Той допълни, че има информация, че Чоков се е обаждал от своята килия или където се намира, за да агитира за кандидата на ГЕРБ, за което БСП е сезирала прокуратурата.  \r\n\"Местният организатор на изборите от ГЕРБ, който е собственик и на местната кабелна телевизия, товари служителите си в едни коли, кара ги да гласуват под строй. Хората не ги познават, те са пришълци в Галиче. Тези хора минават през задната врата на сградата, в която се гласува, за да могат да гласуват\", обясни Зарков. Той допълни, че има информация и за опити за прегазване на хора с кола и пренаписвани списъци - Галиче е с положителен прираст от 300 души в последните месеци. \"Всички порочни практики, които сме наблюдавали на изборите, изсипани на едно място - регистрирани са хора в порутени сгради, където очевидно не може да се живее, регистрирани са хора в домовете на местни активисти\", обясни зам.-председателят на ПГ на левицата. \r\nЗарков заяви, че за всички нарушения, за които е получила информация БСП, е сезирала Прокуратурата.  По думите му е странно мълчанието на независимия арбитър, обществеността, медиите, неправителствените организации, гражданско общество, други партии. \"Днес БСП губи с 9 гласа, но утре ще е някой друг. Начинът, по който се провеждат избори - не е демократичен. Под въпрос е политическата свобода на гражданите\", категоричен бе Крум Зарков.", "date": "2018.05.29", "title": "Крум Зарков, БСП: Под въпрос е политическата свобода на гражданите"}
{"url": "http://www.focus-news.net/news/2018/05/29/2527666/predstoyashti-mezhdunarodni-sabitiya-za-30-may-agentsiya-fokus.html", "text": "В Гърция ще се проведе 24-часова стачка срещу политиката на финансови ограничения.\r\n*** Министър-председателят на Люксембург Ксавие Бетел ще изнесе реч пред европейския парламент.\r\n*** Германският канцлер Ангела Меркел е на посещение в Португалия.\r\n*** Главният преговарящ на ЕС по Брекзит Мишел Барние е на посещение в Испания.\r\n***", "date": "2018.05.29", "title": "Предстоящи международни събития за  30 май (Агенция \"Фокус\")"}
{"url": "http://www.focus-news.net/news/2018/05/29/2527644/blagoevgrad-preminati-sa-vsichki-neobhodimi-protseduri-svarzani-s-investitorskoto-namerenie-za-izgrazhdane-kashti-za-gosti-v-m-rupite.html", "text": "Преминати са всички необходими процедури, свързани с инвеститорското намерение за изграждане къщи за гости в м. Рупите. Това установи репортерска проверка на Радио „Фокус“ – Пирин. Според данни от сайта на Община Петрич през месец декември 2015 година, Общински съвет – Петрич излиза с решение да бъде изработен ПУП-ПРЗ за четири имота в м. Рупите във връзка с промяна предназначение на земеделска земя за обект „Къща за гости” и одобрява задание за проектиране и изготвяне на ПУП -ПРЗ. Решението е публикувано на страницата на Община Петрич. Няма обжалване. В последствие инвеститорът се задължава, след изготвянето на ПУП да представи пред Община Петрич, съгласувателни писма от РИОСВ, РЗИ, РС ПБЗН, ВиК, ЧЕЗ, „Напоителни системи” ЕАД и Министерство на културата за реализиране на инвестиционното намерение в м. Рупите. Информацията за инвестиционното предложение и процедурите, преминати в РИОСВ също е била публикувана на сайта им, както и в кметство Рупите, но отново не е имало обжалване. Според процедурата всички съгласувателни писма, допускащи реализиране на инвестиционното намерение, са разгледани на Общински експертен съвет, председателстван от гл. архитект на Община Петрич Владимир Митрев. Общинският експертен съвет е приел ПУП – ПРЗ на инвеститора. Следва заповед на кмета на основание чл.129,ал.2 от ЗУТ. Проверката ни установи, че към този момент обемът на дадената минерална вода на частни собственици в м. Рупите е 1.36 м/с, а общият експлоатационен обем, одобрен от министъра на околната среда и водите е 25 м/с, тоест има огромен капацитет на минерална вода, която изтича свободно в река Струма. Инвеститорът твърди, че инвестиционното му намерение няма нищо общо с гьоловете, които са се формирали от минералната вода. Самите гьолове са и си остават общински терен. \r\nГалина Цветкова, главен експерт в направление „Биологично разнообразие, защитени територии и зони“ към РИОСВ – Благоевград каза, че съгласно наличните в РИОСВ – Благоевград административни преписки в района на Рупите, около баните, преди две години е инициирано инвестиционно предложение за изграждане на къщи за гости с възложител „Си 5 Трейд“. „При инициираното инвестиционно предложение са проведени всички необходими процедури по реда на гл. 6 от Закона за опазване на околната среда и по чл. 31 от Закона за биологичното разнообразие“, подчерта експертът. Процедурите са приключили със съгласуване реализацията на инвестиционното намерение за изграждане на къщи за гости. \r\nДоц. д-р Людмил Вагалински, директор на Националният институт по археология с музей към БАН също коментира случая, като заяви, че не вижда казус по отношение инвеститорските намерения в местността Рупите. „За мен това е измислен проблем. Има инвестиционно намерение - собственик на парцел, който си има резонни документи, одобрение за строеж, съгласувано и с Министерството на културата, които с право са му вменили, че трябва да плати археологическо проучване, за да се види дали няма археологически структури в неговият парцел. Човекът го направи чинно, сключи договор с Националния археологически институт с музей към Българската академия на науките. Последната седмица на април направихме такова проучване, което установи, че в района на парцела има само баластра и вода, тоест няма грам археология“, добави той. Доц. д-р Вагалински отбеляза, че е минала и комисия от министерството, както се изисква по Закон. „Тя се увери, че няма археологически структури. Протоколът е готов. Инвеститорът получи разрешение да строи, съобразно Закона и мен лично това не ме притеснява, защото красивата местност Рупите има нужда от малко инфраструктура. В момента е голяма мизерия и ако човек иска да отиде и да преспи там или трябва да опъне палатка, което не мисля, че ще е чак толкова удобно за всеки, а едва ли е и толкова хигиенично от гледна точка на тоалетни и прочие. Другият вариант е да отиде с кемпер, а не всички имат такива. Доколкото съм запознат с инвестиционното намерение, там ще се изгражда не точно хотелски комплекс, а база за спане, която не е висока по вертикала и вероятно неслучайно е одобрена, има си специалисти за това“, подчерта доц. Вагалински. Според него в това, което се случва няма нищо притеснително. „Дори съм доволен, че ще има нещо подходящо и нормално в тази местност, за да може човек да отиде и да се почувства добре. Най-важен е балансът и къде е границата – да не се получи брутално застрояване, подобно на южното ни Черноморие, но затова си има съответните експерти – държавни и общински, които си носят своята отговорност. До момента аз лично нямам притеснение към това инвестиционно намерение, особено откъм археологията“, отбеляза доц. д-р Вагалински. \r\nЛивия НИНОВА", "date": "2018.05.29", "title": "Благоевград: Преминати са всички необходими процедури, свързани с инвеститорското намерение за изграждане къщи за гости в м. Рупите"}
{"url": "http://www.focus-news.net/news/2018/05/29/2527664/predsedatelyat-na-pg-na-gerb-tsvetan-tsvetanov-provede-rabotna-sreshta-s-predstaviteli-na-delegatsiya-ot-kitay.html", "text": "Председателят на Парламентарната група на ГЕРБ и заместник-председател на партията Цветан Цветанов проведе работна среща с Йу Хунцю от Организационния Департамент при ЦК на Китайската комунистическа партия. Хунцю е начело на делегация от Китай, която е на посещение в България. В срещата участваха и посланикът на Китай в България Джан Хайджоу и административния секретар на ГЕРБ Цветомир Паунов. Това съобщиха от пресцентъра на ПП ГЕРБ.\r\nВ началото на срещата председателят на ПГ на ГЕРБ Цветан Цветанов изказа специални благодарности за оказаните от китайските власти и лично от посланик Джан Хайджоу изключителна помощ и съдействие за спасителните и издирвателни акции за намиране на нашия сънародник – алпиниста Боян Петров, изчезнал при опит да изкачи връх Шишапангма в Хималаите.\r\nПо време на срещата бяха обсъдени двустранните отношения между Китай и България. Цветан Цветанов подчерта добрите отношения и сътрудничеството между двете страни както на парламентарно, така и на правителствено ниво. Централна тема по време на разговора беше провеждането на предстоящата 7-ма Среща на правителствените ръководители на Инициативата „16+1“ в София в началото на месец юли тази година. Цветан Цветанов отбеляза, че България отдава приоритетно значение и работим активно по предстоящото двустранно посещение на китайския премиер Ли Къцян в страната ни в същия период. Заместник-председателят на ГЕРБ припомни, че китайски премиер не е посещавал България от 2000 г. и предстоящата визита е от изключителна важност за развитието на българо-китайските отношения. Цветан Цветанов и Йу Хунцю се обединиха около извода, че Инициативата за сътрудничеството между Китай и страните от Централна и Източна Европа „16+1” е важен механизъм за стимулиране на инвестиционните, търговско-икономическите, културните и други връзки с Китай. Цветанов припомни още, че през 2018 г. България ще бъде домакин и на друга важна проява – Срещата на местните лидери на 16+1, която ще се проведе в Пловдив през есента.\r\nПо време на срещата бяха обсъдени и икономическите отношения между двете страни. Беше посочено, че стокообменът между България и Китай през последните две години продължава да нараства и през 2017 г. е достигнал 1,92 млрд. щ. д. Председателят на ПГ на ГЕРБ Цветан Цветанов подчерта пред Йу Хунцю и китайската делегация, че страната ни желае да разшири обема и разнообразието от български продукти на китайския пазар и да привлече китайски инвестиции в производства и услуги с висока добавена стойност. Като възможни сфери за насърчаването на сътрудничеството между България и Китай бяха посочени още разширяването на туристическия, културния и образователния обмен.", "date": "2018.05.29", "title": "Председателят на ПГ на ГЕРБ Цветан Цветанов проведе работна среща с представители на делегация от Китай"}
{"url": "http://www.focus-news.net/news/2018/05/29/2527668/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-ulichni-vodoprovodi-po-ul-grancharska.html", "text": "От 30 май до 27 юни се забранява влизането на пътни превозни средства по ул. „Грънчарска”, в посока от ул. „Каменоделска” към ул. „Заводска”, съобщиха от пресцентъра на Столична община. \r\nОт 30 май до 14 юни се забранява влизането на превозни средства както следва: \r\n- по крайните две пътни ленти от северната страна на пътното платно на ул. „Грънчарска”, в участъка между ул. „Каменоделска” и ул. „Опорска река”; \r\n- по крайна лява пътна лента от южната половина на пътното платно на ул. „История славянобългарска”, в участък от 50 м преди кръстовището с ул. „Опорска река”, в посока  ул. „Каменоделска“. \r\nОт 15 юни до 27 юни се забранява влизането на превозни средства, както следва: \r\n- по крайна дясна пътна лента от западната страна на пътното платно на ул. „Каменоделска”, в участък от 35 м преди кръстовището с ул. „Грънчарска”; \r\n- по крайните две пътни ленти от северната страна на пътното платно на ул. „Грънчарска”, в участък от 70 м след кръстовището с ул. „Каменоделска”.", "date": "2018.05.29", "title": "София: Въвежда се временна организация на движението за реконструкция на улични водопроводи по ул. „Грънчарска”"}
{"url": "http://www.focus-news.net/news/2018/05/29/2527670/d-r-decho-dechev-parite-koito-se-otdelyat-za-zdraveopazvane-ot-pravitelstvoto-kategorichno-ne-sa-dostatachni.html", "text": "Парите, които се отделят за здравеопазване от правителството, категорично не са достатъчни. Това каза пред Радио \"Фокус\" доктор Дечо Дечев, изпълнителен директор на УМБАЛ „Свети Иван Рилски“. \"Тенденцията е публично известна, а именно да се подкрепят две големи вериги частни болници и това е от 7-8 години публично. Всичките действия показват, че им се подсигуряват комфортни лимити и комфортни пътеки като дейности, платени добре, за разлика от други болници. Другата голяма цел, която е лобистката, е да се наливат все повече и повече пари в бюджета, засягащ потреблението на оригинални медикаменти. Там в новата Здравна карта няма абсолютно никакви действия. Нали така, както има лимити за болници, изобщо не сме чули да се въвеждат някакви ограничения в потреблението на лекарства, които са изключително скъпи с медицински недоказан качествен ефект\", каза д-р Дечев. Той добави, че новата Здравна карта не решава проблеми, а създава поредни усложнения и допълни, че сега берем плодовете на предишната, създадена по времето на бившия министър на здравеопазването Петър Москов.", "date": "2018.05.29", "title": "Д-р Дечо Дечев: Парите, които се отделят за здравеопазване от правителството, категорично не са достатъчни"}
{"url": "http://www.focus-news.net/news/2018/05/29/2527672/pazardzhik-v-grada-shte-se-provede-festivalat-na-izkustvata-art-ideya-art-aleya.html", "text": "Фестивалът на изкуствата „Арт идея – Арт алея“ ще се проведе в периода от 1 до 7 юни в Пазарджик, съобщиха за Радио „Фокус“ – Пазарджик организаторите. Фестивалът ще бъде с акцент върху съвременното и визуално изкуство. Това е неговото седмо издание, което включва театрални и кино срещи, както и разнообразна детска програма. В първия ден на фестивала са предвидени карнавално шествие „Приказни герои” с маршрут Регионална библиотека „Никола Фурнаджиев” – Читалище „Виделина”, Парк Остров „Свобода”, зона Занаяти в парк-остров „Свобода”, Ателие анимация в Младежки дом, Изложба „300 от 7000” – автографи на известните от колекцията на журналиста Румен Стоичков в Драматичен театър „К. Величков“.\r\nВаня НИКОЛОВА", "date": "2018.05.29", "title": "Пазарджик: В града ще се проведе фестивалът на изкуствата „Арт идея – Арт алея“"}
{"url": "http://www.focus-news.net/news/2018/05/29/2527645/afp-donald-tramp-shte-prieme-shindzo-abe-v-beliya-dom-za-da-obsadyat-podgotvyanata-sreshta-sas-severna-koreya.html", "text": "Президентът на САЩ Доналд Тръмп ще приеме японския министър-председател Шиндзо Абе в Белия дом на 7 юни, докато подготовката на срещата между него и севернокорейския лидер Ким Чен-ун се засилва, предава  AFP.\r\n„След писмото на Тръмп от 24 май до Ким Чен-ун, севернокорейците са по-склонни към диалог“, съобщи прессекретарят на Белия дом Сара Сандърс.\r\n„САЩ продължават активно да се готвят за срещата между Тръмп и Ким в Сингапур“, допълни тя. \r\n„Президентът Тръмп ще се срещне с министър-председателя на Япония Шиндзо Абе в Белия дом на 7 юни“, допълни прессекретарят.  Виктор Турмаков", "date": "2018.05.29", "title": "AFP: Доналд Тръмп ще приеме Шиндзо Абе в Белия дом, за да обсъдят подготвяната среща със Северна Корея"}
{"url": "http://www.focus-news.net/news/2018/05/29/2527673/pravitelstvoto-utvardi-natsionalnata-zdravna-karta-na-balgariya-obzor.html", "text": "Правителството утвърди Националната здравна карта на България. Тя е изготвена с участието на широк кръг представители на заинтересованите страни – здравни институции, общини, съсловни и пациентски организации, и чрез нея се определят и планират на териториален принцип потребностите на населението от достъпна извънболнична и болнична медицинска помощ и се осъществява националната здравна политика. Основната цел на Национална здравна карта е структурата на здравната мрежа да се адаптира към потребностите на населението, гарантирайки на всеки български гражданин равнопоставен достъп до здравни услуги. В документа се предвижда в областите, в които броят на болничните легла надвишава потребностите на населението, Националната здравноосигурителна каса да сключва договори с лечебни заведения по критерии и по ред, определени с наредба на министъра на здравеопазването. С Картата е определена още и нуждата от лекари, лекари по дентална медицина и специалистите от професионално направление „Здравни грижи“ в извънболничната медицинска помощ. Неин елемент е и Картата на системата за спешна медицинска помощ, съдържаща броя, местоположението и районите на обслужване на структурите за спешна помощ.\r\nМинистърът на здравеопазването Кирил Ананиев посочи, че от разговорите с Българския лекарски съюз и различните организации е станало ясно, че те не разбират добре целите и съдържанието на Националната здравна карта. „Тя определя настоящото състояние на системата и съответните потребности от медицинска дейност, която е необходимо да се предостави на населението на нашата страна“, каза още той. Здравният министър посочи, че българското население е 7 млн. души и чрез Националната здравна карта ще се осигури поне по една хоспитализация в болница на 45% от гражданите. \r\nМинистър Ананиев обясни, че в Националната здравна карта се предвиждат 33 481 за активно лечение в болниците. „И няма да има български гражданин, на когото да му бъде отказана медицинска помощ на базата на това, че някъде не са разкрити легла, тъй като имаме сериозен резерв“, коментира той. В Картата е предвижда още и всеки един общопрактикуващ лекар да има пациентска листа от 1500 души, а на всеки хиляда души да се пада един зъболекар.\r\nНационалната здравна карта ще бъде валидна до следващата година, когато ще бъде приета нова заедно с новия рамков договор за 2019 г. и новия здравноосигурителен модел.\r\nЦветилена СИМЕОНОВА", "date": "2018.05.29", "title": "Правителството утвърди Националната здравна карта на България (ОБЗОР)"}
{"url": "http://www.focus-news.net/news/2018/05/29/2527641/hayko-maas-germaniya-e-pomagala-na-pregovorite-mezhdu-gartsiya-i-makedoniya.html", "text": "Германският външен министър Хайко Маас по време на срещата със своя гръцки колега Никос Коцияс  в Берлин заяви, че Германия „е участвала“, когато е била молена в спора за името между Гърция и Македония, предава гръцкото електронно издание  Protothema.\r\nКоцияс  заяви, че работата му с неговия македонски колега Никола Димитров е приключила и че в момента експерти от двете страни и ООН водят срещи в сградата на гръцкото МВнР.\r\nНа свой ред Маас уточни, че страната му не участва в самия преговорен процес, но заяви, че „когато са ни молили, сме давали продуктивен и балансиран ефект към една от двете страни“.  Виктор Турмаков", "date": "2018.05.29", "title": "Хайко Маас: Германия е помагала на преговорите между Гърция и Македония"}
{"url": "http://www.focus-news.net/news/2018/05/29/2527671/makfaks-makedoniya-novi-protesti-sa-izbuhnali-pred-albanskoto-vatreshno-ministerstvo.html", "text": "Пред сградата на МВР на Албания се проведе протест на опозицията, искаща оставката на министър Фатмир Джафай. Младежките организации на Демократическата партия  и Движението за социалистическа интеграция хвърляха яйца по  министерството и заявиха че протестите ще продължат всеки ден, до подаване на оставка на министъра, чийто брат в Италия е осъден на седем години затвор за международен трафик на наркотици, предава македонската партия  „Макфакс“.\r\nПо-рано лидерът на Демократическата партия Лулзим Баша заяви, че е взето решение опозицията да спре бойкота на парламента, но да продължи протестите до подаване на оставка на министъра Джафай.\r\nАлбанските медии отбелязват, че на срещата на опозиционните партии е приет нов план за организиране на антиправителствени протести до сваляне на правителството на левицата в Албания, водена от премиера и лидер на социалистите Еди Рама. Виктор Турмаков", "date": "2018.05.29", "title": "„Макфакс“ (Македония): Нови протести са избухнали пред албанското вътрешно министерство"}
{"url": "http://www.focus-news.net/news/2018/05/29/2527674/sport-angelik-kerber-i-yuliya-gerges-se-klasiraha-na-vtori-krag-na-rolan-garos.html", "text": "Германските тенисистки  Ангелик Кербер и Юлия Гергес се класираха на втори кръг на „Ролан Гарос“.\r\nКербер победи съотечественицата си Мона Бартел с 6:2, 6:3, а Гергес словачката Доминика Цибулкова с 6:4, 5:7, 6:0. В трети май китайката Пън Шуай победи сръбкинята Александра Крунич с 6:3, 6:4. Виктор Турмаков", "date": "2018.05.29", "title": "Спорт: Ангелик Кербер и Юлия Гергес се класираха на втори кръг на „Ролан Гарос“"}
{"url": "http://www.focus-news.net/news/2018/05/29/2527667/radio-svobodna-evropa-vsichki-predlozheniya-za-razreshavane-na-spora-za-imeto-sa-na-masata.html", "text": "Все още всички възможни предложения за решаването на спора за името са отворени. Никое от предложените имена не е облагодетелствано и все още се обсъжда, според докладите на МВнР на Македония, предава радио  „Свободна Европа“ в своята македонска редакция.\r\nВ близките дни ще стане известна датата за срещата на премиерите на Македония и на Гърция  Зоран Заев и Алексис Ципрас, на която ще бъдат финализирани ключови подробности за решението. Според правителствени източници, динамиката и времето на окончателното преодоляване на различията в името остават. Виктор Турмаков", "date": "2018.05.29", "title": "Радио „Свободна Европа“: Всички предложения за разрешаване на спора за името са на масата"}
{"url": "http://www.focus-news.net/news/2018/05/29/2527676/afp-hamas-i-islyamski-dzhihad-poeha-obshta-otgovornost-za-antiizraelskiya-ogan-ot-ivitsata-gaza.html", "text": "Палестинската групировка ХАМАС и съюзната ѝ „Ислямски джихад“ поеха обща отговорност за десетките минометни обстрели към израелска територия, осъществявани през целия днешен ден, предава  AFP.\r\nВоенното крило на ХАМАС и на „Ислямски джихад“ обявиха в рядко съвместно заявление за своята „обща отговорност за удрянето на военните позиции на ционистките поселища, обграждащи Ивицата Газа“. Те допълниха, че действията им са в отговор на атаките на израелската армия срещу техните позиции през последните дни.  Виктор Турмаков", "date": "2018.05.29", "title": "AFP: ХАМАС и „Ислямски джихад“ поеха обща отговорност за антиизраелския огън от Ивицата Газа"}
{"url": "http://www.focus-news.net/news/2018/05/29/2527677/velin-paligorov-kmet-otlichni-sa-dobivite-ot-yagodi-v-selo-osikovo-a-izkupnata-tsena-e-mezhdu-160-i-250-lvkg.html", "text": "Отлични са добивите от ягоди в девинското селото Осиково, а кампанията започна около месец по-рано от очакваното заради ранната пролет. Това каза за Радио „Фокус“ – Смолян кметът на населеното място Велин Палигоров. Той поясни, че топлият месец април и дъждовете през май са оказали благоприятно влияние върху реколтата. В селото почти всяко семейство се занимава с отглеждането на ягоди като засетите площи са между 250 и 300 дка. Палигоров посочи, че цената на ягодите в полето много е паднала, а кампанията там вече е приключила и сега идва ред на тези в родопското село, които се отглеждат на надморска височина от 500 до 1250 метра. Кметът на Осиково подчерта, че по полето ягодите се отглеждат на по-големи площи и с капково напояване, а в селото те се садят на по-малки ниви и се напояват единствено от дъжда, който ги прави много сладки и ароматни. Изкупните цени в момента са от 1,60 до 2,50 лв. за килограм, като те зависят от сорта, големината и качеството на плода, обясни Палигоров.\r\n„Всички жители на селото са учудени от добрата реколта, което се дължи на ранната пролет и дъждовете, които естествено напояват нивите. При нас не вали градушка, защото сме в периферията на планината. Стопаните тук не застраховат площите с ягоди. Всеки си сее свободно и продава продукцията си. Плаши ни единствено засушаване през лятото или слана през пролетта. Миналата година още в началото на май имаше слана, която унищожи добивите на 50 %. Ягодата, ако е добре почистена, не гние и не се разболява. Отглеждането на тези плодове е много трудоемко“, допълни Палигоров. Той уточни, че при добра цена на продукцията, семействата в селото изкарват доста добри доходи. „При една хубава цена няма по-добра печалба от тази с ягодите. От декар добивите са около 1 тон. Повечето семейства отглеждат площи от по 8 до 10 дка. При средна цена от 2 лв. на килограм, печалбата е доста добра“, коментира кметът на Осиково.\r\nИ тази година в селото ще има празник на ягодата, който през последните години се превърна в традиция и се провежда винаги в началото на август. Тази година обаче беритбата на ягодите е започнала около месец по-рано и затова все още не е уточнена датата на празника, каза още кметът на селото.\r\nНели ГЕРГЬОВСКА", "date": "2018.05.29", "title": "Велин Палигоров, кмет: Отлични са добивите от ягоди в село Осиково, а изкупната цена е между 1,60 и 2,50 лв./кг"}
{"url": "http://www.focus-news.net/news/2018/05/29/2527675/kyustendil-uchenitsi-ot-grada-sa-otlicheni-ot-regionalno-sastezanie-po-robotika.html", "text": "Ученици от Кюстендил са отличени от регионално състезание по роботика. Това съобщи за Радио „Фокус” – Кюстендил Георги Тодоров, ръководител на отбора към Основно училище „Даскал Димитри” в Кюстендил. „Тази година училището има спечелен проект и подарен робот. Повече от четири месеца децата се подготвяха за участие в регионалното състезание по роботика”, каза Георги Тодоров. По думите му отборът на Кюстендил е бил съставен от най-младите участници – ученици от четвърти клас. Състезанието е организирано в четири кръга. „Състезанията по роботика са част от програма „Роботика за България“. Програмата стартира през 2015 година и основната й цел е да се стимулира интересът на учениците към науката и технологиите, както и да се създадат възможности за работа в екип. Поставя се фокус и върху професионалното развитие на учителите. Те се обучават като менторски екипи, които в последствие сформират отбори от ученици и им помагат в подготовката за състезания”, каза Георги Тодоров.\r\nВенцеслав ИЛЧЕВ", "date": "2018.05.29", "title": "Кюстендил: Ученици от града са отличени от регионално състезание по роботика"}
{"url": "http://www.focus-news.net/news/2018/05/29/2527681/blagoevgrad-v-obshtina-simitli-sa-razkriti-dve-novi-sotsialni-uslugi-tsentar-za-sotsialna-rehabilitatsiya-i-integratsiya-i-tsentar-za-obshtestvena-podkrepa.html", "text": "От този месец в Община Симитли са разкрити две нови социални услуги, които доразвиват и разширяват социалната ѝ дейност. Това каза за Радио „Фокус“ – Пирин Ивайло Гоцев, ръководител на Социалното звено към Община Симитли.\r\nТой отбеляза, че става дума за Център за социална рехабилитация и интеграция с капацитет 24 места и Център за обществена подкрепа с 20 места. „Двата центъра се разкриват на база идентифицираните потребности, които има в Община Симитли от разкриването именно на тези две допълнителни услуги. Всъщност разкриването им е заложено както в общинската стратегия за развитието на социалните услуги за периода 2016 – 2020 година, така и в годишния ни план за изпълнение. Щастливи сме, че успяхме да ги разкрием точно сега, когато в най-пълна степен отговарят на нуждите и потребностите на целевите групи, които ще бъдат обхванати от двата центъра“, каза още Гоцев.\r\nТой добави, че от  услугите на Центъра за социална рехабилитация и интеграция ще се ползват деца и лица с различни форми на зависимости, жертви на насилие, лица, които имат някакви здравословни проблеми и трайни увреждания, както и потребители, които вече ползват услугите в общността. „Имаме предвид услугите от резидентен тип, които са Център за настаняване за лица с физически проблеми; Център за настаняване за възрастни хора с психични разстройства или деменция. Те всички ще могат да ползват услугите, които липсват в центровете, които ще бъдат предоставени както индивидуално, така и групови“, допълни Гоцев.\r\nЦентърът за обществена подкрепа пък ще могат да посещават семейства, при които има риск от изоставяне на детето, деца, които имат проблеми в училище, тоест деца, които са настанени или предстои да бъдат настанени в специализирани институции или приемни семейства. „Всички те ще могат да посещават този център, който ще осигури една приемаща, стимулираща и коригираща среда, която да помогне за решаване проблемите във възпитанието и отглеждането“, отбеляза Гоцев.\r\nЛивия НИНОВА", "date": "2018.05.29", "title": "Благоевград: В Община Симитли са разкрити две нови социални услуги – Център за социална рехабилитация и интеграция и Център за обществена подкрепа"}
{"url": "http://www.focus-news.net/news/2018/05/29/2527678/anadolu-agency-angela-merkel-pokani-erdogan-v-berlin-sled-izborite-v-turtsiya.html", "text": "Германският канцлер Ангела Меркел покани турския президент Реджеп Тайип Ердоган в Берлин след изборите в страната му на 24 май, предава  Anadolu Agency.\r\nПо време на посещението си в град Солинген външният министър на Турция Мевлют Чавушоглу заяви, че ще предаде поканата.  Виктор Турмаков", "date": "2018.05.29", "title": "Anadolu Agency: Ангела Меркел покани Ердоган в Берлин след изборите в Турция"}
{"url": "http://www.focus-news.net/news/2018/05/29/2527669/ria-novosti-generalniyat-sekretar-na-oon-e-dovolen-ot-vazobnovyavaneto-na-planovete-po-provezhdaneto-na-sreshtata-na-visoko-ravnishte-sasht-severna-koreya.html", "text": "Генералният секретар на ООН Антонио Гутереш е доволен от възобновяването на плановете по провеждането на срещата на високо равнище САЩ-Северна Корея, предава РИА Новости.\r\n„Генералният секретар е доволен, че плановете за провеждането на срещата, изглежда, отново се обсъждат“, заяви прессекретарят на ООН Стефан Дюжарик.\r\nВ Белия дом съобщиха, че генералният секретар на САЩ Майк Помпео ще се срещне със заместник-председателя на ЦК на Трудовата партия на Корея Ким Йон-чол. Дюжарик отбеляза, че не му е известно дали тази среща ще се проведе в кулоарите на ООН.  Виктор Турмаков", "date": "2018.05.29", "title": "РИА Новости: Генералният секретар на ООН е доволен от възобновяването на плановете по провеждането на срещата на високо равнище САЩ-Северна Корея"}
{"url": "http://www.focus-news.net/news/2018/05/29/2527684/adriana-grigorova-direktsiya-sotsialno-podpomagane-varna-trayno-namalyavat-litsata-koito-poluchavat-mesechni-sotsialni-pomoshti.html", "text": "361 месечни помощи е отпуснала Дирекция „Социално подпомагане“ – Варна по програмата за предоставяне на социални помощи при прилагане на диференциран подход за първото тримесечие на 2018 година. Това каза в интервю за Радио „Фокус“ – Варна Адриана Григорова, директор на Дирекция „Социално подпомагане“ – Варна. Тя отбеляза, че спрямо същия период на 2017 година се отчита намаление на отпуснатите месечни социални помощи с 26%. „Характерно за този вид помощи е, че всяка година се наблюдава темп на намаление на отпусканите месечните социални помощи. Лицата, които получават този вид помощи, са преди всичко в трудоспособна възраст, майки, които отглеждат децата си до 3-годишна възраст, както и лица с трайни увреждания“, добави Адриана Григорова. По думите й 94 лица от тези, които получават помощи, са обхванати в програмите за полагане на общественополезен труд. Със спиране на помощта за период от два месеца са наказани четирима души, а на трима помощта е прекратена за срок от две години заради повторен отказ за полагане на обществено полезен труд. Адриана Григорова подчерта, че социалните работници от дирекцията редовно извършват проверки дали действително лицата упражняват общественополезен труд. За анализирания тримесечен период са извършени 6 регулярни проверки, свързани с организацията и изпълнението на общинските програми за полагане на общественополезен труд.\r\nМарияна ВАЛЕНТИНОВА", "date": "2018.05.29", "title": "Адриана Григорова, Дирекция „Социално подпомагане“ – Варна: Трайно намаляват лицата, които получават месечни социални помощи"}
{"url": "http://www.focus-news.net/news/2018/05/29/2527683/reuters-parlamentat-na-portugaliya-othvarli-legaliziraneto-na-evtanaziyata.html", "text": "Парламентът на Португалия отхвърли проектозакон, който да легализира евтаназията за смъртно-болните жители на страната. Предложението е отхвърлено с малка разлика, което ще доведе до продължителен бъдещ дебат по въпроса, предава  Reuters.\r\nПроектозаконът, предложен от управляващите социалисти спечели 110 гласа в 230-местния парламент, но срещу него гласуваха 115 депутати след разгорещен дебат и гласуване, при което всеки депутат трябваше да обяви личната си позиция. \r\nПроектозаконът на социалистите предвижда легализацията на медицински подпомогнатата смърт въз основа на информирана молба от пациентите, страдащи от сериозни и нелечими болести без възможно оздравяване. Виктор Турмаков", "date": "2018.05.29", "title": "Reuters: Парламентът на Португалия отхвърли легализирането на евтаназията"}
{"url": "http://www.focus-news.net/news/2018/05/29/2527682/tass-yaponiya-razglezhda-vazmozhnost-za-sreshta-prez-avgust-sas-severna-koreya-na-ravnishte-vanshni-ministri.html", "text": "Японските власти разглеждат възможността през август в Сингапур да се проведат преговори със Северна Корея на равнище външни министри, предава ТАСС.\r\nСпоред източници от японското правителство Токио е дало информация за намерението си да проведе преговори между своя външен министър Таро Коно и неговия севернокорейски колега Ли Йон-хо в кулоарите на международната конференция за сигурността. Япония планира преговорите при постигане на прогрес по ядрената и ракетната програми на Пхенян по време на срещата между лидера на Северна Корея Ким Чен-ун и президента на САЩ Доналд Тръмп.\r\nСпоред японските медии срещата на министрите може да се проведе между 1 и 4 август, когато се очаква и двамата да участват на регионалния форум на АСЕАН в Сингапур.  Виктор Турмаков", "date": "2018.05.29", "title": "ТАСС: Япония разглежда възможност за среща през август със Северна Корея на равнище външни министри"}
{"url": "http://www.focus-news.net/news/2018/05/29/2527687/sport-anastasiya-pavlyuchenkova-pobedi-polona-hertsog-na-parvi-krag-na-rolan-garos.html", "text": "Рускинята Анастасия Павлюченкова победи словенката Полона Херцог на първи кръг на „Ролан Гарос“ с 6:4, 7:6.\r\n Съперница на Павлюченкова  на втори кръг ще бъде  австралийката Саманта Стосър.  Виктор Турмаков", "date": "2018.05.29", "title": "Спорт: Анастасия Павлюченкова победи Полона Херцог на първи кръг на „Ролан Гарос“"}
{"url": "http://www.focus-news.net/news/2018/05/29/2527686/fokus-makedoniya-zoran-zaev-i-negovoto-pravitelstvo-shte-otchetat-svarshenata-ot-tyah-rabota.html", "text": "Премиерът на Македония  Зоран Заев, придружен от министрите в правителството му, ще проведе утре, на 30 май пресконференция по време на която се очаква да докладва за извършената работа през първата година на управлението му, предава македонският  „Фокус“.\r\nПресконференцията ще се проведе в двора на сградата правителството на Република Македония при паметника на освободителите на град Скопие. Виктор Турмаков", "date": "2018.05.29", "title": "„Фокус“ (Македония): Зоран Заев и неговото правителство ще отчетат свършената от тях работа"}
{"url": "http://www.focus-news.net/news/2018/05/29/2527685/ogromna-pratka-sas-surovina-za-proizvodstvo-na-narkotitsi-za-nad-500-mln-evro-zadarzhaha-mitnichari-na-pristanishte-varna-zapad-obzor.html", "text": "Рекордно количество от над 2,5 тона от амфетаминопроизводното вещество Алфа-фенилацето-ацетамид или 2-фенилацето-ацетамид, известно още като АПАА, задържаха митническите служители на пристанище Варна-Запад. Това е нов вид силен прекурсор за производство на наркотици. Цената при реализация на подобно количество АПАА от нелегални разпространители възлиза на над 500 милиона евро. Информация за разкритието съобщиха на съвместна пресконференция заместник-директорът на Агенция „Митници“ Юлиан Мирков, началникът на Митница Варна Светлан Савов и административният ръководител на Окръжна прокуратура-Варна Владимир Чавдаров. Контейнерът с наркотици, декларирани като лимонена киселина на Пристанище Варна-Запад, е попаднал едновременно в полезрението на два различни отдела в Митницата – за митническо разузнаване и разследване и за борба с наркотрафика, заяви Юлиян Мирков. След пристъпване към декларативен процес от страна на упълномощеното лице, Отделът за борба с наркотрафика е започнал  специализирани проверки, необходими за установяване на стоката. След рентгеновото пролъчване резултатът не е показал нарушения и затова те са пристъпили към щателна митническа проверка, обясни Мирков. По думите му зад стоката, която е служела за прикритие и е декларирана като 300 чувала с лимонена киселина, са излезли още сто пакета с веществото АПАА. Заслугата за разкриването на огромното количество наркотично вещество на Пристанище Варна-Запад е изцяло на митническите органи, отчете зам.-директорът на Агенцията. Той добави, че проверката е станала по метода “Анализ на риска”.  Анализиран е както получателят, така и изпращачът, дестинацията и видът на стоката. На кораба тя е била подредена по начин, който не позволява само с рентгеновия контрол да бъде установено наличие на нещо различно от декларираното в контейнера. В случая има добра предварителна подготовка, за да могат контролните органи да бъдат заблудени и пратката да може да мине митническия контрол без проблем. Крайният продукт на нелегалния пазар би могъл да се пласира за около 500 млн. евро, обобщи Юлиан Мирков. Основен потребител на този тип прекурсор са страните от Западна Европа, като през последните години такива нелегални лаборатории за производство на синтетични наркотици са засичани и в Централна и Източна Европа. В зависимост от това колко квалифициран е химикът и колко модерна е лабораторията, минимумът таблетки, който може да се произведе от 1 кг подобен прекурсор е 10 000 броя. Средната цена на черния пазар на подобно хапче е около 20 евро. Случаят е докладван веднага на дежурен прокурор при Окръжна прокуратура Варна. Образувано е досъдебно производство, което се провежда от разследващ митнически инспектор от Митница Варна под надзора на прокуратурата. Веществото от задържаната нелегална пратка е било законно доскоро не само в България, но и в целия Европейски съюз, отбеляза окръжният прокурор Владимир Чавдаров. Прокуратурата и митническите органи имат яснота откъде е поръчано веществото, за къде е било предназначено, кой по документи е декларатор и как е било декларирано. На тези въпроси обаче към този момент и двата органа не могат да дадат повече информация, тъй като следствието продължава.\r\nДиана СТОЕВА", "date": "2018.05.29", "title": "Огромна пратка със суровина за производство на наркотици за над 500 млн. евро задържаха митничари на пристанище Варна – Запад (ОБЗОР)"}
{"url": "http://www.focus-news.net/news/2018/05/29/2527689/stara-zagora-devetiyat-mezhdunaroden-konkurs-po-lyutierstvo-se-provezhda-za-parvi-pat-v-kazanlak-po-zhelanie-na-asotsiatsiyata-na-italianskite-lyutieri.html", "text": "Журито на Деветия конкурс по лютиерство, който се провежда в Казанлък започна своята работа от днес, каза за Радио „Фокус“ лютиерът Едрьо Едрев, който е един от членовете на журито. Той поясни, че за първи път конкурсът се мести в Казанлък благодарение на Асоциацията на италианските лютиери: „Нейният председател Гуатиеро Николини пожела това. Когато свършихме журирането във Флоренция през миналата година и той разбра за отбелязването през настоящата на 100-годишнината на лютиерството в Казанлък, бе категоричен, че конкурсът през 2018 година ще се проведе в Казанлък. Пожела да направи контакт с Община Казанлък и се срещна с кмета Галина Стоянова. Направена беше и връзка с кмета на Кремона. Ние бяхме един мост между тези две общини и асоциацията. Така се и озова 300-годишната цигулка на Гуарниери в Казанлък.“\r\nВ конкурса участват над 120 струнни музикални инструменти. Те са изпратени от майстори лютиери от различни краища на света.\r\n300-годишната цигулка на Гуарниери ще може да бъде видяна само на 2-ри и 3-ти юни в Музея на розата в Казанлък. Останалите инструменти, които участват в конкурса по лютиерство, ще останат изложени до 22 юни, като на 2 юни от 18.00 часа на тържествена церемония ще бъдат обявените победителите. \r\nСлавяна ГАЙДАРОВА", "date": "2018.05.29", "title": "Стара Загора: Деветият Международен конкурс по лютиерство се провежда за първи път в Казанлък по желание на Асоциацията на италианските лютиери"}
{"url": "http://www.focus-news.net/news/2018/05/29/2527690/radio-svobodna-evropa-makedoniya-spored-prezidenta-na-kosovo-sporazumenieto-sas-sarbiya-shte-bade-pobeda-i-za-dvete-strani.html", "text": "Президентът на Косово Хашим Тачи след днешната среща с канцлера на Австрия  Себастиан Курц заяви, че вярва, че диалогът за нормализиране на отношенията със Сърбия ще завърши с взаимно признаване на двете страни и с членството на Косово във всички международни организации, предава радио  „Свободна Европа“ в своята македонска редакция\r\nСпоред него и двете страни на диалога ще излязат като победители. Той е убеден, че Европейската комисия ще представи положителен доклад за процеса на либерализиране на визовия режим, тъй като, според Тачи, всички критерии са изпълнени от страна на Косово. Виктор Турмаков", "date": "2018.05.29", "title": "Радио „Свободна Европа“ (Македония): Според президента на Косово  споразумението със Сърбия ще бъде победа и за двете страни"}
{"url": "http://www.focus-news.net/news/2018/05/29/2527680/lokalno-makedoniya-dali-republika-severna-makedoniya-e-nay-podhodyashtoto-reshenie-na-spora-za-imeto.html", "text": "Република Северна Македония е най-вероятното предложение за разрешаване на спора за името. Липсва официална информация за това, но неофициално все повече се посочва това предложение. Не е изключена възможността утре и в телефонния разговор между министър-председателите на Македония и на Гърция Зоран Заев и Алексис Ципрас да обсъдят това преди срещата си в Преспа, предава македонската медия  „Локално“.\r\nВ същото време в навечерието на срещата Заев-Ципрас, от която се очакват ключови моменти, свързани със спора за името, македонският външен министър Никола заяви, че:\r\n„Трябва да има ясно разграничение, че започването на преговорите не е същото като присъединяването към ЕС. Това трябва да бъде признато. Има две до три избирателни цикъла между двете събития, а присъединяването е инструмент за подпомагане на реформата. Ако търсите едно и също ниво на демократична зрялост като тази, необходима за присъединяване към ЕС, тогава процесът няма смисъл. Имаме опит с държави, които са започнали преговори и след това са били блокирани. Няма автоматизъм. Всеки път, когато този процес е политизиран, той се проваля“. Виктор Турмаков", "date": "2018.05.29", "title": "„Локално“ (Македония): Дали Република Северна Македония е най-подходящото решение на спора за името"}
{"url": "http://www.focus-news.net/news/2018/05/29/2527692/prof-aleksandar-marinov-naivno-e-da-ochakvame-milost-sachuvstvie-ili-nezhna-obich-ot-strana-na-rusiya-v-sreshta-mezhdu-premiera-boyko-borisov-i-prezidenta-vladimir-putin.html", "text": "Наивно е да очакваме милост, съчувствие или нежна обич от страна на Русия в среща между премиера Бойко Борисов и президента Владимир Путин. Това каза пред Радио \"Фокус\" проф. Александър Маринов. \"Ние трябва да сме в състояние майсторски, умело, професионално, а не аматьорски, да заявим нашите позиции, нашите интереси, защото и ние сме важни. И не е непременно нужно да правим някакви отстъпки или реверанси\", коментира проф. Маринов. Той каза още, че за срещата на премиера Бойко Борисов в Русия има положителния ефект от посещението на президента Румен Радев, а българската позиция може да се впише в поредица от срещи и прояви, свързани със завоя в отношенията между Русия и Европа. Той уточни, че трябва да се върви към обмислен и решителен ход или поредица от ходове.", "date": "2018.05.29", "title": "Проф. Александър Маринов: Наивно е да очакваме милост, съчувствие или нежна обич от страна на Русия в среща между премиера Бойко Борисов и президента Владимир Путин"}
{"url": "http://www.focus-news.net/news/2018/05/29/2527694/kyustendil-direktorite-na-uchilishtata-i-detskite-gradini-v-dupnitsa-shte-provezhdat-razyasnitelna-kampaniya-otnosno-bezopasnoto-kapane-i-pluvane.html", "text": "Директорите на училищата и детските градини в Дупница ще провеждат разяснителна кампания относно безопасното къпане и плуване. Това каза пред Радио „Фокус” – Кюстендил Христо Апостолов, пресаташе на Община Дупница. По думите му мерките са на база издадена от кмета на Община Дупница Методи Чимев заповед, касаеща безинцидентното ползване на водните площи. Разяснителната кампания ще се провежда във всяко едно от училищата, както и в детските градини, преди приключване на учебната година. В издадената заповед е записано, че водните площи, които ще се ползват за къпане и плуване, трябва да бъдат осигурени с необходимия брой правоспособни водни спасители със заверени лични картони в БЧК- Кюстендил, необходимо оборудване, както и медицинско осигуряване. В същото време се забранява къпането и плуването във всички неохраняеми водни площи – язовири, канали, малки водоеми и други водохранилища.\r\nВенцеслав ИЛЧЕВ", "date": "2018.05.29", "title": "Кюстендил: Директорите на училищата и детските градини в Дупница ще провеждат разяснителна кампания относно безопасното къпане и плуване"}
{"url": "http://www.focus-news.net/news/2018/05/29/2527691/bsp-nastoya-darzhavata-da-otpusne-3-mln-lv-za-belodrobna-transplantatsiya-na-16-balgari-obzor.html", "text": "Протестът на Асоциацията по пулмонална хипертония и на хората, страдащи от белодробна недостатъчност пред Министерски съвет предизвика коментари от страна на управляващи и опозиция. Изпълнителното бюро на БСП проведе среща, на която присъстваха представители на Асоциацията. След това на извънредна пресконференция лидерът на БСП Корнелия Нинова заяви, че трима българи вече са починали, тъй като не са дочакали трансплантация на бял дроб, а още 16 души са в листата на чакащите. Тя посочи, че става въпрос за 3 млн. лв. и настоя държавата да ги намери още утре. „Останали са 16 българи, които буквално умират, заради това, че системата ги е отхвърлила, заради това, че правителството не може да осигури 3 млн. лв. При положение, че премиерът Борисов всеки ден раздава пари за каквото си иска, за да си купува политическо спокойствие“, каза Нинова. Тя обърна внимание, че тези хора си плащат осигуровките и са коректни към системата. Корнелия Нинова коментира информацията, че от 2017 г. българското правителство не е подновило договор с клиника във Виена и тя отказва да приема повече българи. Нинова попита има ли такъв договор и дали държавата дължи пари на европейски клиники, поради което те отказват да лекуват български граждани. Нинова настоя за отговори още днес. Освен това ПГ на „БСП за България“ ще поиска дебат по темата със здравния и финансовия министър по темата в парламента. От своя страна министърът на здравеопазването Кирил Ананиев заяви, че Министерство на здравеопазването създава необходимата организация за хората, нуждаещи се от бърза белодробна трансплантация. „Както те се притесняват, така и ние се притесняваме като ръководство. За най-спешните случаи създаваме организация и използваме и МВнР, и нашите посланици. Влезли сме в преки контакти с някои болници в Австрия, Франция, Германия, Великобритания, за да може да уточним условията и тези хора, които се нуждаят от бърза трансплантация, тя да бъде осъществена. В две наши болници създаваме необходимата организация за обучение на медици, които да могат да осъществят и трансплантацията на бял дроб“, коментира Ананиев. \r\nДеница КИТАНОВА", "date": "2018.05.29", "title": "БСП настоя държавата да отпусне 3 млн. лв. за белодробна трансплантация на 16 българи (ОБЗОР)"}
{"url": "http://www.focus-news.net/news/2018/05/29/2527679/bsp-vnese-7-signala-v-prokuraturata-za-narusheniya-na-izborniya-protses-pri-chastichniya-vot-v-galiche-i-beden-obzor.html", "text": "БСП внесе 7 сигнала в прокуратурата за нарушения на изборния процес на частичния вот в Галиче и Беден. Три от тях касаят изборите в Беден, а четири тези в Галиче. Сигналите бяха внесени от заместник-председателя на партията Кирил Добрев, секретаря на БСП Вяра Емилова и заместник-председателя на парламентарната група на „БСП за България“ Крум Зарков.  Пред журналисти Кирил Добрев коментира, че част от сигналите за Галиче са свързани с опасенията на БСП за това, че бившият кмет на селото Ценко Чоков е звънял от затвора на избиратели и е оказвал влияние на вота. „Вторият сигнал е срещу шофьор на автомобил с конкретен номер, плевенска регистрация, който се е опитал да блъсне наш застъпник. Същият този автомобил е свалил хора, които са влезли през задната врата. Тук съм длъжен да кажа, че за охраната в училищата в изборния ден, отговаря полицията. Да не се окаже така, че всъщност задният вход е отворен от полицаи. За тази цел искаме видеозаписи от камерата, да видим кой е отворил вратата в училището и колко души са гласували. Последният сигнал е за надписани хора в избирателните списъци“, каза  Добрев. По отношение на Беден Кирил Добрев посочи, че БСП внася сигнал за съмнения за корпоративен вот и за това, че изборна секция е отворила 30 минути преди старта на изборния ден. \r\nДеница КИТАНОВА", "date": "2018.05.29", "title": "БСП внесе 7 сигнала в прокуратурата за нарушения на изборния процес при частичния вот в Галиче и Беден (ОБЗОР)"}
{"url": "http://www.focus-news.net/news/2018/05/29/2527693/afp-regionalniyat-prezident-na-kataluniya-formira-pravitelstvo-bez-ministri-v-zatvora-ili-v-izgnanie.html", "text": "Новоизбраният регионален президент на Каталуния Куим Тора успя да формира правителство, което да не включва местни политици, които в момента да са в затвора, в изгнание или преследвани от правосъдието на Испания заради сепаратизъм, предаде  AFP.\r\nКуим Тора, който по-рано предизвика централните власти в Мадрид,  когато назначи четирима министри, затворени или заточени „подписа нов указ за назначаване, за да образува правителство в Каталуния“,  твърди негово официално заявление, в което вече не личности, преследвани от правосъдието. Виктор Турмаков", "date": "2018.05.29", "title": "AFP: Регионалният президент на Каталуния формира правителство без министри в затвора или в изгнание"}
{"url": "http://www.focus-news.net/news/2018/05/29/2527696/sport-huan-marin-del-potro-i-aleksandar-zverev-prodalzhavat-vav-vtoriya-krag-na-tenis-turnira-rolan-garos-v-parizh.html", "text": "Тенис:Хуан Марин дел Потро и Александър Зверев продължават във втория кръг на тенис турнира Ролан Гарос в Париж. Испанецът Дел Потро победи 36- годишния Никола Маю от Франция с 3:1 сета (1:6, 6;1, 6:2, 6:4),  а германският тенисист Александър Зверев победи сънародника си Флориан Майер с 3:0 сета (6:2, 6:1, 7:6).", "date": "2018.05.29", "title": "Спорт: Хуан Марин дел Потро и Александър Зверев продължават във втория кръг на тенис турнира Ролан Гарос в Париж"}
{"url": "http://www.focus-news.net/news/2018/05/29/2527698/afp-sasht-poiska-speshno-svikvane-na-saveta-za-sigurnost-zaradi-palestinskiya-raketen-obstrel-sreshtu-izrael.html", "text": "САЩ поиска спешно свикване на съвета за сигурност заради палестинския ракетен обстрел срещу Израел, предава AFP.\r\nОчаква се заседанието да се проведе в сряда и да се обсъдят атаките, извършени от Ивицата Газа, за които поеха отговорност „Хамас“ и „Ислямски джихад“. Израел нанесе ответни въздушни удари по бази на въоръжените палестински групировки.\r\nАмериканският посланик в ООН Ники Хейли заяви, че „снарядите, изстреляни от палестинските територии са ударили гражданска инфраструктура включително детска градина“.\r\n„Съветът за сигурност трябва да е възмутен и да отговори на поредната проява на насилие, насочена към невинни израелски граждани и палестинските власти трябва да бъдат държани отговорни за това, което се случва в Ивицата Газа“, добави Ники Хейли. Юлиян Марков", "date": "2018.05.29", "title": "AFP:  САЩ поиска спешно свикване на съвета за сигурност заради палестинския ракетен обстрел срещу Израел"}
{"url": "http://www.focus-news.net/news/2018/05/29/2527695/afp-generalniyat-sekretar-na-oon-pristigna-na-poseshtenie-v-mali.html", "text": "Генералният секретар на ООН Антонио Гутериш пристигна на посещение в Мали, предава AFP.\r\nАнтонио Гутериш бе посрещнат от президента на Мали Ибрахим Кейта на международното летище в столицата на Мали Бамако, след което посети базата на мироопазващата мисия на ООН за официалната церемония по случай Международния ден на Сините каски. Генералният секрета на ООН засвидетелства подкрепата си за мироопазващите сили в страната, които се изправят срещу ислямските терористи, отговорни за смъртта на множество техни колеги. Само за миналата година в Мали са загинали 21 военни и седем цивилни служители на мироопазващата мисия на ООН.  \r\nМисията на ООН в страната наброява 12 500 военни и полицейски служители. От началото на мироопазващата мисия на ООН в Мали през 2013 година до сега са загинали повече от 160 души, което е повече от половината от всички загинали служители на мироопазващи мисии на ООН по света. Юлиян Марков", "date": "2018.05.29", "title": "AFP: Генералният секретар на ООН пристигна на посещение в Мали"}
{"url": "http://www.focus-news.net/news/2018/05/29/2527700/sport-kosovo-pobedi-albaniya-s-30-v-priyatelski-mach-po-futbol.html", "text": "Футбол:   Косово победи Албания с 3:0 в приятелски мач. Това е пета поредна победа на отбора на Косово. През деня се изиграха още приятелски футболни срещи, които завършиха при следните резултати:\r\nСАЩ – Боливия 3:0\r\nМексико – Уелс 0:0\r\nАрмения – Малта 1:1", "date": "2018.05.29", "title": "Спорт: Косово победи Албания с 3:0 в приятелски мач по футбол"}
{"url": "http://www.focus-news.net/news/2018/05/29/2527699/afp-ruski-opozitsionen-zhurnalist-e-ubit-v-kiev.html", "text": "Руският  опозиционен журналист Аркадий Бабченко е убит в Киев във вторник, предава AFP.\r\nАркадий Бабченко е бил прострелян в своя апартамент в украинската столица. Той е бил открит от съпругата му, след като тя е чула стрелбата. Бабченко е починал в линейката на път за болницата.\r\nНегов колега журналист Осман Пашаев е написал в социалната мрежа „Фейсбук“: „Аркадий Бабченко беше убит с три изстрела в гърба на стълбището пред  дома си, докато се е прибирал от магазина“.\r\nБабченко е бил изявен критик на руския президент Владимир Путин. Той се е преместил да живее в украинската столица, след като е получавал заплахи в Русия.  Юлиян Марков", "date": "2018.05.29", "title": "AFP: Руски опозиционен журналист е убит в Киев"}
