{"url": "http://www.focus-news.net/news/2017/10/21/2449120/daily-sabah-irak-uvelichi-iznosa-na-petrol-prez-yuzhnata-si-granitsa.html", "text": "Иракските власти увеличиха в събота износа си на петрол през южната граница на страната, съобщиха от правителството, пише вестник Daily Sabah. Допълнителните 200 хил. барела дневно имат за цел да компенсират спирането на потока, вървящ на север, заради кризата, която се разигра тази седмица между пешмергите и иракската армия в провинция Киркук. Въпреки че Багдад наложи пълен контрол над областта, включително над петролните кладенци, добиването и износът не достигат предишните си нива заради липса и повреда на част от нужното оборудване. Вестникът припомня, че дневният износ от провинция Киркук достигаше до 530 хил. барела суров петрол.  Цанко Цолов", "date": "2017.10.21", "title": "Daily Sabah: Ирак увеличи износа на петрол през южната си граница"}
{"url": "http://www.focus-news.net/news/2017/10/21/2449087/tass-vanshnite-ministri-na-rusiya-i-na-irak-shte-obsadyat-na-23-oktomvri-situatsiyata-v-kyurdistan.html", "text": "Руското външно министерство съобщи, че външният министър на Ирак Ибрахим ал Джаафари ще проведе на 23 октомври в Москва среща с руския си колега Сергей Лавров, за да обсъдят ситуацията в Ирак и в Иракски Кюрдистан, предаде ТАСС.\r\n„На 23 октомври са планирани преговори между Ал Джаафари и министъра на външните работи на Русия Сергей Лавров. Централна тема на тях ще са развитието на ситуацията в Ирак, в това число в контекста на последния етап от операцията срещу „Ислямска държава“, пише в  официално заявление на министерството. „Ще бъде засегната и темата около Иракски Кюрдистан с отчет на последствията  от проведения там на 25 септември референдум за независимостта“.\r\nОт министерството подчертаха, че Москва се обявява за териториалната цялост на Ирак и настоява централното му правителство и кюрдите „да търсят взаимноприемливи решения“ чрез конструктивен диалог.  Виктор Турмаков", "date": "2017.10.21", "title": "ТАСС: Външните министри на Русия и на Ирак ще обсъдят на 23 октомври ситуацията в Кюрдистан"}
{"url": "http://www.focus-news.net/news/2017/10/21/2449088/ekaterina-gesheva-byuro-po-truda-asenovgrad-namalyava-ravnishteto-na-bezrabotitsa-v-obshtinata-i-se-uvelichava-tarseneto-na-rabotna-sila.html", "text": "Намалява равнището на безработица и същевременно се увеличава търсенето на работна сила в Асеновград. Това каза за Радио „Фокус“ – Пловдив директорът на Дирекция „Бюро по труда“ в Асеновград Екатерина Гешева. По думите ѝ месец септември е приключил с много добри стойности на равнището на безработица в Асеновград – 6.25%. „В сравнение с предходния месец процентът на равнище на безработица се е понижил. В момента регистрираните безработни в Бюро по труда – Асеновград са общо 1 731 души – 1 675 в община Асеновград и 56 в община Лъки. През последния месец входящият поток е по-малък от изходящия, тоест лицата, които са се регистрирали като безработни, са по-малко от тези, които са постъпили на работа или по други причини вече са извън бюрото по труда. Това е една много положителна тенденция\", каза още Гешева. По думите ѝ в същото време големият брой работни места в момента показва необходимостта от работници и все повече засилващото се търсене на работна сила. \"В отговор на това идва и този проект, който Бюро по труда в Асеновград ще реализира – „Готови за работа“, част от ОП „Развитие на човешките ресурси“ 2014 - 2020 година. Той ще се опита да активира хората така, че да могат да се включат в заетост“, обясни Екатерина Гешева. Тя заяви, че Бюро по труда – Асеновград работи с всички рискови групи безработни лица, като за всяка една от тях се прилага специфичен подход и специфични мерки, които са съобразени с нуждите на дадената група.\r\nТони МИХАЙЛОВ", "date": "2017.10.21", "title": "Екатерина Гешева, Бюро по труда – Асеновград: Намалява равнището на безработица в общината и се увеличава търсенето на работна сила"}
{"url": "http://www.focus-news.net/news/2017/10/21/2449089/new-york-daily-news-pravitelstvoto-na-malta-predlaga-nagrada-ot-edin-milion-evro-za-informatsiya-svarzana-s-ubiystvoto-na-razsledvashtiya-zhurnalist-dafne-karuana-galitsiya.html", "text": "Правителството на Малта предлага един милион евро награда за всеки, който излезе с информация, която да помогне на разследването на убийството на разследващия журналист Дафнe Каруана Галиция, пише  New York Daily News.\r\nПравителството определи като „случай от извънредно значение“ нападението от 16 октомври с кола-бомба, оставило мъртъв  разследващия  журналист. То посочи, че предлага „безпрецедентна“ награда за всеки, който представи информация, която да доведе до разпознаването на отговорните за атаката, която шокира малката европейска островна нация.  Виктор Турмаков", "date": "2017.10.21", "title": "New York Daily News: Правителството на Малта предлага награда от един милион евро за информация, свързана с убийството на разследващия журналист Дафне Каруана Галиция"}
{"url": "http://www.focus-news.net/news/2017/10/21/2449090/nimh-utre-shte-bade-predimno-slanchevo-maksimalnite-temperaturi-shte-sa-mezhdu-20-i-25.html", "text": "През нощта ще преобладава ясно време, с минимални температури между 5° и 10°, по Черноморието 11°-15°. Утре ще е предимно слънчево, с разкъсана висока облачност, по-значителна след обяд над западните райони. Вятърът ще се ориентира от изток-североизток, ще е слаб, в Източна България – до умерен. Максималните температури ще са между 20° и 25°. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ) при Българската академия на науките (БАН). Атмосферното налягане ще се понижава и ще стане малко по-ниско от средното за октомври.   \r\nПо Черноморието ще преобладава слънчево време с временни увеличения на облачността. Ще духа слаб до умерен вятър от изток-североизток. Максимални температури на въздуха: 18 - 20°. Температурата на морската вода е 18 - 19°. Вълнението на морето ще е 1 - 2 бала.  \r\nНад планините ще е предимно слънчево, с разкъсана висока облачност. Ще духа слаб, по билата - до умерен вятър от запад-северозапад. Максималната температура на височина 1200 метра около 17°, на 2000 метра – около 10°.\r\nНовата седмица ще започне с валежна обстановка. В понеделник ще бъде предимно облачно, от запад ще започнат валежи, които до вечерта ще обхванат западната половина от страната. На места ще са временно интензивни и значителни по количество, след обяд с гръмотевици. Вятърът ще е все още от изток-югоизток слаб до умерен. В Западна България дневните температури ще се понижат - ще са 12° - 17°, а в източните райони ще са все още сравнително високи - до 22 - 24°. Във вторник вятърът ще се ориентира от северозапад и с него ще нахлува студен въздух. В Източна България валежите ще продължат, ще са и повече по количество, а в западните райони ще са слаби и в процес на спиране. В сряда валежите навсякъде ще спрат, а облачността ще се разкъсва. Вятърът ще остане от северозапад, умерен, в Дунавската равнина временно силен. Температурите ще се понижат още и в по-голямата част от страната максималните ще са между 9° и 14°.", "date": "2017.10.21", "title": "НИМХ: Утре ще бъде предимно слънчево, максималните температури ще са между 20° и 25°"}
{"url": "http://www.focus-news.net/news/2017/10/21/2449091/sport-ayntraht-i-borusiya-dortmund-zavarshiha-naravno-22-mach-ot-germanskoto-parvenstvo.html", "text": "Мачът от девети кръг от германското първенство между Айнтрахт и Борусия Дортмунд завърши наравно 2:2. Гостите от Борусия откриха резултата с попадения на Нури Шахин в 18-та и на Максимилиан Филип в 57-та. Домакините успяха да изравнят след това с точни попадения на Себастиан Але в 64-та и на Мариус Волф в 68-та.   Резултатите от другите мачове в Бундеслигата:   \r\nБорусия Мьонхенгладбах – Байер Леверкузен  1:5\r\nАугсбург - Хановер 96 1:2\r\nЛайпциг – Щутгарт 1:0 \r\nПо-късно тази вечер ще се проведе мач между Хамбург и Байерн Мюнхен\r\nВ класирането до момента води Борусия Дортмунд  с 20 точки, следвана от Лайпциг с 19. На трето място с мач по-малко е Байерн Мюнхен със 17. Виктор Турмаков", "date": "2017.10.21", "title": "Спорт: Айнтрахт и Борусия Дортмунд завършиха наравно 2:2 мач от германското първенство"}
{"url": "http://www.focus-news.net/news/2017/10/21/2449092/inzh-damyan-damyanov-yuzdp-lokaliziran-e-pozharat-v-zemlishteto-na-selo-babino-ekipi-shte-ostanat-na-myasto-prez-noshtta.html", "text": "Локализиран е пожарът в землището на село Бабино. Това каза за Агенция „Фокус“ инж. Дамян Дамянов, директор на Югозападно държавно предприятие. Той уточни, че пожарът е напълно ограничен и дежурни екипи ще останат на място, за да следят обстановката през нощта.", "date": "2017.10.21", "title": "Инж. Дамян Дамянов, ЮЗДП: Локализиран е пожарът в землището на село Бабино, екипи ще останат на място през нощта"}
{"url": "http://www.focus-news.net/news/2017/10/21/2449093/tehran-times-maae-shte-prodalzhi-savmestnata-si-deynost-s-iran.html", "text": "Директорът на Международната агенция за атомна енергетика (МААЕ) съобщи, че организацията ще продължи съвместната си работа с Иран, пише  Tehran Times.\r\nАмано заяви, че инспекциите на МААЕ все още не са открили проблеми в Иран седмица, след като президентът на САЩ Доналд Тръмп отказа да признае, че Иран спазва клаузите на ядреното споразумение от 2015 г. \r\n„Продължаваме своя контрол и дейности на проверка в Иран без всякакви проблеми“, заяви той. Според него властите в Техеран дават на МААЕ пълен достъп до обектите, изискващи инспекция.  Виктор Турмаков", "date": "2017.10.21", "title": "Tehran Times: МААЕ ще продължи съвместната си дейност с Иран"}
{"url": "http://www.focus-news.net/news/2017/10/21/2449094/sliven-v-grada-shte-se-provede-rabotna-sreshta-s-direktori-na-uchilishta-ot-regiona-posvetena-na-reintegriraneto-na-detsata-v-uchilishte.html", "text": "В града ще се проведе работна среща с директори на училища от региона, посветена на реинтегрирането на децата в училище. Център „Амалипе“ организира три регионални директорски срещи, съобщи за Радио „Фокус“ – Сливен регионалният представител на центъра Бисера Димитрова. Срещите са за директори на училища, участващи в проект „Всеки ученик ще бъде отличник“, финансиран от фондация „Тръст за социална алтернатива“. Събитията ще бъдат разделени по регионален принцип и ще се организират с цел обсъждане на технически и административни въпроси, свързани с изпълнението на новата фаза на проекта. „Всеки ученик ще бъде отличник” е многогодишна програма на Център „Амалипе“, чиито дейности са насочени към превенция на отпадането и задържане на ромските деца в училище, повишаване на успеха на учениците в училище, увеличаване на броя на реинтегрираните и записаните отново в училище деца, увеличаване на броя на възрастните роми, включени във форми на учене през целия живот, чувствително увеличаване на процента на ромските младежи, които продължават своето образование в средни училища, гимназии и преодоляване на нарастващия проблем с отпадането и ниската мотивация на учениците в гимназиална степен. Около 45 000 деца са основната целевата група на проекта, отделно техните родители и близки, както и по-широката общност. Работната среща с директори от Югоизточен регион ще се проведе на 27 - 28 октомври в Сливен.\r\nЛюдмила ЙОРГОВА", "date": "2017.10.21", "title": "Сливен: В града ще се проведе работна среща с директори на училища от региона, посветена на реинтегрирането на децата в училище"}
{"url": "http://www.focus-news.net/news/2017/10/21/2449095/afp-donald-tramp-zayavi-che-sled-osvobozhdavaneto-na-rakka-krayat-na-islyamska-darzhava-se-vizhda.html", "text": "Президентът на САЩ Доналд Тръмп заяви, че краят на „халифата на „Ислямска държава“ се вижда“ след освобождаването на град Ракка от терористите. Той добави, че скоро може да започне преходът за установяване на условия за траен мир в Сирия, предава  AFP.\r\n„С освобождаването на столицата на „Ислямска държава“ и на по-голямата част от нейната територия, краят на халифата ѝ се вижда“, заяви Тръмп в официално свое заявление. \r\n„Скоро ще започнем преход към нова фаза, в която ще подкрепяме местните сили за сигурност, ще деескалираме насилието в Сирия и ще наложим условията за траен мир, така че терористите да не могат да се върнат повече, за да заплашват колективната ни сигурност“, добави той. Виктор Турмаков", "date": "2017.10.21", "title": "AFP: Доналд Тръмп заяви, че след освобождаването на Ракка краят на „Ислямска държава“ се вижда“"}
{"url": "http://www.focus-news.net/news/2017/10/21/2449096/blagoevgrad-205-ma-sastezateli-ot-24-sportni-kluba-uchastvaha-v-mezhdunarodniya-turnir-po-borba-serafim-barzakov-koyto-se-provede-v-petrich.html", "text": "205-ма състезатели от 24 спортни клуба записаха участие в седмото издание на Международния турнир по борба за деца, момичета и момчета „Серафим Бързаков”. Това съобщиха от пресцентъра на Община Петрич. Освен участници от най-добрите български клубове на тепиха в зала „Арена” - Петрич се представиха състезатели от Македония, Гърция, Турция, Молдова и Украйна. Спортното събитие уважиха: Серафим Бързаков – двукратен световен шампион, вицеолимпийски шампион и четирикратен европейски шампион Серафим Бързаков; президентът на Българската федерация по борба Христо Маринов; кметът на община Петрич Димитър Бръчков; председателят на Общински съвет Петрич Георги Тренчев; Петър Богаевски – вицесветовен шампион по борба при ветераните; президенти на клубове по борба от страната и чужбина. Главен съдия на Международния турнир по борба „Серафим Бързаков” беше Венцислав Филчев. Патронът на турнира Серафим Бързаков каза в приветствието си, че това участие на състезателите е голям трамплин за по-нататъшното им развитие. Отлична оценка за организацията на турнира даде президентът на Българската федерация по борба Христо Маринов, който също поздрави участниците в седмото издание. Кметът на Община Петрич Димитър Бръчков открои значимостта на подобни мероприятия за здравето на децата и привличането им в залите за тренировка. Специално внимание беше отделено на заслужилия треньор по борба от Петрич Венцислав Полизоев, който не присъства в залата заради здравословни проблеми. Тази година Полизоев чества 70-годишен юбилей. По този повод получава плакет на Община Петрич от името на кмета Димитър Бръчков и плакет на Българската федерация по борба, които отличия бяха обявени при откриването на турнира днес. Купа „Серафим Бързаков” заслужи Кирил Пърцев, кат. 73 кг, СК „Левски” - София. Приз за най-добър състезател беше връчен на Радомир Стоянов, кат. 59 кг, СК „Берое” - Стара Загора. Отличието за най-добър състезател получи  Вадим Ковалик, кат. 38 кг, Украйна. При децата бяха излъчени победители в седем категории, при момчетата в шест категории. Турнирът се игра на два тепиха при строга организация.", "date": "2017.10.21", "title": "Благоевград: 205-ма състезатели от 24 спортни клуба участваха в Международния турнир по борба „Серафим Бързаков”, който се проведе в Петрич"}
{"url": "http://www.focus-news.net/news/2017/10/21/2449097/predstoyashti-mezhdunarodni-sabitiya-za-22-oktomvri-agentsiya-fokus.html", "text": "Жителите на северните италиански региони Ломбардия и Венето ще гласуват на рефендум с искане на по-голяма автономия за областите.\r\n*** В Малта ще се проведе демонстрация след убийството на разследващия журналист Дафне Каруана Галиция. \r\n*** В Словения ще се проведат на президентски избори. \r\n*** В Косово ще се проведат местни избори.\r\n*** Държавният секретар на САЩ Рекс Тилърсън ще проведе среща със саудитския външен министър Адел ал Джубейр, на която ще бъдат обсъдени дипломатическата криза в Персийския залив, Иран, гражданската война в Йемен и борбата срещу тероризма. \r\n***", "date": "2017.10.21", "title": "Предстоящи международни събития за 22 октомври ( Агенция „Фокус“ )"}
{"url": "http://www.focus-news.net/news/2017/10/21/2449098/lovech-evrodeputatat-andrey-novakov-napravi-obikolka-na-oblastta-po-pokana-na-narodniya-predstavitel-ot-gerb-ivan-mihovski.html", "text": "Евродепутатът от ГЕРБ/ЕНП Андрей Новаков обиколи Ловешка област днес по покана на народния представител от ГЕРБ - Ловеч Иван Миховски. Това съобщиха от пресцентъра на ПП ГЕРБ. Двамата бяха в Тетевен, където разговаряха с кмета на Общината д-р Мадлена Бояджиева. Тя сподели пред един от най-младите депутати на Европейския парламент проблемите на администрацията ѝ при кандидатстване за еврофинансиране, а именно наследените задължения, заради които сега се блокират новите проекти на Тетевен. Новаков и Бояджиева коментираха и възможностите за развитие на туризма в Тетевенския край. \r\nАндрей Новаков бе и специален гост на празника на троянското село Балканец. Там го посрещна лично Радослав Чолаков, известен с широката си благотворителна дейност в Троянско. В Балканец евродепутатът се срещна и разговаря с областния управител Георги Терзийски. Двамата договориха следваща среща, на която ще обсъдят особеностите на региона и ще начертаят съвместни инициативи. \r\nМиховски и Андрей Новаков посетиха и троянското село Дебнево, където бяха посрещнати от кмета Галя Керезова. Те разговаряха и с директора на училището за ползите от членството ни в ЕС, а в края на срещата предвидиха и нови инициативи за децата.", "date": "2017.10.21", "title": "Ловеч: Евродепутатът Андрей Новаков направи обиколка на областта по покана на народния представител от ГЕРБ Иван Миховски"}
{"url": "http://www.focus-news.net/news/2017/10/21/2449099/afp-450-hilyadi-dushi-uchastvat-v-barselona-v-demonstratsiya-za-nezavisimostta-na-kataluniya.html", "text": "По данни на местната полиция близо 450 хил. души са излезли по улиците на Барселона, след като правителството на Испания отмени правомощията на каталунското регионално правителство, за да предотврати обявяването на независимостта на областта, предава  AFP.\r\nКаталунският лидер Карлес Пучдемон е сред множеството, което изпълва улиците около централния булевард „Пасео де Грасиа“. Демонстрантите скандират „независимост“ и „свобода“.  Виктор Турмаков", "date": "2017.10.21", "title": "AFP: 450 хиляди души участват в Барселона в  демонстрация за независимостта на Каталуния"}
{"url": "http://www.focus-news.net/news/2017/10/21/2449100/plovdiv-direktsiya-byuro-po-truda-v-asenovgrad-zapochna-realizatsiyata-na-proekt-gotovi-za-rabota-za-motivirane-na-bezrabotnite-mladi-hora.html", "text": "Дирекция „Бюро по труда” в Асеновград започна реализацията на проект „Готови за работа” за мотивиране на безработните млади хора. Това каза за Радио „Фокус“ – Пловдив директорът на Дирекцията Екатерина Гешева. По думите ѝ проектът е част от ОП „Развитие на човешките ресурси“ 2014 - 2020 година, по която работи Агенцията по заетостта. „Проектът се реализира на територията на цялата страна и всички бюра по труда работят по него. Основната цел е стимулирането на активността на младежи до 29-годишна възраст, които не са в процес на заетост, образование или обучение, като в същото време не са регистрирани като безработни в бюрата по труда\", каза още Гешева. По думите ѝ целта е да се подобрят възможностите им за намиране на работа и трудовата им реализация на пазара на труда. \"Дейностите, които се предвиждат по този проект, са идентифициране, информиране и мотивиране за активно поведение на пазара на труда на младежи до 29-годишна възраст, които не учат и не са трудово заети. Предвижда се също ателие за търсене на работа и психологическо подпомагане, насочване към подходящи и съобразени с индивидуалния профил на лицата мерки за обучение и заетост. Ще се организират трудови борси за среща на младежите с работодателите, след като младите вече бъдат мотивирани да започнат трудовата си реализация“, обясни Екатерина Гешева. Директорът на Дирекция „Бюро по труда“ – Асеновград добави, че продължителността на проекта е до 2018 година, като се предвижда на територията на цялата страна да се включат общо 8 000 младежи до 24 години и 2 000 на възраст от 25 до 29 години. „Бюрото по труда в Асеновград обслужва общините Лъки и Асеновград. Проектът ще бъде реализиран на територията на двете общини и ще обхване както селата, така и градовете. Към момента не разполагаме с информация колко от младежите не са включени в заетост, нито учат или не са активни на пазара на труда. Тепърва ще започнем да опитваме да правим връзка, да провеждаме срещи и да мотивираме безработните и нерегистрирани в бюрата по труда младежи“, каза още Гешева. Тя посочи, че проектът има какво да предложи и на ненавършилите пълнолетие. „Можем да им предложим включване в курсове за придобиване на професионална квалификация, има си и начини, по които могат да бъдат наети на работа според Кодекса на труда“, уточни Гешева.\r\nТони МИХАЙЛОВ", "date": "2017.10.21", "title": "Пловдив: Дирекция „Бюро по труда” в Асеновград започна реализацията на проект „Готови за работа” за мотивиране на безработните млади хора"}
{"url": "http://www.focus-news.net/news/2017/10/21/2449101/petar-velkov-obshtina-kyustendil-nyama-zakonova-vazmozhnost-vsichki-ulichni-kucheta-da-badat-pribrani-v-priyut.html", "text": "Няма законова възможност всички улични кучета да бъдат прибрани в приют. Това каза за Радио „Фокус” – Кюстендил Петър Велков, специалист в Община Кюстендил и отговорник за общинския приют за кучета. „Няма шанс нито Кюстендил, нито който и да е друг град да събере всички кучета и да ги отглежда в приюта. В закона е точно упоменато какви са правомощията на общинския приют и какви са правомощията на екипа, който работи в него”, каза Петър Велков. По думите му в законодателството е записано, че кучетата се хващат, кастрират се, ваксинират се, обезпаразитяват се и се връщат на място. „Ние нямаме право да задържаме кучетата в приюта. В приюта се оставят само кучета, които са агресивни, проявили са агресия, но не са ухапали човек и кучета, които са изоставени от собствениците им, които нямат възможност да ги гледат и ги оставят в приюта, за да не ги изхвърлят на улицата”, каза Петър Велков. Според него никъде в закона не пише, че всички кучета ще бъдат прибрани в приюта и ще бъдат отглеждани там.\r\nВенцеслав ИЛЧЕВ", "date": "2017.10.21", "title": "Петър Велков, Община Кюстендил: Няма законова възможност всички улични кучета да бъдат прибрани в приют"}
{"url": "http://www.focus-news.net/news/2017/10/21/2448891/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Министърът на отбраната на Израел Авигдор Либерман похвали администрацията на американския президент Доналд Тръмп за нейния нов всеобхватен политически подход по отношение на Иран, по време на реч, произнесена във Вашингтон, където е на посещение, пише израелското издание The Jerusalem Post.\r\nОще преди Либерман да замине за визитата, израелското ръководство разкри, че разговорите му с министъра на отбраната на САЩ Джеймс Матис най-вероятно ще са фокусирани върху Иран – в частност ядрената му програма, оказваната помощ на „Хизбулла“ и подкрепата на Техеран за режима на Башар Асад в Сирия.\r\nИзраелският министър изказа похвала за широкия подход на новата администрация във Вашингтон спрямо региона. Според него, съвременното разделение в Близкия Изток „не е между евреи и мюсюлмани или християни. Не е между шиити и сунити и въобще, между различните религии, а между умерените и радикалните сили“.\r\n„Освен това, ние сме щастливи да видим и напълно подкрепяме усилията ви за събиране на коалиция между умерените сили“, продължи той.\r\nПриветствайки израелския си колега, Матис каза на Либерман, че двамата пеят „една и съща песен“. \r\n„Ние оценяваме тези в региона, които избраха да подкрепят стабилността“, каза американският министър. „Мисля, че днес е по-важно от всякога, да излезем с общ отговор на заплахите, като засилим вече силното си сътрудничество по ключовите въпроси на сигурността“.\r\n***Държавният секретар на САЩ Рекс Тилърсън описа как мисли да поддържа често напрегнатите си отношения с президента на страната Доналд Тръмп, казвайки, че се опитва да постига краткосрочни победи, за да задоволи нетърпеливия главнокомандващ, докато същевременно запазва фокуса си върху дългосрочните перспективи.\r\nВ интервю за американското издание Wall Street Journal, Тилърсън призна, че той и президента имат контрастиращи стилове и описа усилията, които полага, за да преодолее различията между двамата, но опроверга слуховете, че скоро ще напусне поста си. \r\n„Виждам различията в мисленето ни“, заяви той пред изданието. „Повечето от нещата, които би направил, биха се вместили в много кратък времеви диапазон. Всичко, което съм правил през целия си живот, е било постигнато в рамките на 10-20 годишни периоди, така че се чувствам удобно да мисля в такива перспективи“.\r\n„Вижте, аз съм отделен човек, аз съм сериозен човек“, добави Тилърсън. „И не бих бил от полза за президента, ако не съм, какъвто съм. Ако се опитам да бъда нещо по-различно, няма да съм му полезен.“\r\nЕдно от решенията, според държавния секретар, е било „постигането на частични победи“ и поясни, че „частичните победи водят по пътя към крайната цел, която, както аз казвам, е на 8 или 10 години разстояние“.ю\r\n*** Турските въоръжени сили са провели операция в югоизточната част на страната, в периода между 12 и 18 октомври, по време на която са ликвидирани 45 члена на ПКК, включително двама лидери, пише турското издание Daily Sabah.\r\nОперации е проведена в провинциите Хакари, Ширнак, Диарбекир и Сирт, както и в няколко региона в северен Ирак, в които са намерени бази на ПКК.\r\nСилите за сигурност са иззели три автомата, базука, четири пушки, два пистолета, 156 килограма амониев нитрат, пет ръчни гранати и 330 по-леки огнестрелни оръжия, заедно с амуниции за тях.\r\n***  САЩ и Европейският Съюз не „са до Турция“ в борбата срещу тероризма. Това заяви турският президент Реджеп Таийп Ердоган по време на срещата на върха на организацията Р-8 в Истанбул, пише турското издание Hurryiet.\r\n„Те твърдят, че са до нас в борбата срещу тероризма, когато имаме двустранни срещи. Но ние не  вярваме на това. Вие не сте с нас. Ако бяхте с нас, нямаше да ги защитават със своите полицейски служби“,заяви Ердоган, визирайки поставената извън закона в Турция „Работническа партия на Кюрдистан“(ПКК).\r\nТой нападна САЩ за разлепените от „Сирийските демократични сили“(СДС) плакати на осъдения лидер на ПКК Абдула Йоджалан в сирийския град Ракка, който наскоро бе освободен от „Ислямска държава“.\r\n„Те разлепиха плакати на главния терорист (Йоджалан) в Ракка. Как САЩ ще обяснят това? Те казват, че ПКК е терористична организация. ЕС също твърдят това. Но те допускат разлепянето на плакати на главния терорист върху сграда във Франция, показано в директно предаване по тяхната държавна телевизия и полицията само гледаше. Как ще обяснят това? Това ли е солидарността им в борбата срещу тероризма?\",попита риторично турският държавен глава.\r\nАгенция „Фокус“ припомня, че Р-8 е организация за икономическо сътрудничество, известна като Развиващите се-8. В нея членуват Турция, Бангладеш, Египет, Индонезия, Иран, Малайзия, Нигерия и Пакистан.\r\n***", "date": "2017.10.21", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/10/21/2448892/predstoyashti-sabitiya-v-stranata-za-21-oktomvri-agentsiya-fokus.html", "text": "***\r\nОт 09.00 часа в зала 148 в Ректората на СУ „Св. Климент Охридски“ ще се проведе първото по рода си у нас Национално студентско състезание по дебати. Организатор е Асоциация дебати.\r\n***\r\nОт 10.00 часа в салона на ул. „Позитано“ №20 XIII Конференция на Софийската градска организация на БСП ще проведе заседание. Откритата за медиите част ще бъде до 12.00 часа.  \r\n***\r\nОт 11.00 часа в София Хотел Балкан ще се проведе изложението за британско образование Study UK.\r\n***\r\nОт 11.00 часа в Столична община ще постави официално началото на мащабната си залесителска инициатива „Новата гора на София“.\r\n***\r\nОт 13.00 часа в Технологично училище „Електронни системи“ към Технически университет – София (ТУЕС) ще се проведе Кариерния форум за ученици: „Моята ИТ кариера – отвъд професия програмист“.\r\n***\r\nОт 13.00 часа на бул. „Цар Борис III“ при улиците „Мала кория“ и „10-ти километър“,  непосредствено до Александровски мост, ще се проведе протест на граждани от кв. „Княжево“ и с. Владая.\r\n***\r\nОт 16.00 часа в Литературен клуб „Перото“ Национален център за книгата – НДК организира дискусия за романите за тийнейджъри. \r\n***\r\nОт 20.00 часа в зала 1 на НДК ще се проведе спектакълът Red Bull Flying Bach.\r\n***\r\nОт 20.00 часа в зала 1 на НДК ще бъде представен спектакълът „Летящия Бах“ (Red Bull Flying Bach).\r\n***\r\nОт 09.30 часа в района на парк „Бачиново“ и землището на селата Делвино и Дъбрава Община Благоевград и „ЛФФ Ендуро Благоевград“ организират състезание по планинско колоездене.\r\n***\r\nОт 11.00 часа на площада в село Брежани ще бъде открит Осмия празник на Брежанския кестен. \r\n***\r\nОт 9.30 часа в спортна зала „Бойчо Брънзов” Бургас ще е домакин на решителния кръг от държавното първенство по баскетбол на колички.\r\n***\r\nОт 10.30 часа от Морското казино до Паметника на Пушкин и обратно ще се проведе благотворително бягане по двойки.\r\n***\r\nОт 09.45 часа в Детски център „Мама и аз“ във Варна ще се проведе „Академия за родители“.\r\n***\r\nОт 10.00 часа в зала 1 ет. 1 в академичната сграда Икономически университет – Варна ще бъде домакин на заседанието на Съвета на ректорите на висшите училища в Република България с участието на присъствието на министъра на образованието и науката Красимир Вълчев.\r\n***\r\nОт 10.30 часа в Зала 1 на Фестивален и конгресен център-Варна ще се състои тържествената промоция на Випуск 2017 на Факултета по дентална медицина към Медицински университет „Проф. д-р Параскев Стоянов“- Варна.\r\n***  \r\nОт 09.00 часа  по маршрут Велико Търново – Арбанаси – манастир „Св.св.Петър и Павел“ ще се проведе Трети етап от есенната кампания „Движи се и победи“. \r\n***\r\nОт 11.00 часа от Катедрален храм „Рождество Богородично” след отслужването на молебен за здраве Българската асоциация на професионалните готвачи организира Национална среща-шествие на готвачите от цяла България.\r\n***  \r\nОт 11.00 часа в салона на НЧ „Искра“ Театър ВЕСЕЛ представя: „Новите дрехи на царя“ – детски куклен спектакъл, представен от ДКТ – гр.Габрово. \r\n***\r\nОт 11.00 часа  ще бъде организирано тържество по повод 90-годишнината от създаването на местното читалище „Просвета-1927“. На празника ще бъде поставено и началото на фестивала „Нашенци у старо време“.\r\n***\r\nОт 10.30 часа в куклена зала на  ДТК ще бъде представена постановката „Макс катеричката“ от Карл Хайнрих Лаудаж. \r\n***\r\nОт 11.30 часа в НЧ „Развитие 1869“ ще се проведе Концерт на Симфониета Враца – Матине.\r\n***\r\nОт 20.00 часа в Младежки дом ще бъде представен игралният филм „Далеч от Розенхайм“ .\r\n***\r\nОт 17.00 часа в Драматичен театър „Йордан Йовков“ ще се състои съвместен концерт на Представителна фолклорна танцова студия „Добруджа“.\r\n***\r\nОт 10.30 часа на пл. „20-ти април“ ще се открие 31-то издание на Празника на картофите и земеделските производители.\r\n***\r\nОт 11.00 часа в Международен панаир Пловдив ще започнат Финалите за Световната киноложка купа.\r\n***\r\nОт 09.30 часа до входа за Градския парк в град Бяла Народният представител от ГЕРБ – Русе Пламен Нунев, кметът на Община Бяла Димитър Славов и председателят на УС на Агенция „Пътна инфраструктура” Дончо Атанасов ще участват в откриването на обновената улица „Васил Левски” - част от републикански път III – 501.\r\n***\r\nОт 10.30 часа в парка пред читалището ще се проведе кулинарен фестивал „Гозбите на Добруджа“.\r\n***\r\nОт 08.00 часа пред Стария бряст ще бъде дадено началото на второто издание на планинския маратон \"Хайдушки пътеки\". \r\n***\r\nОт 10.00 часа на спортната площадка в кв. „Речица“ ще се проведе Есенният футболен турнир, реализиран по програма на Местната комисия за борба срещу противообществените прояви на малолетните и непълнолетните.\r\n***\r\nОт 10.00 часа в спортната зала „Васил Левски“ ще се състои Международен турнир по борба за кадети „Стоте Войводи“.\r\n***\r\nЖителите на Смолян ще отбележат 105 година от Освобождението на Родопите. Празничната програма ще започне в 09.00 часа с шосеен пробег от връх Средногорец до Паметник на полк. Владимир Серафимов. В Звездна зала на Планетариума ще бъде се проведе Празник на науката от 10.00 часа. Поклонението пред Паметника-костница на връх Средногорец ще започне в 14.00 часа. Поднасяне на венци и цветя пред Паметника на полк. Владимир Серафимов ще е от 17.00 часа.В 18.00 часа на пл. „България” ще започне концерт „Смолян празнува Свободата” на Струнен дует „Вейл“ и Формация „Тъпани и гайди“. От 20.00 часа ще се проведе тържествена заря-проверка, посветена на 105 години от Освобождението на Родопите \r\n***\r\nОт 15.00 часа в село Ракитница ще се проведе празник на селото. \r\n***\r\nОт 13.00 часа на кортовете на площадка „Юнак“ ще се проведе тенис турнир в рамките на инициативата „Събери отбора за каузата...“.\r\n***\r\nОт 19.00 часа в в ДКТ „Иван Димов” хасковлии и гостите на града ни ще чуят изпълненията на Квинтет  „Клъстър“. Събитието е част от програмата на 42-рите Музикални дни „Проф. Недялка Симеонова“.\r\n***\r\nОт 10.00 часа в Зелен образователен център ще се проведе конференция на тема: „Шабленският край – перла в праисторическата цивилизация по Западното Черноморие и Долния Дунав“.\r\n***\r\nОт 12.00 часа в спортна зала „Младост“ ще се проведе 27-ми открит републикански турнир по спортни танци за Купа „Шумен“.\r\n***\r\nОт 16.00 часа в Младежки дом – Шумен българските младежки делегати към ООН ще се срещнат с млади хора от Шумен.", "date": "2017.10.21", "title": "Предстоящи събития в страната за 21 октомври (Агенция „Фокус“)"}
{"url": "http://www.focus-news.net/news/2017/10/21/2448893/fox-news-prez-yuli-2018-g-shte-se-provede-sreshta-na-nato-v-bryuksel.html", "text": "Американският президент Доналд Тръмп ще се срещне с лидерите на държавите членки на НАТО в Брюксел, през юли 2018 г., съобщава FOX news. Съобщението бе направено от генералния секретар на организацията Йенс Столтенберг в петък, който поясни, че срещата има за цел за заздрави „връзките между Европа и Северна Америка, върху които е основан Алианса“. На последните разговори между членовете на НАТО, Тръмп обвини останалите участващи във военната организация, че оставят по-голямата част от бюджета да бъде платена от американските данъкоплатци. Превод и редакция: Цанко Цолов", "date": "2017.10.21", "title": "FOX news: През юли 2018 г. ще се проведе среща на НАТО в Брюксел"}
{"url": "http://www.focus-news.net/news/2017/10/21/2448894/euronews-kolata-bomba-koyato-ubi-maltiyskata-razsledvashta-zhurnalistka-e-vzrivena-ot-razstoyanie.html", "text": "Колата бомба, която се взриви, отнемайки живота на малтийската разследваща журналистка, е била задействана от разстояние, съобщава Euronews. Взривното устройство е било прикрепено към личния автомобил на Дафне Галиция, която загина след като бомбата се взриви, докато тя се е намирала в колата. Местните власти ще поискат помощ от ФБР за идентифицирането и намирането на детониращото устройство, което най-вероятно е мобилен телефон, разкриват от полицията. Командващият силите на реда обаче подчерта, че въпреки предстоящото международно участие, полицията на Малта ще играе водещата роля. \r\nГалиция, която бе виден разследващ журналист и участва в разкриването на скандала около панамските офшорни компании, бе убита в понеделник, припомнят от медията.  Превод и редакция: Цанко Цолов", "date": "2017.10.21", "title": "Euronews: Колата бомба, която уби малтийската разследваща журналистка, е взривена от разстояние"}
{"url": "http://www.focus-news.net/news/2017/10/21/2448895/rossiyskaya-gazeta-nad-130-dushi-sa-evakuirani-zaradi-pozhar-v-sauna-v-moskva.html", "text": "Над 130 души са евакуирани в петък заради избухнал пожар в сауна, разположена в руската столица Москва, пише “Российская газета“. Сградата се намира в центъра на града, като по предварителни данни няма ранени. От столичните власти по-късно съобщиха, че огънят е овладян, като причината за неговото избухване се изяснява. Превод и редакция: Цанко Цолов", "date": "2017.10.21", "title": "„Российская газета“: Над 130 души са евакуирани заради пожар в сауна в Москва"}
{"url": "http://www.focus-news.net/news/2017/10/21/2448896/the-economist-velikobritaniya-tarsi-priyateli-po-varhovete-na-evropa.html", "text": "Когато британският премиер Тереза Мей пристигна в Брюксел на 19 октомври за среща с лидерите на ЕС, какафония от гласове кънтеше в ушите й. Твърдолинейните членове в нейната Консервативна партия й оказват натиск да напусне стигналите до задънена улица преговори. От друга страна, финансовият министър Филип Хамънд и редица бизнес асоциации все повече нервничат заради спешната нужда да се съгласува споразумение за преход, който да трае години след предвиденото за март 2019 ч. излизане на Обединеното кралство от ЕС. А като че ли това не е достатъчно, малко след пристигането на г-жа Мей в Брюксел, Лойд Бланкфайн, Главен изпълнителен директор на Голдман Сакс, пусна заядливо съобщение в Туитър, че след Брекзит очаква да прекарва доста повече време във Франкфурт – европейския конкурент на Лондонското сити, финансовото сърце на Острова, коментира The Economist. \r\nТазседмичната среща на върха трябваше да бележи момента, когато европейските лидери щяха да стиснат ръце, че преговорите за развода с Кралството, фокусирани върху правата на гражданите на ЕС във Великобритания след Брекзит, статута на ирландската граница и финансовите задължения, произтичащи от раздялата, са постигнали достатъчен напредък за стартиране на дискусиите относно бъдещото търговско споразумение. Преговорите обаче се препънаха във въпроса за финансовите задължения. При такава ситуация е време за политически маневри. Мей прекара изминалата седмица в срещи и телефонни разговори, трескаво търсейки подкрепа сред своите колеги, за да отблокира преговорите. На срещата тя поиска от лидерите на страните-членки да намерят в себе си съчувствие за тежката политическа ситуация на Острова. \r\nИ до известна степен, те са склонни да помогнат. В знак на солидарност, германският канцлер Ангела Меркел и френският президент Еманюел Макрон склониха да придружат Мей пред камерите преди срещата. Лидерите на приятелски настроените държави, като Ирландия, предложиха риторична демонстрация на подкрепа. Председателят на Европейския съвет Доналд Туск, който е натоварен със задачата да посредничи, обяви, че има задължението да действа като мотиватор в подготовката за следващата среща на върха през средата на декември, която бе посочена като нов краен срок. Приятелските жестове обаче далеч не означават, че битката за финансовите задължения ще бъде лека, пише изданието. Калина Жекова", "date": "2017.10.21", "title": "The Economist: Великобритания търси приятели по върховете на Европа"}
{"url": "http://www.focus-news.net/news/2017/10/21/2448897/15-mln-lv-shte-struva-izgrazhdaneto-na-pilotnata-sistema-za-distantsionno-elektronno-glasuvane-obzor.html", "text": "Близо 1,5 млн. лв. е бюджетът за пилотната система за дистанционно електронно гласуване. Проектът се финансира по ОП „Добро управление“, като 85% от средствата са от ЕС, а 15% са национално съфинансиране. Това каза по време на представянето на изпълнението на проекта „Изграждане и внедряване на пилотна система за дистанционно електронно гласуване“ ръководителят му Силвия Митева. Основната цел на проекта е изграждането на пилотна система за дистанционно електронно гласуване, чрез която в Република България да бъде въведена възможността за електронно дистанционно гласуване при произвеждането на всички видове избори, съгласно Изборния кодекс. Общо три са основните цели - проучване и анализ на добрите международни практики за дистанционно гласуване по електронен път; разработване на функционалностите на пилотната система за дистанционно електронно гласуване и провеждане на три симулации и на експериментално електронно гласуване чрез системата. Митева уточни, че в никакъв случай няма да означава, че тази система ще бъде използвана и за българската такава. Очаква се в началото на декември да бъде открита процедурата за изработването на пилотната система. Митева посочи, че на европейските избори през 2019 г. ще може да се гласува дистанционно електронно, но срокът на изпълнение на проекта е до 31 декември 2018 г. \r\nЦелта на проучването и анализирането е да се извадят всички, както добри решения, така и лоши, за да бъдат в основата на изграждането. Очаква се резултатите от анализа и препоръките да бъдат готови в началото на ноември, след което те ще бъдат представени на публично събитие, заедно със симулациите, до 15 ноември. Освен изграждането и внедряването, се включва и провеждането на експериментално гласуване на реални избори, като те могат да бъдат и частични. Според Митева те трябва да бъдат проведени в рамките на следващата година. Предвижда се модул за анализ на риска, който да идентифицира рискови райони, рисково поведение на гласоподаватели. По думите на Митева изпълнителят, който ще изработи системата, ще бъда избран на база получени оферти.\r\nДиректорът на дирекция „Планиране и управление на дейности и проекти за е-управление“ Иван Модев заяви, че дистанционното електронно гласуване ще допринесе за развитието на електронното управление в България, ще насърчи дигитализацията на административните процеси и ще улесни обработката на огромни масиви от данни, свързани с изборния процес, както и ще повиши доверието в институциите. Според него трансформацията на хартиените в електронните форми е необходима и необратима тенденция. По думите му предимствата от дистанционното електронно гласуване са безспорни – бързина, удобство, достъпност, автоматизация, редуциране на грешки и разходи. „Съществуват и съществени рискове, свързани с дигиталната грамотност и киберсигурността. Гласуването по интернет трябва да е фактически възможно на изборите за европарламент през 2019 г. Трябва да отнема не повече от 5 минути и да може да се извършва от всяко устройство, свързано с интернет. Трябва да се гарантира сигурността, оперативната съвместимост и функционалността на системата. Дистанционният електронен вот е алтернатива на хартиения и не отменя възможността за гласуване по традиционния начин. Всеки гражданин ще има възможност да гласува електронно от дистанция преди изборния ден, но ако реши, може да гласува в деня на изборите на хартия или машинно, което ще отмени вота по електронен път“, обясни Иван Модев. Той уточни, че на двудневната симулация ще има възможност да се тестват 3 различни вида избори – за местни органи, за Народно събрание и за членове на Европейския парламент. Според него тази симулация е по-скоро демонстрационен акт и сама по себе си не може да бъде приравнена със системата, която ще бъде изработена. \r\nЛюба АЛЕКСИЕВА", "date": "2017.10.21", "title": "1,5 млн. лв. ще струва изграждането на пилотната система за дистанционно електронно гласуване (ОБЗОР)"}
{"url": "http://www.focus-news.net/news/2017/10/21/2448898/greek-reporter-aleksis-tsipras-i-boyko-borisov-predstaviha-pred-ek-plan-za-zhelezopatna-vrazka-mezhdu-balgariya-i-gartsiya.html", "text": "В петък българският премиер Бойко Борисов и гръцкият му колега Алексис Ципрас представиха споразумението за железопътна връзка между България и Гърция пред председателя на Европейската комисия Жан-Клод Юнкер, предаде AFP. Двамата отбелязаха, че проектът е ключов за развитието на региона. Той ще свързва Солун, Кавала, Александруполис, Бургас, Варна и Русе. Калина Жекова", "date": "2017.10.21", "title": "Greek Reporter: Алексис Ципрас и Бойко Борисов представиха пред ЕК план за железопътна връзка между България и Гърция"}
{"url": "http://www.focus-news.net/news/2017/10/21/2448899/afp-sasht-prizovaha-irakskite-voenni-da-ogranichat-dvizheniyata-si-v-osporvanite-s-kyurdite-rayoni.html", "text": "САЩ призоваха в петък Иракската армия да ограничи маневрите си на териториите, които са оспорвани между Багдад и автономното кюрдско правителство в Ербил, предава AFP. Изявлението, направено от говорител на Държавния департамент, цели избягване на допълнителни сблъсъци между правителствените военни и пешмергите. \r\n„С цел избягване на всякакво неразбирателство или допълнителни сблъсъци, призоваваме централното правителство да успокои ситуацията, като ограничи маневрите на военните си само в спорните райони, където това е съгласувано с Кюрдското регионално правителство“, се казва в обръщението. \r\nАгенция „Фокус“ припомня, че от 13 октомври насам, ситуацията между Багдад и Ербил продължава да ескалира, след като иракската армия започна операция за установяване на контрол над всички територии, загубени вследствие на настъплението на „Ислямска държава“ в района, което започна през лятото на 2014 г. След като правителствените сили бяха отблъснати от множество позиции, кюрдските пешмерги успяха да спрат настъплението на ислямистите, като в процеса на военни действия установиха контрол над част от териториите, преди това администрирани от Багдад. Миналата седмица Ирак започна операция с цел възвръщане на контрола върху тези територии. Превод и редакция: Цанко Цолов", "date": "2017.10.21", "title": "AFP: САЩ призоваха иракските военни да ограничат движенията си в оспорваните с кюрдите райони"}
{"url": "http://www.focus-news.net/news/2017/10/21/2448900/ria-novosti-prezidentite-na-rusiya-i-turtsiya-sa-dovolni-ot-razvitieto-na-satrudnichestvoto-mezhdu-stranite.html", "text": "Президентът на Русия Владимир Путин и турският лидер Реджеп Тайип Ердоган са провели телефонен разговор, в който са изразили удовлетворение от развитието на руско-турското сътрудничество в различни сфери. Това съобщи пресслужбата на Кремъл, цитирана от РИА Новости. Двамата лидери са отбелязали, че договореностите, достигнати на срещата на върха в Анкара на 28 септември тази година, биват реализирани успешно, в това число и в търговско-икономическата сфера, се посочва в съобщението. \r\nВ хода на разговора Путин и Ердоган са обсъдили ситуацията в Сирия и са дали положителна оценка на съвместната работа в рамките на Астанинския процес, което се проявява в създаването на зони на деескалация на сирийска територия, посочват от Кремъл. Двамата са обсъдили и перспективите за провеждането на поредна, седма среща за Сирия в казахстанската столица в края на ноември. Калина Жекова", "date": "2017.10.21", "title": "РИА Новости: Президентите на Русия и Турция са доволни от развитието на сътрудничеството между страните"}
{"url": "http://www.focus-news.net/news/2017/10/21/2448901/nbc-pozharite-v-kaliforniya-sa-unishtozhili-8400-sgradi-oganyat-e-pochti-ovladyan.html", "text": "В резултат на пожарите, избухнали на осми октомври в американския щат Калифорния, са унищожени 8,400 сгради, а броят на жертвите достигна до 42 души, съобщава телевизия NBC news. Това е съобщено в петък от местните власти. Медията припомя, че по-рано говорител на пожарната заяви, че макар все още да предстои доста работа, огнеборците са успели да „спрат разпространяването на пожарите“, като около всички огнища е изкопан ров, който да спре движението на огъня. Пожарите обхванаха около 85 хил. хектара земя, като в това число щети понесоха и няколко града. Продължава потушаването на последните огнища и търсенето на още около 50 души, които се намират в неизвестност. Превод и редакция: Цанко Цолов", "date": "2017.10.21", "title": "NBC: Пожарите в Калифорния са унищожили 8,400 сгради, огънят е почти овладян"}
{"url": "http://www.focus-news.net/news/2017/10/21/2448902/federika-mogerini-osvobozhdenieto-na-rakka-e-reshitelna-stapka-kam-izkorenyavaneto-na-islyamska-darzhava.html", "text": "Освобождението на сирийския град Ракка представлява решителна стъпка към изкореняването на терористичната организация „Ислямска държава“ в Сирия и Ирак. Това заяви върховният представител на Европейския съюз по въпросите на външните работи и политиката на сигурност Федерика Могерини, цитирана от РИА Новости. Дипломатът призова за незабавното стабилизиране на прочистените от терористи територии и оказване на подкрепа за създаване на местна администрация. Калина Жекова", "date": "2017.10.21", "title": "Федерика Могерини: Освобождението на Ракка е решителна стъпка към изкореняването на „Ислямска държава“"}
{"url": "http://www.focus-news.net/news/2017/10/21/2448903/gerb-i-bsp-v-spor-za-dohodite-na-horata-i-uvelichavaneto-na-zaplatite-na-zamestnik-ministrite-obzor.html", "text": "ГЕРБ и БСП в спор за доходите на хората и увеличаването на заплатите на заместник-министрите. По време на петъчния парламентарен контрол управляващи и опозиция излязоха с декларации. Обект на дискусия в тях бе темата за доходите. Народният представител от ПГ на „БСП за България“ Георги Гьоков посочи, че повишаването на заплатите на всички заместник-министри и началниците на кабинети звучи като грабеж на народни пари, за да бъдат „хрантутени“ роднини, съпруги, деца и любовници. Той отчете, че бедните деца на възраст до 17 години са 384 000. По думите му 20% от децата нямат подходящо място за учене или писане на домашни вкъщи, 32% нямат възможност да закупят книга или ученически пособия, а 36% не могат да си купят 2 чифта обувки в рамките на календарната година. Гьоков посочи, че 27% от децата не могат да си позволят ежедневно плод или пресен зеленчук, а 35% от домакинствата не могат да си позволят месо или риба три пъти седмично. „Огромна маса български граждани са с доходи на границата на физическото оцеляване. Спасението на давещите се е дело на самите давещи се. Така мислите вие от ГЕРБ за бедността и неравенството“, каза Гьоков. Секретарят на ПГ на ГЕРБ Станислав Иванов призова БСП да не казват на черното-бяло. Той подчерта, че Министерски съвет увеличава заплатите със 700 млн. лв. и през следващите година ще бъдат изплатени. Иванов коментира, че 300 млн. лв. ще бъдат изплатени за заплати на учителите, а около 600 млн. лв. - за образователната инфраструктура. По думите му около 400 млн. лв. се раздават за здравеопазване. Депутатът от ГЕРБ отчете, че има 1% дефицит, докато по време на управлението на БСП размерът му е бил 4%. Станислав Иванов заяви, че 2,5 млрд. приходи са о събраната контрабанда, която е била 34 % при управлението на БСП, а сега е 7 %. „Недейте да казвате на черното - бяло. Това е недопустимо. Няма нужда да има такова противопоставяне. Няма нужда да хвърляте тук небивалици, за да се опитвате да омаскарите българското правителство. Спрете с това противопоставяне и с тези ваши брътвежи“, заяви Станислав Иванов. Декларацията на Станислав Иванов предизвика реакция от лявата част на залата. Заместник-председателят на „БСП за България“ Георги Свиленски направи забележка в процедура по начина на водене, че не може не могат да се правят коментари на декларация на друга политическа сила. „Правилникът ви позволява да се обърнете в декларация към избирателите, а не да коментирате нашата, но явно ви е засегнала и сме прави“, каза Свиленски. Председателят на Правна комисия и депутат от ГЕРБ Данаил Кирилов от своя страна призова председателстващият заседанието да не се вслушва в интерпретациите на правилника на Народното събрание. „Вие какво искате да нямаме право на отговор ли – няма ограничения какво да се говори в декларацията от името на група“, обърна се Кирилов към БСП.\r\nДеница КИТАНОВА", "date": "2017.10.21", "title": "ГЕРБ и БСП в спор за доходите на хората и увеличаването на заплатите на заместник-министрите (ОБЗОР)"}
{"url": "http://www.focus-news.net/news/2017/10/21/2448904/huffington-post-zhalt-kod-e-obyaven-v-yuzhnata-chast-na-velikobritaniya-zaradi-buryata-brayan.html", "text": "Жълт код е обявен в южната част на Великобритания в събота, заради очаквания удар от бурята „Брайън“, пише Huffington Post. Ветрове със скорост от над 110 километра в час и проливни дъждове, ще създадат извънредна ситуация и опасности при пътувания в южната и западната част на страната, съобщават от националния метеорологичен център. Висока е възможноста за падащи дървета или изгубване на контрол върху превозните средства, в следствие на бурния вятър. Властите предупредиха, че заради комбинация с високи морски вълни, може да се създадат животозастрашаващи ситуации по крайбрежието. Местните жители са призовани да не напускат домовете си без нужда. Превод и редакция: Цанко Цолов", "date": "2017.10.21", "title": "Huffington Post: Жълт код е обявен в южната част на Великобритания заради бурята „Брайън“"}
{"url": "http://www.focus-news.net/news/2017/10/21/2448905/premierat-na-slovakiya-ne-tryabva-da-se-dopuska-brekzit-da-se-prevarne-v-pobeda-na-velikobritaniya-nad-es.html", "text": "Не трябва да се допуска Брекзит да се превърне в победа на Великобритания над Европейския съюз, но също така никой не трябва да търпи загуби от бъдещото споразумение между Брюксел и Лондон. Това заяви премиерът на Словакия Роберт Фицо след завръщането си от двудневната среща на върха, предаде РИА Новости. В същото време той изрази задоволство от предложените от британския премиер Тереза Мей гаранции за гражданите на ЕС, живеещи и работещи на Острова. \r\nПо-рано френският президент Еманюел Макрон обвини Лондон в опити за „блъф“, с цел да си издейства по-леки условия за Брекзит. Според държавния глава, Великобритания лансира идеята за проваляне на преговорите за излизане от ЕС, за да повлияе на условията по сделката в своя полза. Калина Жекова", "date": "2017.10.21", "title": "Премиерът на Словакия: Не трябва да се допуска Брекзит да се превърне в победа на Великобритания над ЕС"}
{"url": "http://www.focus-news.net/news/2017/10/21/2448906/reuters-nay-malko-30-chlenove-na-egipetskite-sili-za-sigurnost-sa-zaginali-pri-sblasatsi-s-ekstremisti.html", "text": "Броят на загиналите членове на египетските сили за сигурност при сблъсъци с екстремисти в Египет достигна 30 души, предаде Reuters. Престрелката е избухнала по време на акция срещу укритие на членове на радикална ислямистка групировка на територията на Либийската пустиня. В боевете са убити също няколко екстремисти. От вътрешното министерство на страната посочват, че силите за сигурност претърсват района. \r\nИслямисткият екстремизъм в Египет се концентрира на Синайския полуостров, като една от основните действащи групировки е свързана с „Ислямска държава“, посочва агенцията. Калина Жекова", "date": "2017.10.21", "title": "Reuters: Най-малко 30 членове на египетските сили за сигурност са загинали при сблъсъци с екстремисти"}
{"url": "http://www.focus-news.net/news/2017/10/21/2448907/kommersant-vladimir-putin-e-obsadil-situatsiyata-v-siriya-s-turskiya-si-kolega.html", "text": "Руският президент Владимир Путин е обсъдил в телефонен разговор с турския си колега Реджеп Тайип Ердоган ситуацията в Сирия, пише Коммерсант. Двамата са дали положителна оценка на съвместната работа на двете държави, след споразумението за деескалация на Сирия, сключено в Астана през септември, като е обсъдена предстоящата нова среща в края на октомври, която отново ще се проведе в казахстанската столица. Засегнати са и някои практически въпроси относно двустранното военно сътрудничество в Близкия изток, пише още вестника.  Превод и редакция: Цанко Цолов", "date": "2017.10.21", "title": "“Коммерсант“: Владимир Путин е обсъдил ситуацията в Сирия с турския си колега"}
{"url": "http://www.focus-news.net/news/2017/10/21/2448908/pravitelstvoto-na-ispaniya-shte-provede-izvanredno-zasedanie-posveteno-na-katalunskata-kriza.html", "text": "Правителството на Испания ще проведе извънредно заседание, посветено на каталунската криза, предаде ТАСС. Очаква се след срещата да бъдат оповестени бъдещите стъпки на правителството в отговор на провелия се в началото на този месец в Каталуния референдум за независимост и да бъде задействан член 155 от испанската конституция, който досега не е бил прилаган на практика. Той позволява на Мадрид да ограничи автономията на областта и да лиши регионалните власти от някои пълномощия. \r\nИспанската конституция гласи, че ако автономна област не изпълнява своите задължения, предвидени от законовата рамка, или действията й вредят на държавните интереси на Испания, правителството отправя предупреждение към лидера на областта. Ако не последва отговор от негова страна, то правителството може със съгласието на мнозинството в Сената да предприеме необходимите мерки за принудителното изпълнение на задълженията на областта. \r\nИспанското правителство вече получи подкрепата на две опозиционни сили по отношение на прилагането на член 155. Премиерът Мариано Рахой обсъди тази мярка с генералния секретар на Испанската социалистическа работническа партия Педро Санчес и с лидера на партийното движение „Граждани“ Алберто Ривера. Калина Жекова", "date": "2017.10.21", "title": "Правителството на Испания ще проведе извънредно заседание, посветено на каталунската криза"}
{"url": "http://www.focus-news.net/news/2017/10/21/2448909/avstriyskata-politsiya-shturmuva-magazin-za-detski-igrachki-za-da-proveri-samolichnostta-na-chovek-v-kostyum-na-nindzha.html", "text": "Австрийската полиция щурмува магазин за детски играчки във Виена, за да провери самоличността на промоутър в костюм на нинджа, предаде ТАСС. Причина за акцията стана влезлият в сила на 1 октомври закон, забраняващ носенето на дрехи, прикриващи лицето, на обществени места. По информация на в. Kronen Zeitung, реагирайки на телефонен сигнал за нарушение на закона, отряд за бързо реагиране е нахлул в магазина е поискала от рекламния служител да свали маската си и да се идентифицира. „Прикриването на лицето се е случило във връзка с професионална необходимост, нарушение на закона тук няма“, отбелязват от полицията. \r\nТова не е първата куриозна ситуация, свързана с новата забрана. По-рано този месец бе задържан човек в костюм на акула, участвал в рекламна кампания на магазин. Повод за шеги по адрес на органите на реда стана и талисманът на австрийския парламент, а именно човек в син костюм на заек, който се снима с децата, преминаващи покрай сградата на Националния съвет. Полицията за кратко преустанови снимките и провери самоличността му.  Калина Жекова", "date": "2017.10.21", "title": "Австрийската полиция щурмува магазин за детски играчки, за да провери самоличността на човек в костюм на нинджа"}
{"url": "http://www.focus-news.net/news/2017/10/21/2448910/the-independent-tri-chetvarti-ot-britantsite-smyatat-che-strategiyata-za-brekzit-se-provalya.html", "text": "Британската общественост даде осъдителна присъда на правителствената стратегия за Брекзит, след като ново проучване на общественото мнение разкри мнението на мнозинството, че преговорите не вървят добре, пише The Independent. Проучването на BMG, проведено преди и след срещата на Европейския съвет, на която премиерът Тереза Мей спечели малка отстъпка от страна на европейските лидери, показва, че над три-четвърти от хората все още смятат, че нейната стратегия се проваля. Почти половината също смятат, че сценарий, при който Обединеното Кралство напуска ЕС без споразумение, би имал негативни последствия за Острова. Повечето от запитаните искат правителството да продължи да преговаря, макар мнозина да смятат, че Кралството би било по-ощетено в сравнение с ЕС в евентуално споразумение. \r\nПроучването, извършено между 17 и 20 октомври, бе разпространено след края на тежкото заседание на Европейския съвет, на което самата Тереза Мей призна, че преговорите срещат затруднения. Калина Жекова", "date": "2017.10.21", "title": "The Independent: Три четвърти от британците смятат, че стратегията за Брекзит се проваля"}
{"url": "http://www.focus-news.net/news/2017/10/21/2448911/the-telegraph-london-veche-e-s-po-visoko-nivo-na-prestapnost-otkolkoto-nyu-york.html", "text": "Британската столица Лондон вече е с по-високо ниво на престъпност отколкото Ню Йорк, пише The Telegraph. Toва показва публикувана от Скотланд ярд статистика, според която случаите на грабежи и нападения във Великобритания са се увеличили значително, като по-голямата част от престъпленията са извършени в столицата. Според криминални експерти, увеличението на престъпността е свързано с пропуски на лондонската полиция, сред които намаляване броя на патрулите. Коментарът е направен в отговор на съобщение, което американският президент Доналд Тръмп сочи „радикалния ислямистки тероризъм“ като причина за лошата статистика. \r\nМакар Лондон и Ню Йорк да имат население около осем милиона души, шансът човек да бъде ограбен е шест пъти по-висок в британската столица. Вестникът пише още, че макар броят на полицаите в двата града да е близък, органите на реда в американските мегаполис обръщат голямо внимание дори на незначителните престъпления и сигнали, нещо, което „Скотланд ярд“ не прави.  Превод и редакция: Цанко Цолов", "date": "2017.10.21", "title": "The Telegraph: Лондон вече е с по-високо ниво на престъпност отколкото Ню Йорк"}
{"url": "http://www.focus-news.net/news/2017/10/21/2448912/knigata-aza-sluzhiha-pri-drangova-na-krasimir-uzunov-be-predstavena-v-kardzhali-obzor.html", "text": "Пред препълнена зала в хотелски комплекс „Арпезос“ в Кърджали бе представена книгата „Азъ служихъ при Дранговъ“ с автор Kрасимир Узунов, президент на Агенция и Радио „Фокус“. Събитието бе част от мероприятията по повод 105-ата годишнина от освобождението на Кърджали, а сред официалните гости бяха зам. – председателят на Народното събрание Цвета Караянчева, ген. Константин Попов – председател на парламентарната Комисия по отбрана, началникът на Военната академия „Г. С. Раковски“ генерал-майор Груди Ангелов, началникът на Регионалния инспекторат по образование в Кърджали Гроздан Колев, кметът на Карлово Емил Кабаиванов, военнослужещи, общественици и граждани. По време на представянето ген.-майор Груди Ангелов подчерта, че книгата на Красимир Узунов описва не само живота на Дрангов, а е ретроспекция на българския офицер по това време. „Единствената цел за всички офицери по това време е било Обединението на Майка България. Затова те са посветени на тази идея“, заяви ген.-майор Груди Ангелов. По думите му книгата на Красимир Узунов позволява да се докоснем до тежката действителност в България по това време. Ген. Константин Попов отбеляза, че освен командир, Дрангов е и учител – той е възпитавал войниците. „За да разбере що е това Дрангов, трябва да си представим обстановката. Трябва да видим в каква среда е расъл, какво е правил и какво е било България по онова време. България, по онова време е някаква току що родила се държава. Мъничка, не особено индустриално развита, но с младо население и огромни амбиции. Това е България, вдъхновена от Левски. Това е България, в която хората са амбициозни. Тези хора изведнъж са почувствали свободата и са си поставили амбиции. Виждат, че в свободна България може да се живее добре и те са щастливи, но има други хора, които са някъде извън територията и които страдат. Тогава имаме национален идеал. Него формулира никой, той си идва съвсем естествено – Обединение на България“, заяви ген. Попов и подчерта, че именно в такава среда се развива и възпитава полк. Дрангов. Зам. – председателят на Народното събрание Цвета Караянчева заяви в своето изказване, че Борис Дрангов е и ще бъде България, докато я има.\"Гробът на Дрангов под вековния орех в малката скопска църквица \"Св. Димитър\" отдавна е заличен, за да не смущава делника на всички, които отсам и оттатък границата забравиха, че преди да бъдат търговци, политици, поети, инженери, лекари, свещеници са просто българи\", каза още тя. По думите ѝ духът на Дрангов и гръмотевичният му глас продължават да ни разтърсва, окуражава и ни влива от силата и волята си. \"Дрангов притежава любовта и преклонението на България. Докато я има България, докато сред изгорялото от южна жега Петричко поле разпилява води Дранговата чешма и всеки, който се наведе да отпие силата и водата ѝ и прочете надписа \"На падналите юнаци от 5-ти Македонски полк\", дотогава ще го има и Дрангов. Защото Дрангов е България\", заяви Караянчева. Кметът на Община Карлово д-р Емил Кабаиванов каза от своя страна, че няма как България да има шанс, ако не познаваме най-новата и най-старата си история. „За този славен период малко се знаеше, малко се говореше. Криеше се, защото се приемаше, че Първата световна война, както и Балканската, и Междусъюзническата са империалистически войни. Няма такова нещо! Тогава целият български народ се издига като един, за да се опита да направи едно гигантско усилие, за да осъществи заветната цел – всички българи да бъдат под една държава и под едно знаме“, заяви Кабаиванов. Авторът на книгата Красимир Узунов поясни, че тя не е посветена на живота на Борис Дрангов, а само на 100 негови дни, като включва и създаването на Скопската школа. По думите му режими идват и си отиват. „100-годишна власт няма да видите, 100-годишен старец ще видите. Ние трябва да знаем, че България това сме ние, че от това, което трябва да оставим на тези, които ще дойдат, те не трябва да се срамуват. Както и ние не можем да се срамуваме за тези, за които става въпрос в книгата“, заяви Узунов. „В тази книга, ако я разгледате има две неща. Един път е книгата, второ на всяка страница има по една мисъл. Ако я бях направил не 700 страници, а 1400 пак щеше да има фрази на Дрангов“, каза Узунов и цитира полковника: „Води войската в бой, не я изпращай“. „Възпитавай обучавай и обучавайки, възпитавай“. „Защо е важен Дрангов и защо е важно за Кърджали? На 20 октомври, 7 октомври по стар стил, Кърджали трябва да празнува двойното си освобождение. Ако има ирония на съдбата, иронията на съдбата е, че два пъти веднъж през 1912 година и веднъж през 1913 г. на една и съща дата българските войски два пъти освобождават един и същи град. Всичко на нас ни се повтаря в историята“, заяви Красимир Узунов. „Този празник трябва да ви е честит! Българската армия винаги е носила свобода. Няма по-голям празник от това да има свобода, да има армия, да има гвардейци на площада“, каза Узунов и поздрави заместник-председателя на Народното събрание Цвета Караянчева за организацията.\r\nСлед представянето на книгата на площад \"Освобождение\" в Кърджали се проведе тържествена заря-проверка по случай 105 години от Освобождението на града. В нея взеха участие представителните роти и духовият оркестър на Националната гвардейска част с командир бригаден генерал Илко Йорданов. По време на церемонията бяха посрещнати знамената-светини на българската бойна слава, участвали във войните за освобождение и обединение на страната ни, сред които Знамето на Хвърковатата чета на Бенковски, Знамето на Стилияна Параскевова, извезано за опълчението в навечерието на Руско-турската освободителна война и използвано по време на Великото народно събрание през 1879 г, Знамето на 23-ти пехотен Шипченски полк, развявано в победните боеве при Одрин и др. В словото си пред жителите и гостите на Кърджали зам.-председателят на парламента Цвета Караянчева заяви, че преди 105 години един смел български генерал води своите войници, за да доведе свободата и независимостта на този регион от Източните Родопи, който се намира накрая на България, но е част от България. „Тези знамена, които днес имахме частта да гостуват на Кърджали, показват силата и мъжеството на българската армия. Армия, която е била съставена от обикновени хора“, подчерта още тя.", "date": "2017.10.21", "title": "Книгата „Азъ служихъ при Дранговъ“ на Kрасимир Узунов бе представена в Кърджали (ОБЗОР)"}
{"url": "http://www.focus-news.net/news/2017/10/21/2448913/bbc-pregovorite-v-bryuksel-byaha-belyazani-ot-promyana-v-tona-za-brekzit.html", "text": "Европейските лидери отказаха да коментират напрежението около Брекзит в управляващата на Острова Консервативна партия, но това бе очевиден за всички проблем, който никой не искаше да обсъжда на срещата на върха в Брюксел, коментира BBC. \r\nВ продължение на десетилетия споровете на Великобритания с ЕС се фокусират основно върху британските финансови ангажименти към Брюксел. През 1979 г. тогавашният британски премиер Маргарет Тачър заяви категорично на европейските лидери: „Искам парите си обратно“. Мнозина сред консерваторите все още помнят с умиление позицията й срещу Брюксел, която спечели на Кралството намаление от няколко млрд. паунда годишно от вноската му в бюджета на съюза. \r\nС оглед на турбулентната история не е изненадващо, че лидерите на ЕС целят да изкарат на преден план положителното в преговорите за Брекзит. Те отхвърлиха обсъжданията на сценарий, при който Островът излиза без споразумение, въпреки спекулациите на британска земя, че именно такъв сценарий ще се реализира през 2019 г. Такова развитие би означавало въвеждане на тарифи и бариери върху ключовия за британската икономика сектор на услугите, съгласно правилата на Световната търговска организация и ЕС. \r\nБританският премиер Тереза Мей получи уверение от своите колеги в решимостта им за постигане на напредък преди ключовото заседание на Европейския съвет през декември. Лидерите на европейските държави ще обсъдят помежду си именно как трябва да изглежда търговското партньорство с Кралството след Брекзит. \r\nГерманският канцлер Ангела Меркел обаче подчерта трудностите пред съгласуването на новите търговски условия между 27 страни-членки. \r\nЗагубата на избиратели остави Мей начело на правителство, зависещо от подкрепата на крайно дясната Демократичната юнионистка партия на Северна Ирландия. Партньорите на британския премиер в ЕС са наясно колко отслабена е в момента, но те също знаят колко силен е лагерът на привържениците на \"развода с ЕС\" и затова искат споразумение с нея. \r\nПредседателят на Европейския съвет Доналд Туск заяви, че е успял да „изгради наново тази атмосферата на доверие и добра воля“ с британския премиер, за което е помогнала скорошната й реч във Флоренция. \r\nПредседателят на Европейската комисия Жан-Клод Юнкер на свой ред каза, че се прави всичко по възможностите на блока за постигане на коректно, балансирано и справедливо споразумение с Обединеното Кралство. Калина Жекова", "date": "2017.10.21", "title": "BBC: Преговорите в Брюксел бяха белязани от промяна в тона за Брекзит"}
{"url": "http://www.focus-news.net/news/2017/10/21/2448914/the-washington-post-sasht-shte-razshiryat-fokusa-si-varhu-kontrateroristichnite-misii-v-afrika.html", "text": "САЩ ще разширят фокуса върху своите контратерористични мисии в Африка, това е заявил в петък министърът на отбраната на страната Джеймс Матис, пише Washington Post. Новата стратегия ще дава повече правомощия на полевите командири, като най-важното нововъведение е възможността военните да открият огън по заподозрени терористи, дори те да не представляват непосредствена заплаха, пише ежедневникът. \r\nСпоред сенатор Линдзи Греъм, един от взелите това решение, тепърва предстои да има „повече действие в Африка“. Сенаторът предупреди също така, че САЩ ще увеличат натиска срещу местните бунтовници. Превод и редакция: Цанко Цолов", "date": "2017.10.21", "title": "The Washington Post: САЩ ще разширят фокуса си върху контратерористичните мисии в Африка"}
{"url": "http://www.focus-news.net/news/2017/10/21/2448915/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британската столица Лондон вече е с по-високо ниво на престъпност отколкото Ню Йорк, пише The Telegraph. Toва показва публикувана от Скотланд ярд статистика, според която случаите на грабежи и нападения във Великобритания са се увеличили значително, като по-голямата част от престъпленията са извършени в столицата. Според криминални експерти, увеличението на престъпността е свързано с пропуски на лондонската полиция, сред които намаляване броя на патрулите. Коментарът е направен в отговор на съобщение, което американският президент Доналд Тръмп сочи „радикалния ислямистки тероризъм“ като причина за лошата статистика. \r\nМакар Лондон и Ню Йорк да имат население около осем милиона души, шансът човек да бъде ограбен е шест пъти по-висок в британската столица. Вестникът пише още, че макар броят на полицаите в двата града да е близък, органите на реда в американските мегаполис обръщат голямо внимание дори на незначителните престъпления и сигнали, нещо, което „Скотланд ярд“ не прави.  \r\n*** Жълт код е обявен в южната част на Великобритания в събота, заради очаквания удар от бурята „Брайън“, пише Huffington Post. Ветрове със скорост от над 110 километра в час и проливни дъждове, ще създадат извънредна ситуация и опасности при пътувания в южната и западната част на страната, съобщават от националния метеорологичен център. Висока е възможноста за падащи дървета или изгубване на контрол върху превозните средства, в следствие на бурния вятър. Властите предупредиха, че заради комбинация с високи морски вълни, може да се създадат животозастрашаващи ситуации по крайбрежието. Местните жители са призовани да не напускат домовете си без нужда.\r\n*** Френският президент Еманюел Макрон обвини Лондон в опити за „блъф“, с цел да си издейства по-леки условия за Брекзит, пише английският ежедневник The Guardian. Според държавния глава, Великобритания лансира идеята за проваляне на преговорите за излизане от ЕС, за да повлияе на условията по сделката в своя полза. \r\nВ изказването си, Макрон подчерта, че „има един преговарящ от британска страна, който е подчинен на Тереза Мей“, пояснявайки че британският премиер „в нито един момент не е говорила“ за изход на страната от ЕС без споразумение. Държавният глава заяви, че„ако има шум, блъфове, невярна информация“, дадена на медиите от „второстепенни участници“, това не е важно, но случая, „тези неща са част от преговорите“.  \r\nИзказването е направено по време на втория ден от срещата на върха на европейските лидери, която се проведе в Брюксел на 19 и 20 октомври. \r\n***Британската общественост даде осъдителна присъда на правителствената стратегия за Брекзит, след като ново проучване на общественото мнение разкри мнението на мнозинството, че преговорите не вървят добре, пише The Independent. Проучването на BMG, проведено преди и след срещата на Европейския съвет, на която премиерът Тереза Мей спечели малка отстъпка от страна на европейските лидери, показва, че над три-четвърти от хората все още смятат, че нейната стратегия се проваля. Почти половината също смятат, че сценарий, при който Обединеното Кралство напуска ЕС без споразумение, би имал негативни последствия за Острова. Повечето от запитаните искат правителството да продължи да преговаря, макар мнозина да смятат, че Кралството би било по-ощетено в сравнение с ЕС в евентуално споразумение. \r\nПроучването, извършено между 17 и 20 октомври, бе разпространено след края на тежкото заседание на Европейския съвет, на което самата Тереза Мей призна, че преговорите срещат затруднения. \r\n***", "date": "2017.10.21", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/10/21/2448916/velikobritaniya-tarsi-priyateli-po-varhovete-na-evropa-komentari-v-britanskite-medii-agentsiya-fokus.html", "text": "Когато британският премиер Тереза Мей пристигна в Брюксел на 19 октомври за среща с лидерите на ЕС, какафония от гласове кънтеше в ушите й. Твърдолинейните членове в нейната Консервативна партия й оказват натиск да напусне стигналите до задънена улица преговори. От друга страна, финансовият министър Филип Хамънд и редица бизнес асоциации все повече нервничат заради спешната нужда да се съгласува споразумение за преход, който да трае години след предвиденото за март 2019 ч. излизане на Обединеното кралство от ЕС. А като че ли това не е достатъчно, малко след пристигането на г-жа Мей в Брюксел, Лойд Бланкфайн, Главен изпълнителен директор на Голдман Сакс, пусна заядливо съобщение в Туитър, че след Брекзит очаква да прекарва доста повече време във Франкфурт – европейския конкурент на Лондонското сити, финансовото сърце на Острова, коментира The Economist. \r\nТазседмичната среща на върха трябваше да бележи момента, когато европейските лидери щяха да стиснат ръце, че преговорите за развода с Кралството, фокусирани върху правата на гражданите на ЕС във Великобритания след Брекзит, статута на ирландската граница и финансовите задължения, произтичащи от раздялата, са постигнали достатъчен напредък за стартиране на дискусиите относно бъдещото търговско споразумение. Преговорите обаче се препънаха във въпроса за финансовите задължения. При такава ситуация е време за политически маневри. Мей прекара изминалата седмица в срещи и телефонни разговори, трескаво търсейки подкрепа сред своите колеги, за да отблокира преговорите. На срещата тя поиска от лидерите на страните-членки да намерят в себе си съчувствие за тежката политическа ситуация на Острова. \r\nИ до известна степен, те са склонни да помогнат. В знак на солидарност, германският канцлер Ангела Меркел и френският президент Еманюел Макрон склониха да придружат Мей пред камерите преди срещата. Лидерите на приятелски настроените държави, като Ирландия, предложиха риторична демонстрация на подкрепа. Председателят на Европейския съвет Доналд Туск, който е натоварен със задачата да посредничи, обяви, че има задължението да действа като мотиватор в подготовката за следващата среща на върха през средата на декември, която бе посочена като нов краен срок. Приятелските жестове обаче далеч не означават, че битката за финансовите задължения ще бъде лека, пише изданието.\r\nЕвропейските лидери отказаха да коментират напрежението около Брекзит в управляващата на Острова Консервативна партия, но това бе очевиден за всички проблем, който никой не искаше да обсъжда на срещата на върха в Брюксел, коментира BBC. \r\nВ продължение на десетилетия споровете на Великобритания с ЕС се фокусират основно върху британските финансови ангажименти към Брюксел. През 1979 г. тогавашният британски премиер Маргарет Тачър заяви категорично на европейските лидери: „Искам парите си обратно“. Мнозина сред консерваторите все още помнят с умиление позицията й срещу Брюксел, която спечели на Кралството намаление от няколко млрд. паунда годишно от вноската му в бюджета на съюза. \r\nС оглед на турбулентната история не е изненадващо, че лидерите на ЕС целят да изкарат на преден план положителното в преговорите за Брекзит. Те отхвърлиха обсъжданията на сценарий, при който Островът излиза без споразумение, въпреки спекулациите на британска земя, че именно такъв сценарий ще се реализира през 2019 г. Такова развитие би означавало въвеждане на тарифи и бариери върху ключовия за британската икономика сектор на услугите, съгласно правилата на Световната търговска организация и ЕС. \r\nБританският премиер Тереза Мей получи уверение от своите колеги в решимостта им за постигане на напредък преди ключовото заседание на Европейския съвет през декември. Лидерите на европейските държави ще обсъдят помежду си именно как трябва да изглежда търговското партньорство с Кралството след Брекзит. \r\nГерманският канцлер Ангела Меркел обаче подчерта трудностите пред съгласуването на новите търговски условия между 27 страни-членки. \r\nЗагубата на избиратели остави Мей начело на правителство, зависещо от подкрепата на крайно дясната Демократичната юнионистка партия на Северна Ирландия. Партньорите на британския премиер в ЕС са наясно колко отслабена е в момента, но те също знаят колко силен е лагерът на привържениците на \"развода с ЕС\" и затова искат споразумение с нея. \r\nПредседателят на Европейския съвет Доналд Туск заяви, че е успял да „изгради наново тази атмосферата на доверие и добра воля“ с британския премиер, за което е помогнала скорошната й реч във Флоренция. \r\nПредседателят на Европейската комисия Жан-Клод Юнкер на свой ред каза, че се прави всичко по възможностите на блока за постигане на коректно, балансирано и справедливо споразумение с Обединеното Кралство.\r\nФренският президент Еманюел Макрон обвини Лондон в опити за „блъф“, с цел да си издейства по-леки условия за Брекзит, пише английският ежедневник The Guardian. Според държавния глава, Великобритания лансира идеята за проваляне на преговорите за излизане от ЕС, за да повлияе на условията по сделката в своя полза. \r\nВ изказването си, Макрон подчерта, че „има един преговарящ от британска страна, който е подчинен на Тереза Мей“, пояснявайки че британският премиер „в нито един момент не е говорила“ за изход на страната от ЕС без споразумение. Държавният глава заяви, че„ако има шум, блъфове, невярна информация“, дадена на медиите от „второстепенни участници“, това не е важно, но случая, „тези неща са част от преговорите“.  \r\nИзказването е направено по време на втория ден от срещата на върха на европейските лидери, която се проведе в Брюксел на 19 и 20 октомври.\r\nБританската общественост даде осъдителна присъда на правителствената стратегия за Брекзит, след като ново проучване на общественото мнение разкри мнението на мнозинството, че преговорите не вървят добре, пише The Independent. Проучването на BMG, проведено преди и след срещата на Европейския съвет, на която премиерът Тереза Мей спечели малка отстъпка от страна на европейските лидери, показва, че над три-четвърти от хората все още смятат, че нейната стратегия се проваля. Почти половината също смятат, че сценарий, при който Обединеното Кралство напуска ЕС без споразумение, би имал негативни последствия за Острова. Повечето от запитаните искат правителството да продължи да преговаря, макар мнозина да смятат, че Кралството би било по-ощетено в сравнение с ЕС в евентуално споразумение. \r\nПроучването, извършено между 17 и 20 октомври, бе разпространено след края на тежкото заседание на Европейския съвет, на което самата Тереза Мей призна, че преговорите срещат затруднения.", "date": "2017.10.21", "title": "Великобритания търси приятели по върховете на Европа – коментари в британските медии (Агенция „Фокус“)"}
{"url": "http://www.focus-news.net/news/2017/10/21/2448917/novi-zakonovi-promeni-shte-reglamentirat-visokoto-stroitelstvo-v-sofiya-obzor.html", "text": "Въвеждане на регламенти относно високите сгради и зоните без максимални стойности за кота корниз на сградите, озеленяване, трафик и паркиране, градска среда, жилищни комплекси, намаляване на административната тежест и премахване на съществуващи ограничения, предвиждане издаването на нови подзаконови нормативни актове – това са основните акценти от предложението за промени в Закона за устройството и застрояването на Столичната община, които днес бяха представени на вниманието на общинските съветници в София. Предложенията бяха аргументирани от Силвия Христова - общински съветник от ГЕРБ и председател на постоянната комисия по архитектура и градоустройство и главният архитект на София Здравко Здравков, а в дискусията участие взеха и народни представители от различни парламентарни групи. \r\nПо време на представянето на законопроекта Силвия Христова заяви, че промените имат за цел да отговорят на очакванията на гражданите, но и да решат наболели проблеми по прилагането на закона в Столична община. „Липсват някои достатъчно категорични правни норми, които да защитават зелената система и междублоковите пространства“, аргументира се Христова. По думите ѝ законопроектът идва в изпълнение на приоритети от предизборната програма на ГЕРБ, а именно - „София – зелен град” и „София – град за хората”. Тя подчерта, че в сега действащия закон съществуват някои правни възможности, които определи като „вратички, които трябва да бъдат затворени”. Според нея липсват и ясни регламенти за подходящите територии, на които да има много високо строителство, съответно и за неподходящите за такова строителство територии. По думите ѝ предложените промени предвиждат и издаването на иновативна наредба за градския дизайн, каквато не е имало досега, а когато законът влезе в сила, тя ще регламентира естетическия облик на София. „Всички тези проблеми намират отражение в законопроекта”, допълни още тя и благодари на народните представители от парламентарната група на ГЕРБ, които са подели инициативата и са депозирали законопроекта в деловодството на Народното събрание.\r\nОт своя страна главният архитект на София Здравко Здравков обясни, че идеята на промените е да се създаде система от стандарти, които да регламентират всички изисквания, не само към фасадите на сградите, а и към градското обзавеждане и елементите на средата. „Хаотичното разпиляване на реклама, поставянето на климатици, на различни типове дограма, различни материали, в момента никъде не е регламентирано“, отбеляза арх. Здравков. Той също отбеляза необходимостта от въвеждането на ясни правила за високото строителство в столицата. По думите му с различните градоустройствени инициативи се цели да бъде променен начина на разделяне на града, така че да насочат инвестиции в дадени територии. \r\nИван ЛАЗАРОВ", "date": "2017.10.21", "title": "Нови законови промени ще регламентират високото строителство в София (ОБЗОР)"}
{"url": "http://www.focus-news.net/news/2017/10/21/2448918/hurriyet-sasht-i-turtsiya-sa-postignali-napredak-po-pregovorite-okolo-krizata-s-vizite-problemite-vse-oshte-ne-sa-resheni.html", "text": "САЩ и Турция са постигнали напредък по време на преговорите, целящи да решат течащата криза около неимигрантските визи на турски граждани, пише всекидневникът Hurriyet. От Вашингтон обаче продължават да протестират заради ареста на няколко души от персонала на американската мисия в Анкара. Изявлението е направено от говорител на Белия дом, който добави, че САЩ „ще продължат да са ангажирани“ по преговорите, с цел „бързото възстановяване на нормалните визови процедури“. Процедурата по издаването на документите бе прекратена от американския посланик след задържането на няколко души от персонала на посолството, обвинени за връзки с терористични организации от турската полиция. От Белия дом припомниха, че турското правителство все още не е предоставило доказателства, подкрепящи твърдението и ареста. Превод и редакция: Цанко Цолов", "date": "2017.10.21", "title": "Hurriyet: САЩ и Турция са постигнали напредък по преговорите около кризата с визите, проблемите все още не са решени"}
{"url": "http://www.focus-news.net/news/2017/10/21/2448919/reuters-peru-legalizira-marihuanata-za-meditsinski-tseli.html", "text": "Перу легализира марихуаната за медицински цели, предаде Reuters. Законопроектът, позволяващ производството, внасянето и търговията с масло от канабис, бе приет в Конгреса на страната с 68 гласа срещу 5 гласа против. Мярката бе предложена от президента Педро Пабло Кучински след операция на полицията срещу група майки, произвеждали канабисово масло в импровизирана лаборатория за лечението на своите болни от епилепсия деца. В рамките на 60 дни ще бъдат оформени регулациите за производството и търговията с продукта. \r\nСъседните на Перу Чили и Колумбия вече са легализирали марихуаната за медицински цели. В Уругвай няма ограничения за отглеждането и продажбата на канабис. Калина Жекова", "date": "2017.10.21", "title": "Reuters: Перу легализира марихуаната за медицински цели"}
{"url": "http://www.focus-news.net/news/2017/10/21/2448920/reuters-dve-raketi-sa-padnali-v-kabul-nyama-raneni.html", "text": "Две ракети са паднали в афганистанската столица Кабул в близост до седалището на Международната военна мисия рано сутринта в събота, предава Reuters. Информацията е потвърдена от местните власти, като за момента не се съобщава за загинали или ранени. Около 04:30 часа българско време са чути аларми от централата на военната мисия на НАТО, както и от няколко посолства, намиращи се в района. Сигналите за тревога са били последвани от няколко мощни експлозии. Не се предоставя повече информация към този момент. Превод и редакция: Цанко Цолов", "date": "2017.10.21", "title": "Reuters: Две ракети са паднали в Кабул, няма ранени"}
{"url": "http://www.focus-news.net/news/2017/10/21/2448921/ombudsmanat-maya-manolova-otchete-2-godini-na-posta-obzor.html", "text": "Мая Манолова представи отчет за работата си като омбудсман през последните 2 години. За този период 63 хил. граждани са потърсили помощ от институцията, като в приемната на омбудсмана са приети и консултирани 22 486 души, над 2 хил. от които са изслушани лично от Мая Манолова. \r\n12 106 е борят на постъпилите жалби, като се наблюдава ръст от 120% в сравнение с тези за периода 2014-2015 г. Най-много жалби са подадени в град София – 3 577, следван от област Пловдив - 761, област Варна - 612, област Бургас - 432, област Плевен - 374, и област Стара Загора - 373. Най-много жалби са постъпили срещу нарушени права на потребители (2950 бр.), следвани от социални права (1722 бр.) и правото на собственост (1152 бр.). По-голямата част от тях са срещу Топлоснабдяване, Телефони, интернет и телевизия, електроразпределителни дружества, ВиК, банки и административно обслужване. От всички постъпили жалби 11 964 са приключени, което прави ръст от 113% в сравнение с периода 2014-2015 г.\r\nПрез последните 2 години омбудсманът организира множество кампании, сред които националните „Великден за всеки – дари празник на баба и дядо“, „В нашите ръце“ (която е надградена с новата кампания „Нашето дете) и „Не хаби – дари“, както и европейска кампания срещу двойния стандарт при храните в Европейския съюз. Други кампании, подети от институцията, са Кампания срещу произвола на частните съдебни изпълнители и Кампания срещу наглите работодатели.\r\nМая Манолова започна и три важни законодателни инициативи, които засягат огромна част от българското общество. Първата е за законодателни промени в Гражданския процесуален кодекс за ограничаване свръх правомощията на частните съдебни изпълнители. Втората е свързана със законодателни промени за закрила на работещите от техните некоректни работодатели – т.нар. „модерно робство“. И третата е за промени в Закона за собствеността и ползването на земеделските земи и Закона за арендата в земеделието, насочени срещу измамите със земеделски земи.\r\nОт 2015 г. до 2017 г. са извършени 39 проверки на Националния превантивен механизъм – специализирана дирекция към институцията, която осъществява наблюдение в местата за задържане и лишаване от свобода. От тях 17 са на места за лишаване от свобода, 6 на районни полицейски управления и бежански лагери, 4 на домове за стари хора и 3 на психиатрични заведения и домове за деца.\r\nМая Манолова уточни, че продължава усилено работата си на длъжност омбудсман. По думите й в момента нейното внимание и това на екипа й е насочено към борба с „Топлофикация“, частните съдебни изпълнители, банките, колекторите, фирмите за бързи кредити и работодателите, които отказват да плащат заплати на своите служители. „Всяка една от тези битки срещу икономически силни противници не е лесна и няма да приключи бързо, но аз няма да се откажа“, заяви омбудсманът.\r\nЦветилена СИМЕОНОВА", "date": "2017.10.21", "title": "Омбудсманът Мая Манолова отчете 2 години на поста (ОБЗОР)"}
{"url": "http://www.focus-news.net/news/2017/10/21/2448922/pregled-na-mezhdunarodnite-novini-do-6-chasa-agentsiya-fokus.html", "text": "Кралят на Испания Фелипе VI заяви в петък, че страната е изправена пред „неприемлив опит за сепаратизъм“. Монархът държа реч на церемонията по откриването на испанските награди „Принцеса на Астурия“, в която подчерта, че в последните десетилетия „испанците градиха своята история, уважавайки държавните решения и живеейки заедно в условията на демокрация“. Фелипе заяви също така, че Испания е останала обединена  в „победа и загуба, триумф и поражение“ а успехите на страната се дължат на „успешното съвместно съжителство и разбирателство“, изградено между гражданите на иберийската страна. Правителството на Испания ще проведе извънредно заседание, посветено на каталунската криза. Очаква се след срещата да бъдат оповестени бъдещите стъпки на правителството в отговор на провелия се в началото на този месец в Каталуния референдум за независимост и да бъде задействан член 155 от испанската конституция, който досега не е бил прилаган на практика. Той позволява на Мадрид да ограничи автономията на областта и да лиши регионалните власти от някои пълномощия. \r\nИспанската конституция гласи, че ако автономна област не изпълнява своите задължения, предвидени от законовата рамка, или действията й вредят на държавните интереси на Испания, правителството отправя предупреждение към лидера на областта. Ако не последва отговор от негова страна, то правителството може със съгласието на мнозинството в Сената да предприеме необходимите мерки за принудителното изпълнение на задълженията на областта. \r\nИспанското правителство вече получи подкрепата на две опозиционни сили по отношение на прилагането на член 155. Премиерът Мариано Рахой обсъди тази мярка с генералния секретар на Испанската социалистическа работническа партия Педро Санчес и с лидера на партийното движение „Граждани“ Алберто Ривера.  САЩ и Турция са постигнали напредък по време на преговорите, целящи да решат течащата криза около неимигрантските визи на турски граждани. От Вашингтон обаче продължават да протестират заради ареста на няколко души от персонала на американската мисия в Анкара. Изявлението е направено от говорител на Белия дом, който добави, че САЩ „ще продължат да са ангажирани“ по преговорите, с цел „бързото възстановяване на нормалните визови процедури“. Процедурата по издаването на документите бе прекратена от американския посланик след задържането на няколко души от персонала на посолството, обвинени за връзки с терористични организации от турската полиция. От Белия дом припомниха, че турското правителство все още не е предоставило доказателства, подкрепящи твърдението и ареста. Броят на загиналите членове на египетските сили за сигурност при сблъсъци с екстремисти в Египет достигна 30 души. Престрелката е избухнала по време на акция срещу укритие на членове на радикална ислямистка групировка на територията на Либийската пустиня. В боевете са убити също няколко екстремисти. От вътрешното министерство на страната посочват, че силите за сигурност претърсват района. \r\nИслямисткият екстремизъм в Египет се концентрира на Синайския полуостров, като една от основните действащи групировки е свързана с „Ислямска държава“, посочва агенцията.  Две ракети са паднали в афганистанската столица Кабул в близост до седалището на Международната военна мисия рано сутринта в събота. Информацията е потвърдена от местните власти, като за момента не се съобщава за загинали или ранени. Около 04:30 часа българско време са чути аларми от централата на военната мисия на НАТО, както и от няколко посолства, намиращи се в района. Сигналите за тревога са били последвани от няколко мощни експлозии. Не се предоставя повече информация към този момент.  Жълт код е обявен в южната част на Великобритания в събота, заради очаквания удар от бурята „Брайън“. Ветрове със скорост от над 110 километра в час и проливни дъждове, ще създадат извънредна ситуация и опасности при пътувания в южната и западната част на страната, съобщават от националния метеорологичен център. Висока е възможноста за падащи дървета или изгубване на контрол върху превозните средства, в следствие на бурния вятър. Властите предупредиха, че заради комбинация с високи морски вълни, може да се създадат животозастрашаващи ситуации по крайбрежието. Местните жители са призовани да не напускат домовете си без нужда. Освобождението на сирийския град Ракка представлява решителна стъпка към изкореняването на терористичната организация „Ислямска държава“ в Сирия и Ирак. Това заяви върховният представител на Европейския съюз по въпросите на външните работи и политиката на сигурност Федерика Могерини. Дипломатът призова за незабавното стабилизиране на прочистените от терористи територии и оказване на подкрепа за създаване на местна администрация.  Бюджетният дефицит на САЩ е нараснал до 666 милиарда долара през 2017 година, увеличавайки се с 13,6% в сравнение с миналата година.\r\nДефицитът представлява 3,5% от Брутния вътрешен продукт на САЩ, докато за миналата година той е бил 3,2% от БВП.\r\n„Увеличението на разходите превишава растежа на постъпленията от данъци за втора поредна година, в резултат от исторически незадоволителния икономически растеж“, пише в съобщение от финансовото министерство на САЩ.", "date": "2017.10.21", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/10/21/2448923/voa-ankara-sreshta-ostri-kritiki-zaradi-aresta-na-turski-filantrop.html", "text": "Анкара среща остри критики заради ареста на турски филантроп и бизнесмен Осман Кавала, предаде радио Voice of America. Кавала бе задържан в сряда вечерта на летището в Истанбул. Според адвоката му, в момента той е държан в отдела за борба срещу тероризма. \r\nГоворителят на Държавния департамент на САЩ Хедър Науърт изрази безпокойство от новината, като заяви: „Това е поредният пример сред многото задържани от властите уважавани членове на обществото, правозащитници, журналисти, академици и активисти. Арестите често са извършвани без доказателства, без прозрачност, което смятаме за обезпокоителна тенденция в страната“. \r\nОт своя страна докладчикът за Турция при Европейския парламент Кати Пири определи новината за задържането на Кавала като силно обезпокоителна и заяви намерението си да предложи пред ЕП да отправи призив за незабавното му освобождаване. \r\nГерманският канцлер Ангела Меркел на свой ред описа развитията в Турция като силно негативни и заяви, че ще подготви предложение за спирането на фондовете за страната. Калина Жекова", "date": "2017.10.21", "title": "VOA: Анкара среща остри критики заради ареста на турски филантроп"}
{"url": "http://www.focus-news.net/news/2017/10/21/2448924/anadolu-agency-tri-ruski-boyni-koraba-sa-pristignali-vav-filipinite.html", "text": "Три бойна кораба от руския флот са пристигнали във Филипините, където ще останат до 26 октомври, предава Anadolu Agency. Целта на посещението е развитието на двустранното военно сътрудничество, съобщават от Филипинската информационна агенция. \r\nФилипински официални лица и чуждестранни дипломати ще могат да направят обиколка из двата кораба тип „разрушител“ и танкера „Борис Бутома“. \r\nПосещението съвпада с визитата на руския министър на отбраната Сергей Шойгу в Сърбия. По-рано този месец стана ясно, че Русия ще предаде безвъзмездно на Филипините пет хиляди броя автомат Калашников, снабден с определен брой амуниции, както и 20 нови военни камиона. Превод и редакция: Цанко Цолов", "date": "2017.10.21", "title": "Anadolu Agency: Три руски бойни кораба са пристигнали във Филипините"}
{"url": "http://www.focus-news.net/news/2017/10/21/2448925/afp-chehite-se-nasochvat-kam-urnite-vav-vtoriya-zaklyuchitelen-den-na-parlamentarnite-izbori-v-stranata.html", "text": "Чехите се насочват към урните във втория заключителен ден на парламентарните избори в страната, предаде AFP. Фаворит за първото място е милиардер популист, наричан „Чешкия Тръмп“, който обещава нов етап в политиката на Чехия. Залагайки на антиевропейската, антиимигрантската и антикорупционната риторика, партията на Андрей Бабиш води в социологическите проучвания със съществена преднина. След като пусна гласа си в избирателна секция в околностите на Прага, Бабиш заяви очаквания Чехия да навлезе в нов етап и добави, че правителството трябва да се заеме решително с проблемите на хората. \r\nКрайнодесните и крайнолевите антиевропейски партии очакват силно представяне, което би могло да доведе до фрагментирано правителство с до 9 партии. В тази връзка анализатори предупреждават за реално съществуваща опасност от нестабилност.  Калина Жекова", "date": "2017.10.21", "title": "AFP: Чехите се насочват към урните във втория заключителен ден на парламентарните избори в страната"}
{"url": "http://www.focus-news.net/news/2017/10/21/2448926/aktualna-patna-obstanovka.html", "text": "В сила са ограничения за товарни автомобили, съобщиха от пресцентъра на Агенция „Пътна инфраструктура”. Целогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: няма.\r\nАМ „Хемус“: област Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nобласт София: ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.; ограничено е движението в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.; ограничено движението в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут:\r\nПът I-1 – път II-16 при с. Ребърково - гр. Своге - гр. София;\r\nСрокът на действие на ВОБД следва да приключи най-късно до 30.11.2017 г; \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.;\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; \r\nОграничения по път I-1 в участъка при Владая, както следва:\r\n- движението от км 276+590 до км 277+473 се осъществява двупосочно в платното в посока Перник и с ограничена скорост 40 км/ч, поради СМР. Организацията на движение е сигнализирана със светофарна уредба;\r\n- движението от км 276+810 до км 276+470 се осъществява двупосочно в платното в посока Перник и с ограничена скорост 40 км/ч, поради СМР. Организацията на движение е сигнализирана със светофарна уредба;\r\n- движението от км 276+470 до км 276+125 се осъществява двупосочно в платното в посока Перник и с ограничена скорост 40 км/ч, поради СМР. Организацията на движение е сигнализирана със светофарна уредба;\r\n- движението от км 277+153 до км 276+810 се осъществява двупосочно в платното в посока София и с ограничена скорост 40 км/ч, поради СМР. Организацията на движение е сигнализирана със светофарна уредба;\r\n- движението от км 276+810 до км 276+470 се осъществява двупосочно в платното в посока София и с ограничена скорост 40 км/ч, поради СМР. Организацията на движение е сигнализирана със светофарна уредба;\r\n- движението от км 276+470 до км 276+125 се осъществява двупосочно в платното в посока София и с ограничена скорост 40 км/ч, поради СМР. Организацията на движение е сигнализирана със светофарна уредба;\r\nСрок до 21.10.2017 г.\r\nобласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: : движението по път I-2 Русе-Девня-Варна от км 146+000 до км 186+000 се осъществява с повишено внимание, поради машинно косене и рязане на храсти. Движение в свободната лента , съобразно създадената организация  за движение. Срок до 23.10.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-ВеликоТърново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.; област Кюстендил: движението в участъка при ГКПП Гюешево – с. Драгомирово от км 0+375 до км 42+480 се осъществява с повишено внимание поради ремонтни дейности. Стеснена е една от лентите за движение. Срок до 21.10.2017 г.; Движението по път I-6 „Граница Македония-Гърляно-о.п.Кюстендил-Радомир-Перник-София“ в участъка от ГКПП Гюешево до гр. Кюстендил от км 0+375 до км 25+000 се осъществява с повишено внимание поради полагане на хоризонтална напречна маркировка. Сигнализирано с необходимите пътни знаци. Срок до 26.10.2017 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 01.05.2018 г. област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.;  (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198: Движението по път III-198 Гоце Делчев – Катунци – Петрич в участъка на с. Горно Спанчево при км 38+380 се осъществява в лявата лента поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 от км 49+000 до км 53+000 в участъка Детелина-Карнобат – ремонтни дейности по асфалтовата настилка. Срок до 31.10.2017 г.; път III-7306 от км 0+000 до км 5+000 в участъка Лозарево-Черница и от км 12+300 до км 19+100 в участъка Сунгурларе-Мараш – почистване на окопи и рязане на храсти. Срок до 31.10.2017 г.; път III-7306 Чубра-Мараш от км 19+100 до км 19+300 – ремонтни дейности на асфалтовата настилка. Движение с повишено внимание. Срок до 31.10.2017 гОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; ОПУ-Велико Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.ОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 20.12.2017 г.;\r\nпът III-1411 с. Слана Бара-Видин при км 24+990 – поради аварийно състояние на мост се ограничава движението за МПС над 5 т. Срок до 29.12.2017 г.\r\nОбходен маршрут: Видин-път II-14 до пътно кръстовище на км 3+217 през с. Слана Бара до път III-1411.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; \r\nпът III-1002 Враца-Леденика от км 0+162 до км 0+632, в град. Враца. Ограничено движение  поради  реконструкция.\r\nОбходен маршрут: ул. \"Христо Ботев\"-ул.Илинден\"-ул.\"Васил Кънчов\"-ул. Христо Ботев\". Срок  до 11.11.2017 г.\r\nпът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.; \r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; \r\nПът ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44 Драгановци-Габрово от км 14+600 до км 23+978,36 и от км 25+731 до км 28+972.75 – движение в едната лента поради ремонти дейности. Ограничение на скоростта 30 км/ч. Движението се регулира от сигналисти. Срок до 25.12.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 31.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+462 ограничено движение в лявото платно, поради ремонтни дейности на асфалтовата настилка. Движението се осъществява двупосочно в дясното платно. Срок до 31.10.2017 г.; път III-358 Гложене-Ябланица от км 71+000 до км 76+000 движение с повишено внимание – изсичане на храсти и земни работи. Срок до 31.11.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.ОПУ-Монтана:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.;\r\nпът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІІ-102 Бели Мел-Монтана от км 63+420 до км 67+000 – ремонтни дейности на асфалтовата настилка. Ограничение на скоростта в посочения участък е до 40 км/ч. и е обозначено с пътни знаци. Срок до 15.11.2017 г.;ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности:\r\nПът III-843: Движението по път III-843 Сърница – Бърдуче от км 48+000 до км 53+800 се осъществява в една поради локални ремонти. Срок до 23.10.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът III-603: Движението по път III-603 Ковачевци – Чепино от км 17+000 до км 25+000 се осъществява с повишено внимание поради частичен ремонт на асфалтова настилка. Стеснена е една от лентите за движение. Движението в района се регулира с пътни знаци. Срок от 23.10.2017 г. до 24.10.2017 г.ОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът III-3004 в гр. Долна Митрополия от км 6+199 до км 8+027 – ограничено е движението на всички МПС, поради подмяна на ВИК мрежа. Срок до 01.12.2017 г.\r\nОбходен маршрут: по сигнализирана вътрешна улична мрежа в гр. Д. Митрополия.\r\nРемонтни дейности: няма.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради частични ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът ІІ-48 Котел-Градец при км 43+100 – ремонтни дейности по укрепване на подпорна стена. Срок до 31.10.2017 г.; път II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 31.10.2017 г.; път ІІІ-706 Филаретово-Тича от км 15+000 до км 20+700 – частичен ремонт на асфалтовата настилка. Срок до 31.10.17 г.; път ІІІ-706 Ябланово-Малко село при км 11+612 – ремонт на мост. Движение с повишено внимание. Срок до 31.10.2017 г.ОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок за изпълнение до 03.01.2018 г.;\r\nРемонтни дейности: \r\nпът ІІ-86: движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Средногорци. Движението в района се регулира с пътни знаци. Срок за изпълнение до 03.01.2018 г.;\r\nпът ІІІ-197: движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок за изпълнение до 03.01.2018 г.;\r\nпът ІІІ-866: движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок за изпълнение до 03.01.2018 г.;\r\nпът ІІI-867: движението по път ІІI-867 Средногорци – проход Печинско от км 0+000 до км 13+800 – движение с повишено внимание в свободната лента съобразно организацията поради оформяне на земни окопи и почистване на отводнителни съоръжения. Срок до 23.10.2017 г.;\r\nпът ІІІ-8611: движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок за изпълнение до 03.01.2018 г.; \r\nпът ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; \r\nпът ІІІ-8652: движението по път ІІІ-8652 с. Бял извор – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок за изпълнение до 03.01.2018 г.; \r\nпът ІІІ-8683: движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до  03.01.2018 г.;ОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.; път ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.ОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на \r\nРепубликата/ до км 55+800, където се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\n         Път II-57: Движението по път II-57 Стара Загора – Раднево се извършва двупосочно в участъците от км 0+250 до км 11+075 в посока с.Сърнево и от км 12+460 до км 31+881 в посока гр.Раднево поради извършване на частични ремонтни дейности на асфалтова настилка ,рязане на храсти и почистване на банкети.Срок до 31.10.2017г.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51 Попово-Дралфа от км 64+368 до км 71+418 – ремонтни дейности. Срок до  31.12.2017 г.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности:\r\nПът III-7004:  Движението по път III-7004 Дулово – Шумен в участъка от с. Хитрино до с. Струйно от км 0+000 до км 9+000 се осъществява в една лента поради ремонтни дейности. Срок до 31.10.2017 г.  ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа.\r\nОбходен маршрут: По изграден обходен път до моста с ограничение на скоростта до 30 км/ч. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента, поради пропаднала настилка и пропаднал насип. Срок до 31.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.21", "title": "Актуална пътна обстановка"}
{"url": "http://www.focus-news.net/news/2017/10/21/2448927/euroactiv-frantsiya-i-polsha-se-nadyavat-na-barzo-reshenie-po-problema-s-komandirovanite-rabotnitsi.html", "text": "Франция и Полша се надяват ЕС да постигне общо споразумение относно командированите работници, предава EuroActiv. През лятото френският държавен глава Еманюел Макрон призова за по-строги регулации за командированите в чужда страна работници. Според Париж, времето, в което чуждестранни граждани могат да работят на територията на друга страна трябва да бъде намалено от 24 на 12 месеца. Минималното заплащане също трябва да бъде обсъдено, тъй като в момента, според френския президент, жителите на европейски държави с ниска средна работна заплата, могат да подкопаят цената на труда в държавите, в които средното заплащане е по-високо.\r\nПолският премиер бе най-изявеният критик на предложението. И двете страни се надяват ЕС да постигне общо споразумение по въпроса на насрочената за понеделник среща. Превод и редакция: Цанко Цолов", "date": "2017.10.21", "title": "EuroActiv: Франция и Полша се надяват на бързо решение по проблема с командированите работници"}
{"url": "http://www.focus-news.net/news/2017/10/21/2448928/predstoyashti-sabitiya-v-stranata-za-21-oktomvri-agentsiya-fokus.html", "text": "***\r\nОт 09.00 часа в зала 148 в Ректората на СУ „Св. Климент Охридски“ ще се проведе първото по рода си у нас Национално студентско състезание по дебати. Организатор е Асоциация дебати.\r\n***\r\nОт 10.00 часа в салона на ул. „Позитано“ №20 XIII Конференция на Софийската градска организация на БСП ще проведе заседание. Откритата за медиите част ще бъде до 12.00 часа.  \r\n***\r\nОт 11.00 часа в София Хотел Балкан ще се проведе изложението за британско образование Study UK.\r\n***\r\nОт 11.00 часа в Столична община ще постави официално началото на мащабната си залесителска инициатива „Новата гора на София“.\r\n***\r\nОт 13.00 часа в Технологично училище „Електронни системи“ към Технически университет – София (ТУЕС) ще се проведе Кариерния форум за ученици: „Моята ИТ кариера – отвъд професия програмист“.\r\n***\r\nОт 13.00 часа на бул. „Цар Борис III“ при улиците „Мала кория“ и „10-ти километър“,  непосредствено до Александровски мост, ще се проведе протест на граждани от кв. „Княжево“ и с. Владая.\r\n***\r\nОт 16.00 часа в Литературен клуб „Перото“ Национален център за книгата – НДК организира дискусия за романите за тийнейджъри. \r\n***\r\nОт 20.00 часа в зала 1 на НДК ще се проведе спектакълът Red Bull Flying Bach.\r\n***\r\nОт 20.00 часа в зала 1 на НДК ще бъде представен спектакълът „Летящия Бах“ (Red Bull Flying Bach).\r\n***\r\nОт 09.30 часа в района на парк „Бачиново“ и землището на селата Делвино и Дъбрава Община Благоевград и „ЛФФ Ендуро Благоевград“ организират състезание по планинско колоездене.\r\n***\r\nОт 11.00 часа на площада в село Брежани ще бъде открит Осмия празник на Брежанския кестен. \r\n***\r\nОт 09.30 часа в спортна зала „Бойчо Брънзов” Бургас ще е домакин на решителния кръг от държавното първенство по баскетбол на колички.\r\n***\r\nОт 10.30 часа от Морското казино до Паметника на Пушкин и обратно ще се проведе благотворително бягане по двойки.\r\n***\r\nОт 09.45 часа в Детски център „Мама и аз“ във Варна ще се проведе „Академия за родители“.\r\n***\r\nОт 10.00 часа в зала 1 ет. 1 в академичната сграда Икономически университет – Варна ще бъде домакин на заседанието на Съвета на ректорите на висшите училища в Република България с участието на присъствието на министъра на образованието и науката Красимир Вълчев.\r\n***\r\nОт 10.30 часа в Зала 1 на Фестивален и конгресен център-Варна ще се състои тържествената промоция на Випуск 2017 на Факултета по дентална медицина към Медицински университет „Проф. д-р Параскев Стоянов“- Варна.\r\n***  \r\nОт 09.00 часа  по маршрут Велико Търново – Арбанаси – манастир „Св.св.Петър и Павел“ ще се проведе Трети етап от есенната кампания „Движи се и победи“. \r\n***\r\nОт 11.00 часа от Катедрален храм „Рождество Богородично” след отслужването на молебен за здраве Българската асоциация на професионалните готвачи организира Национална среща-шествие на готвачите от цяла България.\r\n***  \r\nОт 11.00 часа в салона на НЧ „Искра“ Театър ВЕСЕЛ представя: „Новите дрехи на царя“ – детски куклен спектакъл, представен от ДКТ – гр.Габрово. \r\n***\r\nОт 11.00 часа  ще бъде организирано тържество по повод 90-годишнината от създаването на местното читалище „Просвета-1927“. На празника ще бъде поставено и началото на фестивала „Нашенци у старо време“.\r\n***\r\nОт 10.30 часа в куклена зала на  ДТК ще бъде представена постановката „Макс катеричката“ от Карл Хайнрих Лаудаж. \r\n***\r\nОт 11.30 часа в НЧ „Развитие 1869“ ще се проведе Концерт на Симфониета Враца – Матине.\r\n***\r\nОт 20.00 часа в Младежки дом ще бъде представен игралният филм „Далеч от Розенхайм“ .\r\n***\r\nОт 17.00 часа в Драматичен театър „Йордан Йовков“ ще се състои съвместен концерт на Представителна фолклорна танцова студия „Добруджа“.\r\n***\r\nОт 10.30 часа на пл. „20-ти април“ ще се открие 31-то издание на Празника на картофите и земеделските производители.\r\n***\r\nОт 11.00 часа в Международен панаир Пловдив ще започнат Финалите за Световната киноложка купа.\r\n***\r\nОт 09.30 часа до входа за Градския парк в град Бяла Народният представител от ГЕРБ – Русе Пламен Нунев, кметът на Община Бяла Димитър Славов и председателят на УС на Агенция „Пътна инфраструктура” Дончо Атанасов ще участват в откриването на обновената улица „Васил Левски” - част от републикански път III – 501.\r\n***\r\nОт 10.30 часа в парка пред читалището ще се проведе кулинарен фестивал „Гозбите на Добруджа“.\r\n***\r\nОт 08.00 часа пред Стария бряст ще бъде дадено началото на второто издание на планинския маратон \"Хайдушки пътеки\". \r\n***\r\nОт 10.00 часа на спортната площадка в кв. „Речица“ ще се проведе Есенният футболен турнир, реализиран по програма на Местната комисия за борба срещу противообществените прояви на малолетните и непълнолетните.\r\n***\r\nОт 10.00 часа в спортната зала „Васил Левски“ ще се състои Международен турнир по борба за кадети „Стоте Войводи“.\r\n***\r\nЖителите на Смолян ще отбележат 105 година от Освобождението на Родопите. Празничната програма ще започне в 09.00 часа с шосеен пробег от връх Средногорец до Паметник на полк. Владимир Серафимов. В Звездна зала на Планетариума ще бъде се проведе Празник на науката от 10.00 часа. Поклонението пред Паметника-костница на връх Средногорец ще започне в 14.00 часа. Поднасяне на венци и цветя пред Паметника на полк. Владимир Серафимов ще е от 17.00 часа.В 18.00 часа на пл. „България” ще започне концерт „Смолян празнува Свободата” на Струнен дует „Вейл“ и Формация „Тъпани и гайди“. От 20.00 часа ще се проведе тържествена заря-проверка, посветена на 105 години от Освобождението на Родопите \r\n***\r\nОт 15.00 часа в село Ракитница ще се проведе празник на селото. \r\n***\r\nОт 13.00 часа на кортовете на площадка „Юнак“ ще се проведе тенис турнир в рамките на инициативата „Събери отбора за каузата...“.\r\n***\r\nОт 19.00 часа в в ДКТ „Иван Димов” хасковлии и гостите на града ни ще чуят изпълненията на Квинтет  „Клъстър“. Събитието е част от програмата на 42-рите Музикални дни „Проф. Недялка Симеонова“.\r\n***\r\nОт 10.00 часа в Зелен образователен център ще се проведе конференция на тема: „Шабленският край – перла в праисторическата цивилизация по Западното Черноморие и Долния Дунав“.\r\n***\r\nОт 12.00 часа в спортна зала „Младост“ ще се проведе 27-ми открит републикански турнир по спортни танци за Купа „Шумен“.\r\n***\r\nОт 16.00 часа в Младежки дом – Шумен българските младежки делегати към ООН ще се срещнат с млади хора от Шумен.", "date": "2017.10.21", "title": "Предстоящи събития в страната за 21 октомври (Агенция „Фокус“)"}
{"url": "http://www.focus-news.net/news/2017/10/21/2448929/predstoyashti-mezhdunarodni-sabitiya-za-21-oktomvri-agentsiya-fokus.html", "text": "***Министерският съвет на Испания ще проведе заседание, по време на което ще бъдат обсъдени мерките, които Мадрид ще предприеме спрямо Каталуния, чиито лидери заплашват да обявят независимост.\r\n*** За ранния следобед е организирана демонстрация в подкрепа на двамата каталунски лидери, които бяха задържани по обвинение за насърчаване на безредици.\r\n***Чехите ще гласуват във втория ден от парламентарните избори в страната.\r\n***Държавният секретар на САЩ ще пристигне в района на Персийския залив за разговори със саудитските и катарските лидери, в опит да помири двете арабски монархии, които са съюзници на САЩ.\r\n***", "date": "2017.10.21", "title": "Предстоящи международни събития за 21 октомври (Агенция „Фокус“)."}
{"url": "http://www.focus-news.net/news/2017/10/21/2448930/nimh-denyat-shte-e-slanchev-no-v-sutreshnite-chasove-na-mesta-shte-se-obrazuva-kratkotrayna-magla.html", "text": "Днес ще бъде предимно слънчево. В сутрешните часове на места в равнините и около водните басейни ще се образува краткотрайна мъгла. Ще духа слаб до умерен северозападен вятър. Максималните температури ще са между  21° и 26°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Красимир Стоев. Атмосферното налягане е близко до средното за октомври – слабо ще се понижи.\r\nПо Черноморието преди обяд ще има мъгла или ниска слоеста облачност, но в следобедните часове ще е предимно слънчево. Ще духа слаб югоизточен вятър. Максимални температури на въздуха: 18-20°. Температурата на морската вода е 17-18°. Вълнението на морето ще е 1-2 бал.\r\n  Над планините ще е предимно слънчево. Ще духа слаб до умерен северозападен вятър, който привечер ще се усили. Максималната температура на височина 1200 метра около 16°, на 2000 метра – около 9°.", "date": "2017.10.21", "title": "НИМХ: Денят ще е слънчев, но в сутрешните часове на места ще се образува краткотрайна мъгла"}
{"url": "http://www.focus-news.net/news/2017/10/21/2448931/yambol-3-km-kolona-ot-tovarni-avtomobili-se-e-obrazuvala-na-gkpp-lesovo-na-izhod-ot-stranata.html", "text": "На българо-турската граница на граничен контролно-пропускателен пункт „Лесово” има 3 км колона от товарни автомобили на изход от страната, а на ГКПП „Капитан Андреево” – 2 км. Това съобщиха от пресцентъра на ГД „Гранична полиция”.\r\nНа българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.\r\nФериботът Оряхово – Бекет се движи само през светлата част на деня поради ниското ниво на река Дунав.", "date": "2017.10.21", "title": "Ямбол: 3 км колона от товарни автомобили се е образувала на ГКПП „Лесово” на изход от страната"}
{"url": "http://www.focus-news.net/news/2017/10/21/2448932/ekathimerini-britanskiyat-premier-izrazi-blagodarnost-kam-gartsite-zhiveeshti-vav-velikobritaniya.html", "text": "Британският премиер Тереза Мей изрази благодарност към гърците, живеещи във Великобритания, пише гръцкият ежедневник Ekathimerini. В интервю за местна медия, Мей е заявила, че Лондон оценява „приноса на гърците към нашата култура и общество, университети и икономика“. \r\nМей е подчертала, че макар Брекзит да създава определени проблеми и несигурност, главна нейна цел докато заема поста е, „да се увери, че всички ще продължат да живеят както преди“. Държавният глава също така подкрепи туризма в балканската страна, като изрази мнението, че „Гърция има богата история и красива брегова линия“, които правят страната „популярна дестинация за милиони британски туристи“. \r\nОт вестника припомнят, че в момента във Великобритания живеят около 70 хил. гръцки граждани. Превод и редакция: Цанко Цолов", "date": "2017.10.21", "title": "Ekathimerini: Британският премиер изрази благодарност към гърците, живеещи във Великобритания"}
{"url": "http://www.focus-news.net/news/2017/10/21/2448933/zasedanie-na-xiii-konferentsiya-na-sofiyskata-gradska-organizatsiya-na-bsp-shte-se-provede-na-ul-pozitano-20.html", "text": "Заседание на XIII Конференция на Софийската градска организация на БСП ще се проведе в салона на ул. „Позитано“ №20 от 10.00 часа, съобщиха от пресцентъра на ГС на БСП - София. В заседанието ще вземат участие председателят на БСП Корнелия Нинова и президентът на ПЕС Сергей Станишев, които са делегати на конференцията.", "date": "2017.10.21", "title": "Заседание на XIII Конференция на Софийската градска организация на БСП ще се проведе на ул. „Позитано“ №20"}
{"url": "http://www.focus-news.net/news/2017/10/21/2448934/politico-donald-tramp-se-ochakva-da-blokira-razsekretyavaneto-na-klasifitsirani-dokumenti-za-ubiystvoto-na-dzhon-kenedi.html", "text": "Очаква се американският държавен глава Доналд Тръмп да блокира разсекретяването на хиляди класифицирани документи, свързани с убийството на бившия президент на САЩ Джон Кенеди, съобщи вестник Politico, позовавайки се на източници от администрацията на Тръмп. Изданието отбелязва, че става дума над 3000 документа, които подлежат на разсекретяване от Националния архив на САЩ идната седмица в съответствие с приетия през 1992 г. закон. От администрацията на президента посочват, че съществуват опасения относно публикуването на секретни документи, създадени през 90-те години, които може да разкрият важна информация за проведени наскоро разузнавателни операции. \r\nДокументите ще бъдат публикувани на 26 октомври, ако Тръмп не блокира този процес. Калина Жекова", "date": "2017.10.21", "title": "Politico: Доналд Тръмп се очаква да блокира разсекретяването на класифицирани документи за убийството на Джон Кенеди"}
{"url": "http://www.focus-news.net/news/2017/10/21/2448935/ruse-narodniyat-predstavitel-plamen-nunev-shte-otkrie-iztsyalo-obnovenata-ulitsa-vasil-levski-v-grad-byala.html", "text": "Народният представител от ГЕРБ – Русе Пламен Нунев, кметът на Община Бяла Димитър Славов и председателят на УС на Агенция „Пътна инфраструктура” Дончо Атанасов ще участват в откриването на обновената улица „Васил Левски” - част от републикански път III - 501 в град Бяла. Това ще стане в 09.30 часа до входа за Градския парк в град Бяла, съобщиха от пресцентъра на партията. В събитието ще участват още общински съветници и други официални лица. \r\nРехабилитацията на улицата е осъществена с финансиране от Агенцията и бюджета на Община Бяла.", "date": "2017.10.21", "title": "Русе: Народният представител Пламен Нунев ще открие изцяло обновената улица „Васил Левски“ в град Бяла"}
{"url": "http://www.focus-news.net/news/2017/10/21/2448936/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-na-natsionalniya-stadion-vasil-levski.html", "text": "Въвежда се временна организация на движението във връзка с футболна среща на Националния стадион „Васил Левски“, съобщиха от пресцентъра на Столична община. Забраняват се престоят и паркирането на пътни превозни средства както следва:\r\nОт 08.00 часа до 18.00 часа на моста пред Националния стадион „Васил Левски“ и на ул. „Ген. Гурко“ между бул. „Евлоги и Христо Георгиеви“ и бул. „Васил Левски“.\r\nОт 14.30 часа до приключване на футболната среща само при необходимост и по преценка на ръководството на СДВР се забранява влизането на пътни превозни средства  в двете посоки  с изключение автобусите на масовия градски транспорт по:\r\n-\tул. „Ген Гурко“ между бул. „Васил Левски“ и бул. „Евлоги и Христо Георгиеви“;\r\n-\tбул. „Евлоги  и Христо Георгиеви“ между пл. „Орлов мост“ и бул. „Черни връх“;\r\n-\tбул. „Драган Цанков“ между бул. „Евлоги и Христо Георгиеви“ и бул. „Пейо К. Яворов“.", "date": "2017.10.21", "title": "София: Въвежда се временна организация на движението във връзка с футболна среща на Националния стадион „Васил Левски“"}
{"url": "http://www.focus-news.net/news/2017/10/21/2448937/denyat-21-oktomvri-v-balgarskata-istoriya.html", "text": "2011 г.\r\nАсоциацията на европейските журналисти в България излиза със свое становище по повод предстоящите президентски избори в страната. Твърди се, че: „Неравностойното положение, в което бяха поставени кандидатите и партиите по отношение на достъпа до медии, предизвиква сериозно съмнение относно честността на кампанията за президентските и местните избори на 23 октомври. Асоциацията на европейските журналисти-България изразява притеснението си, че възможността за безплатни медийни изяви на участниците в изборите бе силно ограничена. Присъединяваме се към заключението на Организацията за сигурност и сътрудничество в Европа (ОССЕ), според което „платената медийна кампания застрашава принципа на равнопоставеност и създава имуществен ценз за участие във вота. Загриженост буди и фактът, че в огромната част от случаите читателите, зрителите и слушателите не биха могли да се ориентират дали за участието на определен кандидат е платено на съответната медия, или то е безплатно. Намираме това за некоректно отношение спрямо аудиторията, противоречащо на принципите на журналистическа етика.“ Според анкета на Медиапул.бг 2/3 от гражданите смятат, че изборите за президент в България не са честни и свободни поради насаждане на страх, натиск и всякакъв вид манипулации в полза на управляващите.\r\n2005 г.\r\nБорислав Михайлов е избран за президент на Българския футболен съюз. На 30 януари 2009 година е преизбран отново за този пост, а на 14 февруари 2014 г. бива избран за трети път.\r\n1998 г.\r\nХуан Антонио Самаранч, президент на Международния олимпийски комитет е удостоен с орден „Стара планина” - първа степен.\r\n1996 г.\r\nКрай Ерусалим е открита гора на България, в която символично са посадени 50 000 дръвчета - според броя на спасените от унищожение български евреи по време на Втората световна война.\r\n1991 г.\r\nПрезидентът Желю Желев заминава на официално посещение в Москва, където с Борис Елцин подписва Декларация за отношенията между България и Руската федерация. Д-р Желю Митев Желев е роден на 3 март 1935 г. в с. Веселиново, Шуменско. Завършва философия в СУ \"Климент Охридски\" през 1958 г. От 1961 г. до 1964 г. е редовен аспирант във философския факултет на СУ “Св. Климент Охридски”. Член е на БКП, но е изключен като антимарксист през 1965 г. По политически и идеологически причини остава без работа до 1972 г. През 1974 г. защитава дисертация и става кандидат на науките, а през 1975 г. започва работа като научен сътрудник в Института по култура. В периода 1977-1982 г. е завеждащ секция \"Култура и личност\" в института. Защитава докторска дисертация през 1988 г. През 1982 г. излиза книгата му \"Фашизмът\", която е забранена и спряна от разпространение, но е преведена на 10 езика. \r\nПрез 1988 г. създава полулегалния Съюз за гласност и преустройство. До 10 ноември 1989 г. д-р Желю Желев е един от най-изявените дисиденти в България и е обект на преследвания. \r\nСлед 10 ноември 1989 г. се включва активно в обществено-политическия живот на страната. Той е един от основателите на Съюза на демократичните сили (СДС) и пръв председател на неговия Координационен съвет.\r\nПрез декември 1989 г. влиза като депутат в VII Велико народно събрание /ВНС/. На 1 август 1990 г. е избран от ВНС за председател - президент на Република България. През януари 1992 г. д-р Желю Желев става първият президент на България, избран демократично след свободни избори. Заема този пост до 1997 г.През есента на 1996 г. д-р Желю Желев губи предварителните избори за президент.На парламентарните избори през април 1997 г. се явява неуспешно със създадената от него партия Либерална алтернатива. \r\nСлед приключването на президентския му мандат през януари 1997 г. той основава Фондация “Д-р Желю Желев”, чиято цел е възпитание на младежта в демократичен дух. През май 2001 г. основава Балканския политически клуб, в който членуват политици и интелектуалци от балканския регион.\r\nАвтор е на книгите: “Самодейното изкуство в условията на научно-техническата революция” (1976 г.), “Модалните категории” (1978 г.), “Физическата култура и спорта в урбанизираното общество” (1979 г.), “Фашизмът” (1982 г. и 1990 г.), “Човекът и неговите личности” (1991г.), “Релационна теория за личността” (1993 г.), “Интелигенция и политика. Статии, есета, речи, интервюта” (1995 г.), “Реалното физическо пространство” (1996 г.), “Новата висша политика на България и НАТО” (1995 г.), “Обръщения на Президента към народа и Парламента” (1996 г.), “В голямата политика” (1998 г.), “Политически речи 1962-2002 г.” (2003 г.).\r\nД-р Желю Желев е доктор хонорис кауза на: Грейсланд колидж в щата Айова, САЩ (1992 г); Университета в гр.Мейн - САЩ (1993 г.); Университета в Тел Авив (1993 г.); Университета Хатидже в Анкара (1994 г.); Университета в Сеул (1995 г.); Университада Модерна в Лисабон (1995 г.), Американския университет в България (1996 г.) Славянския университет в Баку, Азербайджан (2002 г.); Югозападния университет “Неофит Рилски” (2004 г.). Той е носител на наградата “Катерина Медичи”, присъдена му от Международната Академия “Медичи” (1991 г.); на международната награда с медал “За заслуги към Европа” (1993 г.) и на наградата “Преход”, разделена с Ицхак Рабин /посмъртно/, връчена в Кранс Монтана (1996 г.).Заедно с това Д-р Желев е удостоен с най-високите държавни отличия на Франция, Испания, Португалия и Венецуела.Той е почетен член е на Ротъри клуб - Ню Йорк.\r\n1976 г.\r\nЗавършва Третият конгрес на Съюза на българските писатели. Този съюз е доброволна идейно-творческа организация на български литературоведи, поети, белетристи, драматурзи и критици. Идеята за учредяване на творческа организация на книжовните дейци възниква след Освобождението. Пръв опит представлява свиканият през 1894 г. събор на български писатели и журналисти по случай 50 години от основаването на първото българското периодическо сп. “Любословие”. През 1902 г. е образувано Дружество на българските писатели и публицисти. СБП се създава с културни и чисто професионални задачи. Към края на 1913 г. наброява 51 члена. Пръв председател е Ив. Ст. Андрейчин. Почетни членове са Ст. Михайловски и Ив. Вазов, който през 1919 г. е избран и за почетен председател. Членовете на СБП са разпределени в 6 секции - “Белетристи”, “Поети”, “Драматурзи”, “Критици”, “Детско-юношески писатели”, “Кинодраматурзи”. Младите писатели, които не са членове на съюза, са организирани в Кабинет на младия писател, който се ръководи от устав, утвърден от Управителния съвет.\r\n1967 г.\r\nПриключва четиридневното официално посещение в България на федералния канцлер на Австрия д-р Йозеф Клаус. Подписан е договор за правна помощ и е договорено сключването на спогодба за икономическо сътрудничество и производствено коопериране.\r\n1964 г.\r\nПодписана е търговска спогодба с Финландия.\r\n1949 г.\r\nПриет е Закон за съдене на членове на правителството, свързан с подготовката на съдебните процеси срещу Трайчо Костов и министрите Иван Стефанов, Манол Сакеларов и Петко Кунин.\r\n1947 г.\r\nВ периода 8 - 21 октомври тридесет и девет подсъдими от организацията „Военен съюз\" са изправени пред съда. Главният обвиняем ген. Кирил Станчев е осъден на доживотен затвор за създаване на организация с „фашистка идеология\" с цел „събарянето, подриването и отслабването на установената власт в държавата\".\r\n1937 г.\r\nДенят официално е обявен за Празник на Кърджали.\r\n1925 г.\r\nГръцката армия преследва чети на ВМРО и навлиза на българска територия, като окупира Петрич. Българската армия не оказва съпротива и се оттегля. Съветът на ОН нарежда на Гърция да се оттегли и да изплати обезщетение от 30 000 000 златни лв. В историята това събитие е познато като “Петричкият инцидент”.\r\n1916 г.\r\nСлед тридневни боеве 3-а армия овладява Кубадинската позиция. \r\nСлед двучасова артилерийска подготовка в 09.00 часа на 19 октомври започва атаката на Кубадинската позиция. В участъка на пробива 217-а германска пехотна дивизия и германската бригада „Боде\" първоначално са спрени пред предната позиция. Когато конната дивизия на ген. Ив. Колев (действаща спешена) овладява предната позиция в своя участък, отбраняващите се пред германците започват да се изтеглят. През този ден успех постига и левият  фланг на 1-ва пехотна софийска дивизия. Решителни за операцията са действията на 20 октомври. Конната и 1-ва пехотна дивизия първи пробиват главната позиция. Техният успех е използван от 6-и турски корпус, 4-а пехотна преславска дивизия и германските войски, които нанасят сериозно поражение на противника в своите полоси. Този ден частите на 4-а пехотна дивизия пленяват   около   2300  противникови   бойци   и командири. На 21 октомври атаките продължават по целия фронт. Използвайки резултатите от огъня на артилерията, 4-а пехотна дивизия изтласква отбраняващите се руска и сръбска дивизия и се вклинява дълбоко в центъра на противниковата отбрана. Генерал Ст. Тошев, маневрирайки умело с резерви и артилерия, усилва турския корпус и 1-ва пехотна дивизия, които до края на деня овладяват цялата позиция. Успешно се развива настъплението и в Източния сектор. Разбитите противникови войски, като оставят силни заслони, започват организирано оттегляне.\r\nКонната батарея на капитан Георги Векилски с огън „На картеч\" отразява контраатаката на 4 румънски дружини при с. Карлъкьой (Румъния).\r\nИздадена е присъда по Деклозиеровата афера - на 8-10 г. затвор са осъдени 14 души - депутати от БЗНС и Народнолибералната партия на Никола Генадиев, видни политически и стопански дейци. На 25 септември 1918 г. те са помилвани от царя, а на 14 ноември 1919 г. Главният военнокасационен съд отменя присъдите им.\r\nПо време на Първата световна война Англия и Франция опитват да спечелят на своя страна България в избухналия през лятото на 1914 г. военен конфликт чрез незаконна търговска сделка, изгодна за част от търговските и политическите кръгове в страната. След като обещаваните от Лондон и Париж териториални отстъпки се оказват недостатъчни за българското правителство, те предприемат друга тактика. През лятото на 1915 г. с материална подкрепа на Англия и Франция в България пристига френският търговец Ф. Деклозиер, който пристъпва към изкупуване на част от българската реколта на цени, по-високи от пазарните. С тази акция той се стреми да попречи на изпращането на тези храни за Германия. В своята дейност Деклозиер привлича и някои от представителите на опозиционните политически партии. Деклозиеровата афера не дава очакваните резултати. Правителството на д-р В. Радославов взема мерки спрямо помощниците на френския търговец и ги хвърля в затвора. Скоро след това следва и официалното обвързване на България с Австро-Унгария и Германия. След края на Първата световна война в Париж съглашенските държави осъждат България да заплати загубите на Ф. Деклозиер.\r\n1912 г.\r\nБойците на 21-ви пехотен средногорски полк с командир полковник Владимир Серафимов разгромяват турците при с. Аламидере (днес Полковник Серафимово).\r\nХасковският отряд, предвождан от ген. Васил Делов, освобождава Кърджали от турско робство. Като резултат градът и Източните Родопи трайно се присъединяват към Царство България. През 1937 година официално е обявен за Празник на Кърджали.\r\n1908 г.\r\nВ българския флот са зачислени 6 миноносеца: „Смели”, „Храбри\", „Дръзки\", „Строги\", „Шумни\" и „Летящи\".\r\n1907 г.\r\nВ периода 19 – 21 октомври в София се провежда първият конгрес на Младолибералната партия, който приема устав и програма. Младолиберална партия (тончевисти) е политическа формация, която се обособява през 1904 г. след отцепването на Д. Тончев и група негови сподвижници от Либералната партия на д-р В. Радославов. Печатния й орган е в. \"Свободно слово\" (1904-1912 г.). Поради обстоятелството, че програмата й не се отличава съществено от програмните разбирания на радославистите, Младолибералната партия не успява да се изгради като значителна политическа сила в страната. Взема участие в коалиционния кабинет на д-р В. Радославов (1913-1918 г.) и по този начин е отговорна за въвличането на България в Първата световна война 1914-1918 г. и последвалата след нея втора национална катастрофа. През 1920 г. се обединява с Националлибералната партия, с което престава да съществува като самостоятелна политическа групировка.\r\n1879 г.\r\nСъстои се откриване на I ОНС на Княжество България. За председател е избран Петко Каравелов.\r\n1877 г.\r\nВ хода на Руско-турската Освободителна война руските и румънските войски затварят обръча около Плевен.\r\nПрез 1877- 1878 г. се води война между Русия и Турция, която довежда  до освобождаването на по-голямата част от българския народ от османско иго и до възстановяването на Българската държава. Тя е  предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.).\r\n1867 г.\r\nВ Букурещ излиза първият брой на в. \"Народност\". Негови редактори са Иван Богоров, Иван Грудов и Иван Касабов. Вестникът се възприема като трибуна на т.нар. \"млади\" сред българската емиграция във Влашко. Последният брой е издаден на 6 юли 1869 г.На тази дата са родени:\r\n1883 г.\r\nРоден е Пенчо Иванов Златев - български офицер, генерал-лейтенант. Участник е в Балканската и Първата световна война. Той е един от създателите и ръководителите на нелегалния Военен съюз. До 1934 г. е инспектор на кавалерията. От 19 май1934 г. до 22 януари 1935 г. е министър на войната в кабинета на К. Георгиев. От 22 януари 1935 до 21 април 1935 г. е министър-председател. След падането на кабинета се оттегля от политическия живот. Умира на 24 август 1948 г. в София.\r\n1858 г.\r\nРоден е Димитър Николов Петков -  български общественик, държавник и журналист. Участва в Руско-турската война. През 1881 г. води борба срещу пълномощията на княз Александър Батенберг, заради което е осъден на доживотен затвор. Пуснат е на свобода след няколко месеца, започва да издава в. \"Свирка\". Избран е за депутат през 1884 г., един от лидерите на Народнолибералната партия. Председател е на VI обикновено НС (1892-1893 г.), на IV ВНС (1893 г.) и на VII обикновено НС (1893 г.). Министър е на вътрешните работи в кабинета на Р. Петров (1903 г.), министър-председател (1906-1907 г.). Кмет е на София (1887-1893 г.). Редактира в.\"Независимост\", \"Независима България\", \"Свобода\", \"Нов век\". Убит е на 26 февруари 1907 г., в София.На тази дата умират:\r\n2007 г.\r\nНа 83-годишна възраст умира Вили Цанков – български театрален и кино-режисьор.\r\n2002 г.\r\nУмира Петър Корнажев, български политик и юрист на 72-годишна възраст.\r\n1980 г.\r\nУмира Вълко Вельов Червенков – български общественик, политик и държавник, функционер на БКП, министър-председател на България (1950-1956 г.) и генерален секретар на БКП (1950-1954 г.).\r\nРоден е на 6 септември 1900 г. в Златица. Член е на БКП от 1919 г. Участва в организацията на терористичните действия на КП (1923-1925 г.) и в атентата в църквата “Св. Неделя” (1925 г.), за което е осъден задочно на смърт. През 1925 г. заминава нелегално в Москва. Като емигрант работи в апарата на Коминтерна (1938-1941 г.). Член е на задграничното бюро на ЦК на БКП (от 1941 г.), ръководител и главен редактор е на нелегалната радиостанция “Христо Ботев” (юли 1941 г. – септември 1944 г.). След Деветосептемврийския преврат (1944 г.), като член на т. нар. Отечественофронтовско правителство, прокарва комунистическа политика за борба срещу демокрацията и участва в установяването на тоталитаризма в България. С негово участие в България е въведен режим на терор, насилие и потъпкване на правата на човека. На 9 декември 1961 г. е освободен от всички държавни длъжности, през ноември 1962 г. VIII конгрес на БКП го изключва от БКП. Възстановен е през 1969 г.\r\n1971 г.\r\nУмира Йосиф Цанков - български композитор и пианист. Роден е на 7 ноември 1911 г. в Русе. Учи пиано при Н. Георгиева-Агура и Теофана Калчева. Завършва юридическо образование в СУ “Св. Климент Охридски” (1939 г.). Първата си песен - “Ела с мен в Хавай” написва през 1930 г., а през 1936 г. създава квартет “Цанков”. От 1937 г. до 1941 г. е композитор на театър “Одеон” в София. За “Одеон” композира оперите: “Мая” (1935 г.), “Продадена любов” (1937 г.), “Жуана” (1939 г.), “Дръж се, Жужи” (1941 г.), “Златната вдовица” (не е поставяна). Едновременно с ангажиментите си към театъра ръководи фабриката за грамофонни плочи “Лондон рекърдс” (1937-1940 г.). През 1951 г. е назначен за отговорен редактор в музикална редакция на “Радиопром” (по-късно “Балкантон”). Член е на Съюза на българските композитори от 1948 г. Сред най-известните му песни до 50-те год. са “Керванът”, “Продадена любов”, “Облаци бездомни”, “Спи, моя малка синьорина . През 60-те години създава “Старите песни”, “Събота вечер”, “Гълъби над София”, “Твоята китара”, “Когато луната изплува” и др. На негово име е учредена награда на СБК, която се връчва на фестивала “Златният Орфей”.\r\n1929 г.\r\nУмира Васил Христов Радославов - политически и държавен деец, действащ член на БАН. Роден е на 15 юли 1854 г. в Ловеч. Завършва право в Хайделберг, Германия, защитава и докторат. След като се завръща  в България, става един от лидерите на Либералната партия. Участва неколкократно в управлението на държавата като министър на правосъдието (29 юни 1884 г. – 15 юли 1886 г., 9 – 12 август. 1886 г.), министър на вътрешните работи (12 август 1886 г. – 28 юни 1887 г.). По време на Регентството е министър-председател (16 август 1886 г. – 28 юни 1887 г.). При управлението на Стефан Стамболов (1887 г. – 1894 г.) оглавява т. нар. легална опозиция. Включен е в състава на коалиционното правителство на К. Стоилов като министър на правосъдието (19 май – 17 септември 1894 г.) и министър на народното просвещение (17 септември – 9 декември 1894 г.). По-късно минава в опозиция на управляващата Народна партия (1894 г. – 1899 г.). Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през 1899 г. – 1901 г. е известно като Радославов режим. През лятото на 1903 г. Радославов е обвинен в измяна на родината и княза, в използване на властта за лично облагодетелстване и е осъден от Държавен съд на осем месеца затвор и отнемане завинаги на гражданските и политическите права. Няколко месеца по-късно е амнистиран. Отново е министър-председател в един от най-тежките периоди за България (4 юли 1913 г.–21 юни 1918 г.). Едновременно с това до 21 септември 1915 г. е министър на вътрешните работи и народното здраве, а след това и министър на външните работи и изповеданията. След подписването на Солунското примирие 1918 г. емигрира в Германия. Осъден е задочно от Държавен съд като един от главните виновници за втората национална катастрофа.За изготвянето на историческата справка на Агенция „Фокус” са използвани следните източници:\r\nЕнциклопедия „България” - Издателство на БАН, 1982 г.;\r\nЕнциклопедия „Британика” (2004 г.);\r\nБольшая Советская Энциклопедия (1970 г.);\r\nФамилна енциклопедия „Larousse”;\r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща „Труд”, 2004 г.;\r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща „Труд”, 2003 г.; \r\nИстория на България по дати - Книгоиздателска къща „Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща „Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща „Емас”, 2001 г.;\r\nИстория на Русия - Книгоиздателска къща „Труд”, 2002 г.;\r\nИстория на Османската империя - Издателство „Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на „The New York Times”;\r\nИсторически бюлетин – на „The History Channel”;\r\nИсторически бюлетин – на „World of Quotes”;\r\nИсторически архив на Агенция „Фокус” - отдел „Архив и бази данни” и други.", "date": "2017.10.21", "title": "Денят 21 октомври в българската история"}
{"url": "http://www.focus-news.net/news/2017/10/21/2448938/plovdiv-natsionalen-pametnik-na-kulturata-asenova-krepost-shte-bade-zatvoren-za-posetiteli-zaradi-zasnemane-na-televizionen-serial.html", "text": "Национален паметник на културата „Асенова крепост” ще бъде затворен за посетители днес заради заснемане на сцени на телевизионен сериал. Това съобщиха за Радио „Фокус“ – Пловдив от ръководството на Общинско предприятие „Туризъм“ в Асеновград. Днес там ще се снима филм и комплексът ще бъде снимачна площадка и декор за заснемане на части от сцени.\r\nОт общинското предприятие уточниха, че Асеновата крепост посреща посетители през цялата седмица, без почивен ден, за времето между 09.00 и 20.00 часа. На обекта се предлагат и туристически беседи на български и английски език.\r\nТони МИХАЙЛОВ", "date": "2017.10.21", "title": "Пловдив: Национален паметник на културата „Асенова крепост” ще бъде затворен за посетители заради заснемане на телевизионен сериал"}
{"url": "http://www.focus-news.net/news/2017/10/21/2448939/bbc-ochakva-se-ispaniya-da-nalozhi-pryako-upravlenie-nad-kataluniya.html", "text": "Испанският кабинет на министрите се очаква да одобри мерки, позволяващи на правителството да наложи пряко управление над Каталуния, предаде BBC. Заседанието идва почти три седмици след спорния референдум за независимост, провел се в автономния регион в началото на месеца. Според испанското правителство, вотът е незаконен. Според каталунския лидер Карлес Пучдемон обаче гласуването му дава мандат за обявяването на независимост. Вследствие на това, централното правителство се готви да отнеме автономията на региона. Очаква се задействането на член 155 от Конституцията, който позволява налагане на пряко управление в условия на криза. Мерките може да включват поемане на контрола върху регионалната полиция. Калина Жекова", "date": "2017.10.21", "title": "BBC: Очаква се Испания да наложи пряко управление над Каталуния"}
{"url": "http://www.focus-news.net/news/2017/10/21/2448940/haskovo-initsiativata-saberi-otbora-za-kauzata-prodalzhava-s-turnir-po-tenis.html", "text": "„Събери отбора за каузата...“ продължава с турнир по тенис на кортовете на площадка „Юнак“ от 13.00 часа днес. Турнирът е организиран от Община Хасково съвместно с ТК „Хасково 2015“. Това съобщиха от пресцентъра на Община Хасково. Записването за участие е от 12.00 часа до 13.00 часа на тенис кортовете. Задължително условие участниците да имат навършени 18 години. Досега за „Събери отбора за каузата...“ се проведе турнир по футбол и състезание по спортно ориентиране. За следващата седмица (28 и 29 октомври) се предвижда турнир по тенис на маса. След него събраните средства ще бъдат преброени и внесени по сметките на четири деца от Хасково, които се нуждаят от лечение. \r\n„Събери отбора за каузата“ се провежда с цел набиране на средства за лечението на  17-годишната Николета Корондилева, 3-годишната Иванина Иванова, 4-годишния Кристиян Милчев и Дани на 11 години.\r\nНиколета Корондилева е с диагоза Сарком на Юинг, претърпяла множество операции, продължава терапията. Средства може да дарите и по сметката на майката Росица Вълкова Ленкова Пощенска банка BG66BPBI 7926 106 4334 801 BIC: BPBIBGSF\r\nИванина Иванова има тумор в мозъка, оперирана е успешно, но терапията продължава и средства могат да се внесат по сметката на баща й Иван Демирев Иванов-Банка: ЦКБ IBAN: BG14CECB979040C1845200BIC: CECBBGSF\r\nКристиян Милчев е с прогресивна мускулна дистрофия тип Дюшен. За лечението му в Турция са необходими 32 000 долара. Сметка за набиране на средства - BIC UNCRBGSF IBAN BG65UNCR70001522974851 Титуляр: Кристиян Милчев\r\nДани е с диагноза прогресивна мускулна дистрофия тип Дюшен, нуждае се от средства за лечение в клиника в Турция. Средства се събират в сметката на майка му Милена Димитрова Бялкова - Иванова ЦКБ АД Клон Хасково IBAN: BG59 CECB 9790 40D4 7095 00 BIC: CECBBGSF", "date": "2017.10.21", "title": "Хасково: Инициативата „Събери отбора за каузата...“ продължава с турнир по тенис"}
{"url": "http://www.focus-news.net/news/2017/10/21/2448941/zdf-potentsialnite-partnyori-za-yamayska-koalitsiya-v-berlin-shte-obsadyat-finansite-vav-vtoriya-rund-ot-mezhdupartiyni-pregovori.html", "text": "Във втория рунд от сондажите за съставяне на новото коалиционно правителство на Германия разговорите между четирите партии от потенциалния „ямайски“ съюз (Съюза (ХДС/ХСС), „Зелени“ и Свободната демократическа партия)ще бъдат съсредоточени върху данъците, финансите и Европа, предава телевизионният канал ZDF.\r\nПървият кръг от междупартийните преговори премина в конструктивна атмосфера, но както се очакваше – в рамките му не бе постигнат значителен напредък. Няма нищо ново, заяви лидерът на свободните демократи Кристиан Линднер след приключването на разговорите в Берлин.Тереза Герова", "date": "2017.10.21", "title": "ZDF: Потенциалните партньори за „ямайска“ коалиция в Берлин ще обсъдят финансите във втория рунд от междупартийни преговори"}
{"url": "http://www.focus-news.net/news/2017/10/21/2448942/smolyan-praznuva-105-godini-svoboda-za-rodopite.html", "text": "Смолян празнува 105 години свобода за Родопите. Датата 21 октомври 1912 година е съдбоносна. На връх Кавгаджик (дн. Средногорец) се води драматична битка, решаваща съдбата на Смолянския край. Полковник Владимир Серафимов нарушава заповедта на командира на бригадата полковник Гешев да се оттегли заради многократно надвишаващата идваща армия на Явер паша,  твърдо решен да води битка на живот и смърт, но да не отстъпва родопските села, в които е бил посрещнат като победител. Отговорността е огромна, защото не жертва само своя живот, а и този на полка. Рискува и печели. Сега на връх Средногорец има издигнат паметник – костница, наречен от хората Родопската Шипка. \r\nПрограмата по повод празника на Смолян започва в 09.00 часа със традиционния шосеен пробег. Стартът ще бъде даден от връх Средногорец, а финалът е до паметника на полк. Владимир Серафимов в Смолян. През целия ден ще се проведат мероприятия за възрастни и деца.  Поклонението пред Паметника костница на връх Средногорец ще се състои в 14.00 часа, а тържествената заря-проверка ще започне в 20.00 часа, на бул. „България”. \r\nДве са датите в годината, които са с особено значение за Смолян – 21 октомври – освобождението на Смолянския край от турско робство и  празник на Община Смолян, и 18 юни – празник на града, защото на 18 юни 1960 г. трите села Смолян, Райково и Устово се обединяват и образуват град Смолян. \r\nДаниела БОЙКОВА", "date": "2017.10.21", "title": "Смолян празнува 105 години свобода за Родопите"}
{"url": "http://www.focus-news.net/news/2017/10/21/2448943/sofiya-sdvr-predpriema-vsichki-merki-za-ohrana-na-obshtestveniya-red-zaradi-predstoyashtiya-futbolen-mach-mezhdu-otborite-levski-i-tsska.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящото дерби между отборите на ПФК „Левски“ и ПФК „ЦСКА“ от 16.00 часа на Национален стадион „Васил Левски”. Това съобщиха от пресцентъра на МВР. Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове, в района на спортното съоръжение, полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.\r\nУниформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, чадъри, бутилки, в това число и парфюми).\r\nАнгажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост. \r\nЗа да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 14.00 часа.", "date": "2017.10.21", "title": "София: СДВР предприема всички мерки за охрана на обществения ред заради предстоящия футболен мач между отборите „Левски“ и ЦСКА"}
{"url": "http://www.focus-news.net/news/2017/10/21/2448944/der-spiegel-vatreshni-dokumenti-postavyat-pod-vapros-sposobnostta-na-nato-da-se-zashtitava.html", "text": "Какво ще стане, ако Русия реши да атакува държава от военния съюз на Запада? Във вътрешни документи на НАТО се стига до заключението, че Алиансът не би се справил с подобен военен конфликт, пише германското издание Der Spiegel.\r\nТайният доклад от Брюксел рисува картина, в която НАТО не е в състояние да предотврати нападение от страна на военните на Руската федерация. В документа, озаглавен „Доклад за напредъка на политиката на възпиране и отбраната на Алианса“, авторите отбелязват: дори и силите за бързо реагиране не са в състояние да действат с необходимата спешност и ако е необходимо – да отговорят устойчиво на подобна атака. \r\nБалтийските и скандинавски партньори на НАТО се чувстват заплашени от Москва и призовават ръководството на Алианса да коригира дефицитите във възможно най-кратък срок. „Знаем, че трябва да адаптираме и модернизираме структурите на командосите“, призна пред изданието норвежкият министър на отбраната Ине Ериксен Сорейде. Тази структура трябва да подпомага НАТО най-вече в „уязвими региони като този на балтийските държави\", изрази увереност военният министър на Литва. „НАТО е най-силният съюз за отбрана в света, защото вече повече от 70 г. постоянно се адаптира към нови предизвикателства“, заяви на свой ред датският министър на отбраната Клаус Хьорт Фредериксен. .Тереза Герова", "date": "2017.10.21", "title": "Der Spiegel: Вътрешни документи поставят под въпрос способността на НАТО да се защитава"}
{"url": "http://www.focus-news.net/news/2017/10/21/2448945/shumen-festival-nie-sme-shumen-organizirat-mladezhkite-organizatsii-v-grada.html", "text": "Общинският младежки съвет и Градският ученически парламент организират представяне на младежките организации в града под мотото „Ние сме Шумен“ в 13.00 часа в парка до общината. Това съобщиха от пресцентъра на Община Шумен. Основната цел на събитието е да популяризира дейността на организираните младежки общности и да стимулира инициативата на младите хора. По време на срещата с техни представители младите хора ще имат възможност да се запознаят със заниманията в десетките младежки организации, школи, клубове и с работата на младежките организации в града. В парка ще бъдат подредени кътове, където младежите ще обясняват какви са условията за участие и как става записването тях. \r\nВ инициативата ще участват представители на младежките организации на БЧК, Интеракт, ще има демонстрации по таекуондо, айкидо, баскетбол, спортни танци. Заедно с това организаторите са подготвили художествена програма, в която ще се включат творческите секции към клубовете и младежките формации. Проявата ще продължи до 16.00 часа.", "date": "2017.10.21", "title": "Шумен: Фестивал „Ние сме Шумен“ организират младежките организации в града"}
{"url": "http://www.focus-news.net/news/2017/10/21/2448946/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-natsionalna-sreshta-na-profesionalnite-gotvachi.html", "text": "Въвежда се временна организация на движението, съобщиха от пресцентъра на Община Велико Търново. Във връзка с провеждане на дефиле в рамките на национална среща на професионалните готвачи ще настъпи временна промяна в организация движението на МПС. От 10.30 до 12.00 часа (или до приключване на събитието) се затварят за движение улиците: „Иван Вазов”, пл. „Велчова завера”, „Стефан Стамболов”, „Независимост”, до паметник „Майка България”.", "date": "2017.10.21", "title": "Велико Търново: Въвежда се временна организация на движението във връзка с национална среща на професионалните готвачи"}
{"url": "http://www.focus-news.net/news/2017/10/21/2448947/denyat-21-oktomvri-v-svetovnata-istoriya.html", "text": "2014 г.\r\nТурция разрешава на иракски кюрди да пресекат границата за да се включат в борбата с „Ислямска държава“.\r\nСветовната здравна организация съобщава за ликвидиране на огнището от Ебола в Нигерия.\r\n2013 г.\r\nИзвършен е атентат срещу автобус във Волгоград. Загиват 6 човека, а още 32 са ранени.\r\n2012 г.\r\nВ Бисау – столицата на Гвинеям, е осуетен опит за преврат.\r\n2011 г.\r\nПосланиците на 28-те страни в НАТО се събират на извънредно заседание в Брюксел във връзка с прекратяване на военната операция в Либия.\r\n2010 г.\r\nМианмар приема настоящото си национално знаме, като заедно с това влиза в сила нова конституция и са сменени химнът и официалното название на страната. \r\nДо октомври 2010 г. Мианмар използва знаме, прието на 3 януари 1974 г. едновременно с провъзгласяването на социалистическата република в страната. \r\n2000 г.\r\nАмериканският боксьор Майк Тайсън заявява, че приключва кариера си в професионалния спорт, макар че продължава да излиза на ринга, потвърждавайки претенциите си за титлата на световен шампион в супертежка категория.\r\n1999 г.\r\nБившият министър-председател на Израел Б. Натаняху е обвинен в присвояване на държавно имущество, заради което е обискиран дома му.\r\nРуски ракети разрушават пазара в центъра на Грозни.\r\n1994 г.\r\nПодписва се Рамков договор между САЩ и КНДР. Той цели по-голяма ядрена сигурност на Корейския полуостров.\r\n1982 г.\r\nВ Москва се провежда заседание на Комитета на министрите на външните работи на страните от Варшавския договор.\r\n1978 г.\r\nПодписан е договор за дружба и сътрудничество с Ангола. Двете страни се договарят за разширяване и задълбочаване на взаимноизгодното си сътрудничество в различните отрасли на икономиката, науката и изкуството. Договорът е сключен за срок от 20 г.\r\n1960 г.\r\nВъв вода е пусната първата английска атомна подводница.\r\n1950 г.\r\nПровежда се конференция на министрите на външните работи на СССР, Албания, България, Чехословакия, Полша, Румъния, Унгария и ГДР. Прието е съвместно заявление по германския въпрос. Срещата е в отговор на проведеното на 19 септември същата година съвещание на външните министри на САЩ, Великобритания и Франция в Ню Йорк, на което трите страни обсъждат въпросите за прекратяване състоянието на война с Германия, ревизия на забраната наложена върху редица отрасли на германската промишленост и създаването на германска армия. Социалистическите страни настояват за незабавно сключване на мирен договор с Германия и създаване на единна германска държава, като не се допусне ремилитаризирането й.\r\nКитайската армия завзема Тибет.\r\n1944 г.\r\nВойските на съюзниците завземат Аахен. Той е първият освободен град на територията на Германия.\r\n1943 г.\r\nСключен е договор за създаване на икономически съюз между Белгия, Нидерландия и Люксембург (Бенелюкс).\r\nВ гетото на гр. Минск фашистите унищожават последните евреи.\r\n1937 г.\r\nПо обвинение в шпионаж в полза на Германия е арестуван руският авиоконструктор Алексей Туполев.\r\n1923 г.\r\nВ Мюнхен е открит първият планетариум.\r\n1879 г.\r\nАмериканският изобретател Томас Едисон провежда първото изпитание на електрическа лампа с нагреваема жичка.\r\n1858 г.\r\nВ Париж се състои премиерата на операта “Орфей” по Офенбах.\r\n1847 г.\r\nЗапочва гражданската война в Швейцария.\r\n1805 г.\r\nКрай нос Трафалгар британският флот начело с адмирал Хорейшо Нелсън, състоящ се от 27 линейни кораба, разбива обединената ескадра на Франция и Испания ръководена от П. Вилньов с 33 линейни кораба. Нелсън прилага маневрената тактика и така унищожава 1 и пленява 17 кораба. В боя той е ранен смъртоносно. С Трафалгарското сражение Великобритания си извоюва господство по море.\r\n1652 г.\r\nФренският крал Луи XIV влиза в Париж след потушаване на Фронда (френско социално-политическо движение против абсолютизма).\r\n1640 г.\r\nПодписан е Рипонският договор, който слага край на войната между епископите на Англия и Шотландия.\r\n1596 г.\r\nСключена е Брестската уния, съгласно която епископите на руската църква намиращи се на полска територия признават властта на папата.\r\n1520 г.\r\nЕкспедицията на Фернандо Магелан преминава протока, който свързва Атлантическия с Тихия океан и днес носи неговото име.\r\nФернандо Магелан е португалски мореплавател. Отначало е на португалска служба в Индия, след това в Африка. След уволнението си през 1512 г. постъпва на испанската служба. Карл V му дава средства, за да потърси през Южна Америка път към бреговете на Азия. Магелан потегля от Испания през 1519 г. с 5 кораба. Минава край бреговете на Южна  Америка, навлиза в Тихия океан през протока, който е наречен на негово име. Пресича Тихия океан и стига до Филипинските острови. Там покръства местния владетел и го прави васал на Испания. Загива в сражение с филипинско племе. Неговият помощник Себастиан дел Кано връща остатъците от Магелановата експедиция в Испания. Извършено е първото околосветско пътешествие, продължило 3 години и 14 дни. Установено е единството на световния океан, както и кълбовидната форма на Земята.На тази дата са родени:\r\n1945 г.\r\nРоден е Никита Сергеевич Михалков - руски сценарист, режисьор и актьор. През 1963-1966 г. учи в театралното училище “Шчукин”. През 1971 г.завършва ВГИК. В киното е от 1961 г. - “Мъгли над Борск”. Първите му роли са: “Крача по Москва” (1963 г.), “Проверка” (1966 г.), “Червената палатка” (1970 г.), “Песен за Маншук” (1970 г.). Играе в “Сибириада”, 1979 г., както и в екранизации на литературна класика: “Дворянско гнездо” (1969 г.), “Станционният надзирател” (тв, 1972 г.), “Незавършена пиеса за механично пиано” (1977 г.), “Вяра, надежда и кръв” (2000 г.). Дебютът му като режисьор е късометражния филм “Спокоен ден в края на войната” (1971 г.). Филмите му като режисьор са: “Свой сред чужди, чужд сред свои” (1974 г.), “Робиня на любовта” (1976 г.), “Незавършена пиеса за механично пиано” (1977 г.), “Пет вечери” (1979 г.), “Няколко дни от живота на Обломов” (1980 г.), “Роднини” (1982 г.), “Без свидетели” (1983 г.), “Очи чорние” (1987 г.), “Угра” (1990 г.), “Анна” (1994 г.), “Изгорени от слънцето” (1994 г.), “Сибирският бръснар” (1999 г.). Съсценарист е на филмите: “Ненавист”, “Транссибирският експрес”, “Кръв и пот” и др.\r\n1833 г.\r\nРоден е Алфред Бернхард Нобел - шведски химик, изобретател. Собственик е на повече от 300 патента в областта на синтеза и производството на взривни вещества. Завършва Химическия факултет на Санктпетербургския университет. През 1866 г. смесва нитроглицерина с инфузорна пръст и получава динамита. През 1867 г. получава патент за откритието си и организира производството на динамит. През 1887 г. създава бездимния нитроглицеринов барут, наречен балистит. През 1868 г. заедно с баща си получава златния медал \"Летерстед\" на шведската академия на науките за използването на нитроглицерина и откриването на динамита. През 1896 г. патентова откритието си \"бездимен барут\". Депозира в различни държави около 350 сертификата, представящи 150 изобретения. Член е на Кралската шведската академия на науките (1884 г.), на Лондонското кралско дружество и на Дружеството на инженерите в Париж. От 1880 г. е рицар на Нордстейерне орден. Почетен доктор е по философия на университета в Упсала (1893 г.). Кавалер е на Почетния легион. Умира от мозъчен инсулт на 10 декември в Италия. След няколко дни близките му откриват документ, с който дарява 1,5 млрд. долара (33 млн. швед. крони) за международен награден фонд за висши научни постижения. Приходите от фонда, по негово желание, се разделят на пет части: за награда за физика; за химия; за медицина и физиология; за литература; за мир. Изричното му желание е да се награждават само приживе кандидати от цял свят, без значение на националността им. От първата година на наградите – 1901 г. до днес обявяването на лауреатите се извършва на 21 октомври (рождената дата на Нобел , а официалната церемония по връчването на наградите – на 10 декември (денят на смъртта на Нобел), едновременно в Стокхолм и Осло. Наградените в дадена област могат да бъдат най-много трима. Единствено наградата за мир може да се присъжда на цели организации. Лауреатите получават Нобелов златен медал, Нобелов диплом и чек.На тази дата умират:\r\n2009 г. – Хайнц Чеховски, немски поет. Първите си стихотворения публикува през 1957 г. в списание „Нойе дойче литератур“. Работи като издателски редактор в Хале и драматург в Магдебург. Публикува още стихосбирките „Следобедът на една любовна двойка“ (1962) и „Пътуване по водата“ (1967). В ГДР Хайнц Чеховски е официално по-скоро търпян, отколкото ценен. Преди политическата промяна през 1989 г. поетът издава стихосбирките „Овце и звезди“ (1975), „Що се отнася до мене“ (1981), „Аз, например“ (1982), „До приятел и враг“ (1983) и „Никакъв по-близък знак“ (1987).\r\n1984 г. – Франсоа Трюфо, френски режисьор, сценарист, продуцент, актьор и филмов критик, един от създателите на френската Нова вълна. Работи в киното повече от четвърт век, през което време създава над 25 филма и се превръща в един най-представителните френски режисьори. Филмът му 400-те удара е основополагащ за Новата вълна.\r\n1969 г. \r\nДжак Керуак, американски писател, поет, художник и представител на бийтпоколението. Той се смята за един от най-важните американски автори.\r\n1931 г. \r\nАртур Шницлер, австрийски писател и драматург, един от най-значимите представители на художествения стил „Виенски сецесион“ (Wiener Moderne).\r\n1556 г. \r\nПиетро Аретино, италиански писател и публицист, сатирик, есеист и драматург, един от водещите италиански автор на своето време. Наричан е „Божествения Пиетро Аретино“. Смятан за родоначалник на журналистиката. Кореспонденцията му включва 3 300 писма, съдържащи много данни за епохата, в която е живял.\r\n1442 г.\r\nШарл VI, Обичаният, крал на Франция от 1380 г. Син е на Шарл V Мъдри и Жана Бурбон. По-късно, когато се разболява психически, е наречен Шарл Лудият, но дори и тогава запазва любовта и благоразположението на населението към себе си. Пристъпите на лудост се повтарят периодично през целия му живот.\r\n1125 г. \r\nУмира Козма Пражки – първият чешки хронист. Учи в Прага и Лиеж. От 1110 г. е декан на катедралата “Св. Вит” в Прага. Автор е на “Чешка хроника” (започната през 1119-1120 г.), която съдържа ценни данни за историята (особено 3 книги, в които са описани съвременните на автора събития между 1092-1125 г. за историята на Чехия). Като представител на висшето духовенство Козма Пражки защитава интересите на Католическата църква и на династията Пшемисловци. Неговите последователи дописват събитията в хрониката му до началото на ХIII в.За изготвянето на историческата справка на Агенция „Фокус” са използвани следните източници:", "date": "2017.10.21", "title": "Денят 21 октомври в световната история"}
{"url": "http://www.focus-news.net/news/2017/10/21/2448948/afp-islyamska-darzhava-poe-otgovornost-za-smartonosnata-ataka-sreshtu-shiitskata-dzhamiya-v-kabul.html", "text": "Близкоизточната радикална групировка „Ислямска държава“ пое отговорност за бомбената така и въоръжено нападение, извършено в шиитска джамия в афганистанската столица Кабул в петък, предава AFP. \r\nВ съобщение, разпространено в „Телеграм“, джихадистите твърдят, че „нашият брат Абу Амар ал-Туркмани успя“ да извърши самоубийствен атентат в джамията в Кабул. Екстремистът е носил жилетка с експлозиви, става ясно още от текста. \r\nВ резултат на нападението срещу шиитската джамия в Кабул загинаха най-малко 39 души, сред които и деца, припомня агенцията. Атаката, извършена срещу една от двете нападнати в петък джамии в Кабул, е последната в една от най-кървавите седмици в Афганистан, в която загинаха повече от 180 души..Тереза Герова", "date": "2017.10.21", "title": "AFP: „Ислямска държава“ пое отговорност за смъртоносната атака срещу шиитската джамия в Кабул"}
{"url": "http://www.focus-news.net/news/2017/10/21/2448949/smolyan-s-bogata-programa-shte-bade-otbelyazan-praznikat-na-grada.html", "text": "Жителите на Смолян ще отбележат 105 година от Освобождението на Родопите, съобщиха от пресцентъра на Общината. Празничната програма ще започне в 09.00 часа с шосеен пробег от връх Средногорец до Паметник на полк. Владимир Серафимов. \r\nВ Звездна зала на Планетариума ще бъде се проведе Празник на науката от 10.00 часа. За децата в зала 2 на РДТ „Николай Хайтов” се организира мероприятие „Детско утро”.\r\nПоклонението пред Паметника-костница на връх Средногорец ще започне в 14.00 часа. Поднасяне на венци и цветя пред Паметника на полк. Владимир Серафимов ще е от 17.00 часа.\r\nВ 18.00 часа на пл. „България” ще започне концерт „Смолян празнува Свободата” на Струнен дует „Вейл“ и Формация „Тъпани и гайди“. На същото място от 20.00 часа ще се проведе тържествена заря-проверка, посветена на 105 години от Освобождението на Родопите \r\nОбщина Смолян кани всички жители и гости на града да посетят събитията, посветени на Празника.", "date": "2017.10.21", "title": "Смолян: С богата програма ще бъде отбелязан празникът на града"}
{"url": "http://www.focus-news.net/news/2017/10/21/2448950/sas-zasazhdane-na-nad-120-000-darveta-stolichna-obshtina-shte-zapochne-mashtabnata-si-zalesitelska-initsiativa-novata-gora-na-sofiya.html", "text": "Столична община ще постави официално началото на мащабната си залесителска инициатива „Новата гора на София“ от 11.00 часа, в рамките на която ще бъдат засадени над 120 000 нови дървета. Това съобщиха от пресцентъра на Столична община. Новата гора на София ще се намира в кв. „Суходол“, в близост до рекултивираното депо и ще заема площ от 225 дка. За засаждането на дърветата в гората екипът на Столична община ще разчита на всички софиянци, тъй като трудът в кампанията е изцяло доброволчески. По план всичките дървета трябва да бъдат засадени в гората в рамките на три залесителни сезона – до края на 2018 г. Фиданките за първия залесителен сезон, който ще продължи до 3 декември, са предоставени от неправителствената организация gorata.bg.\r\n„Новата гора на София ще трансформира общински пустеещи земи в гора от липа и акация, обособявайки нов зелен филтър в близост до града. За да се случи това обаче, бихме искали да се обърнем с покана за участие в самото засаждане към всички софиянци и гости на града, както към отделните хора и семейства, така и към представителите на бизнеса и институциите, с призив да се организират и да дойдат заедно да посадят дървета в гората. Залесителните инициативи през първия залесителен сезон - тази есен, ще протичат всяка събота и неделя от 21 октомври до 3 декември. Всяко дърво е важно и участието на всеки един е важно – както конкретно в засаждането на Новата ни гора, така и в опазването на въздуха, който дишаме. Дърветата, които ще бъдат посадени тази есен в Новата гора на София са предоставени от gorata.bg, така че всичко, което трябва да направят доброволците е да дойдат и с труда си да станат част от Новата гора на София“, обяви зам.-кметът по Екология в СО Йоана Христова.\r\nОрганизацията по засаждане на дървета в Новата гора на София ще се реализира всяка събота и неделя от 21 октомври до 3 декември между 10.00 и 16.00 часа при благоприятни климатични условия. Новата гора на София се намира на терен, граничещ с ул. „Прохладен кът“ в местност „Дреновица“. Входът за гората се намира срещу входа на старото депо за битови отпадъци „Суходол“.\r\nПовече информация може да се намери .", "date": "2017.10.21", "title": "Със засаждане на над 120 000 дървета Столична община ще започне мащабната си залесителска инициатива „Новата гора на София“"}
{"url": "http://www.focus-news.net/news/2017/10/21/2448951/lokalno-makedoniya-pravitelstvoto-na-kosovo-otdelya-sredstva-za-koalitsiyata-sreshtu-islyamska-darzhava.html", "text": "Правителството на Косово ще отдели сумата от 100 хил. долара за коалицията срещу близкоизточната радикална групировка „Ислямска държава“, отбелязва скопското електронно издание „Локално“.\r\nСпоред министър-председателя на най-младата държава на Балканите Рамуш Харадинай правителството е готово да подкрепи и инициатива за връщане на изгонените жители от Ирак и Сирия. Помощта, която Косово може да предостави, е съдействие в разминирането и по проекти, свързани със строителство на домове. Прищина има готовност и за изпращане на хранителни продукти.\r\nПравителството ще отдели средствата от фонд за непланирани разходи, поясняват от редакцията.Тереза Герова", "date": "2017.10.21", "title": "„Локално“ (Македония): Правителството на Косово отделя средства за коалицията срещу „Ислямска държава“"}
{"url": "http://www.focus-news.net/news/2017/10/21/2448952/shumen-balgarskite-mladezhki-delegati-kam-oon-shte-se-sreshtnat-s-mladi-hora-ot-grada.html", "text": "Българските младежки делегати към ООН Александра Мирчева и Ива Цолова ще гостуват в Шумен, за да се срещнат с млади хора от града и да им представят възможности за включване в програми и инициативи на Организацията на обединените нации. Това съобщиха от пресцентъра на Община Шумен. Посещението е част от серия срещи с млади хора от 8 града в България, които Мирчева и Цолова реализират като български младежки делегати към ООН с мандат 2016 - 2017 г. \r\nДелегатите ще запознаят младежите с програмата „Български младежки делегати към ООН“ и с различни възможности за включване на младите хора в програми и инициативи на международно и национално ниво. Гостите на събитието ще разберат кои са 17-те Цели за устойчиво развитие, които светът си поставя до 2030 година и как всеки един от нас може да „промени света“, започвайки от своята общност. Освен това участниците в срещите ще имат възможност да дадат своите идеи и предложения по важни за младите хора въпроси, които младежките делегати да представят пред отговорните за взимане на решения институции в България. \r\nСрещата в Шумен ще се проведе с любезното съдействие на община Шумен в Младежки дом – Шумен от 16.00 часа. Очаква се на нея да присъстват млади хора, студенти, ученици, представители на организации, младежки работници, представители на институции, работещи с и за млади хора и всички, които биха желали да се запознаят с интересни теми, касаещи младите хора в Шумен и по света.", "date": "2017.10.21", "title": "Шумен: Българските младежки делегати към ООН ще се срещнат с млади хора от града"}
{"url": "http://www.focus-news.net/news/2017/10/21/2448953/deutsche-welle-blizo-1200-kompanii-sa-napusnali-kataluniya-sled-izostryaneto-na-krizata-s-madrid.html", "text": "След изострянето на кризата между правителствата в Мадрид и Барселона 1185 компании са напуснали Каталуния и са регистрирали седалищата си в други части на Испания, предава Deutsche Welle.\r\nСамо за един ден – 19 октомври, мястото на регистрация са променили 268 фирми, показват официалните данни на Мадрид. Сред тях са производителят на пенливи вина Codorníu, компанията за макаронени изделия Pastas Gallo и испанският клон на швейцарския застрахователен концерн Zurich.Тереза Герова", "date": "2017.10.21", "title": "Deutsche Welle: Близо 1200 компании са напуснали Каталуния след изострянето на кризата с Мадрид"}
{"url": "http://www.focus-news.net/news/2017/10/21/2448954/sofiya-ogranicheno-e-dvizhenieto-i-parkiraneto-v-uchastak-na-ul-knyaz-boris-i.html", "text": "Ограничено е движението и паркирането в участък на ул. „Княз Борис I“. Това съобщиха от пресцентъра на Столична община. От 00.00 часа днес до 24.00 часа на 31 октомври се забранява влизането на пътни превозни средства по източната пътна лента, престоят и паркирането по западната пътна лента на ул. „Княз Борис I“  между бул. „Александър Стамболийски“ и бул. „Тодор Александров“. Промяната в организацията на движение се налага във връзка с ремонт на източен тротоар на ул. „Княз Борис I“.", "date": "2017.10.21", "title": "София: Ограничено е движението и паркирането в участък на ул. „Княз Борис I“"}
{"url": "http://www.focus-news.net/news/2017/10/21/2448955/api-vremenno-e-ogranicheno-dvizhenieto-po-pat-ii-81-kostinbrod-buchin-prohod-v-rayona-na-depoto-za-tvardi-otpadatsi-poradi-patnotransportno-proizshestvie.html", "text": "Временно е ограничено движението по път II-81 Костинброд – Бучин проход в района на депото за твърди отпадъци поради пътнотранспортно произшествие. Това съобщиха от пресцентъра на Агенция „Пътна инфраструктура”. Обходните маршрути са път III-811 Богьовци - Сливница и път III-164 Своге - Искрец - Бучин проход.", "date": "2017.10.21", "title": "АПИ: Временно е ограничено движението по път II-81 Костинброд – Бучин проход в района на депото за твърди отпадъци поради пътнотранспортно произшествие"}
{"url": "http://www.focus-news.net/news/2017/10/21/2448956/smolyan-obshtinata-osiguryava-bezplaten-transport-na-zhelaeshtite-da-posetyat-tarzhestvata-na-vrah-srednogorets-po-povod-praznika-na-grada.html", "text": "Община Смолян осигурява безплатен транспорт на желаещите да посетят тържествата на връх Средногорец по повод Празника на града. Това съобщиха от пресцентъра на Общината. Първият автобус ще тръгне в 13.00 часа от автогара „Смолян”, а вторият от спирка „Синдикат” в кв. „Устово” също в 13.00 часа. Превозните средства ще спират и на автобусните спирки. След приключване на тържествата на връх Средногорец автобусите ще тръгнат обратно към Смолян.", "date": "2017.10.21", "title": "Смолян: Общината осигурява безплатен транспорт на желаещите да посетят тържествата на връх Средногорец по повод Празника на града"}
{"url": "http://www.focus-news.net/news/2017/10/21/2448957/france-24-prezidentat-na-somaliya-shte-obyavi-sastoyanie-na-voyna-sreshtu-grupirovkata-al-shabab.html", "text": "Държавният глава на Сомалия ще обяви „състояние на война“ срещу екстремистката групировка „Ал Шабаб“, която според властите в Могадишу е отговорна за смъртоносната атака от миналия уикенд, в резултат на която 358 души загинаха, а десетки други бяха обявени за изчезнали, предава радио France 24. Информацията бе потвърдена от министър-председателя на африканската страна.\r\nОчаква се САЩ да имат поддържаща роля в новата офанзива, която президентът Мохамед Абдулахи Мохамед ще обяви официално в събота, разкри източник от военните кръгове на Могадишу, пожелал анонимност. Операцията има за цел да изтласка джихадистите от бастионите им в провинциите Долен и Среден Шабел, откъдето са извършили редица нападения срещу сомалийската столица Могадишу. .Тереза Герова", "date": "2017.10.21", "title": "France 24: Президентът на Сомалия ще обяви „състояние на война“ срещу групировката „Ал Шабаб“"}
{"url": "http://www.focus-news.net/news/2017/10/21/2448958/sliven-mestnata-komisiya-za-borba-sreshtu-protivoobshtestvenite-proyavi-na-maloletnite-i-nepalnoletnite-organizira-esenen-futbolen-turnir.html", "text": "Есенен футболен турнир, реализиран по програма на Местната комисия за борба срещу противообществените прояви на малолетните и непълнолетните, ще се проведе на спортната площадка в сливенския кв. „Речица“ от 10.00 часа. Това съобщиха от пресцентъра на Община Сливен. След проведените три квалификационни групи, на финал са се класирали отборите при училищата в село Тополчане, Сотиря, Самуилово и отборът домакин при училището в кв. „Речица“.\r\nЗа победителите на финала е осигурен награден фонд от 300, 200, 100 и 50 лв., съответно от първо до четвърто място. На първите три отбора ще се връчат купи и медали за постигнатите резултати.\r\nФутболните турнири се провеждат два пъти в годината, пролет и есен, като целогодишно в подготовката за участие в тях вземат повече от 200 ученици от училищата в селата в община Сливен.", "date": "2017.10.21", "title": "Сливен: Местната комисия за борба срещу противообществените прояви на малолетните и непълнолетните организира есенен футболен турнир"}
{"url": "http://www.focus-news.net/news/2017/10/21/2448959/faz-fraktsionniyat-lider-na-zeleni-prizova-kam-kompromis-potentsialnite-partnyori-za-yamayska-koalitsiya.html", "text": "След края на първия рунд от преговорите  за съставяне на новото коалиционно правителство на Германия, фракционният лидер на „Зелени“ Антон Хофрайтер призова към компромис партиите от потенциалния „ямайски“ съюз, съобщава националният ежедневник Dir Frankfurter Allgemeine Zeitung.\r\nВъв втория рунд от сондажите за съставяне на новото коалиционно правителство в Берлин, който стартира следващата седмица, Съюзът (ХДС/ХСС), „Зелени“ и Свободната демократическа партия (СвДП) ще съсредоточат разговорите върху данъците, финансите и Европа, стана ясно след края на първия етап на дискусиите. \r\nНачалният кръг от междупартийните преговори премина в конструктивна атмосфера, но както се очакваше – в рамките му не бе постигнат значителен напредък, припомнят от редакцията. Тереза Герова", "date": "2017.10.21", "title": "FAZ: Фракционният лидер на „Зелени“ призова към компромис потенциалните партньори за „ямайска“ коалиция"}
{"url": "http://www.focus-news.net/news/2017/10/21/2448960/pss-otlichni-sa-usloviyata-za-turizam-v-planinite.html", "text": "Отлични са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето навсякъде е спокойно и топло, като се очаква да се запази така и до края на деня. Няма сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.21", "title": "ПСС: Отлични са условията за туризъм в планините"}
{"url": "http://www.focus-news.net/news/2017/10/21/2448961/georgi-svilenski-bsp-gerb-se-boryat-s-koruptsiyata-samo-na-prikazki.html", "text": "През месец май неправителствена организация подава сигнали, на които са се подписали четири човека, които сезират премиера Борисов за това, че сегашният зам.-министър Ангел Попов е взимал пари с цел уреждане на разрешителни. Шест месеца по този сигнал няма движение, не е предаден на прокуратурата, нито на инспектората, а просто стои в нечие бюро. Затова казваме, че не може да се бориш с корупцията само на приказки или само от студиата. Това заяви зам.- председателят на ПГ на „БСП за България“ Георги Свиленски по БНТ.\r\n„Действието по този случай обаче го видяхме едва вчера от главния прокурор“, обясни Свиленски. Той каза, че едва сега е предприел действия, защото чак сега е получил документи по случая. „Сигналът е бил пратен в Министерския съвет, пратен е и в Министерството на транспорта, но никой не си е мръднал пръста“, коментира той.\r\n„Не бива да се прави опит да се затвори устата на хората, на журналистите, на народните представители“, заяви Георги Свиленски по повод решението на управляващите да обявят оградата с Турция за обект от национално-стратегическо значение. „Ние искаме да разкриваме нередности и затова сме подали сигнал в прокуратурата за изхарчени над 200 млн. лв. не по предназначение“, посочи Свиленски.\r\n„На лидера на ГЕРБ столчето му е без крака“, обясни Георги Свиленски. По думите му след като Делян Добрев  обяви, че подава оставка, Бойко Борисов от морето бе заявил, че оставката на Добрев трябва да се приеме, а по-късно парламентарната му група гласува да не се приеме оставката. Свиленски  категорично заяви, че борбата с корупцията не е приоритет на ГЕРБ. Според него това е така, защото президентът Румен Радев е прекъснал заседанието на КСНС по темата за корупцията заради лиспа на кворум, поради неприсъствие и напускане на членове на съвета от управляващите.", "date": "2017.10.21", "title": "Георги Свиленски, БСП: ГЕРБ се борят с корупцията само на приказки"}
{"url": "http://www.focus-news.net/news/2017/10/21/2448962/kurir-sarbiya-novoto-oborudvane-na-srabskite-elitni-chasti-be-predstaveno-na-bataynitsa.html", "text": "Освен подарените от Москва шест изтребители МиГ-29, най-голямата атракция в деня на честването на годишнината от освобождението на Белград от германските окупационни войски станаха войниците от сръбските спецчасти, отбелязва белградското електронно издание Kurir.\r\nВ парада, който бе проведен в петък на военновъздушната база „Батайница“, взеха участие 1500 военнослужещи от специалните части на сръбската армия. Най-важното, което трябваше да бъде забелязано от събралите се граждани, е напълно новото и модерно оборудване, с което разполагат елитните сръбски части – от оптични устройства и пушки до униформи, обръщат внимание от редакцията. \r\nПо данни на изданието, сръбските спецчасти разполагат с най-доброто оборудване, което може да бъде намерено както на вътрешния, така и на външния пазар..Тереза Герова", "date": "2017.10.21", "title": "Kurir (Сърбия):  Новото оборудване на сръбските елитни части бе представено на „Батайница“"}
{"url": "http://www.focus-news.net/news/2017/10/21/2448963/aktsenti-v-predavaneto-metronom-na-radio-fokus.html", "text": "В предаването „Метроном” на Радио „Фокус” ще коментираме събитията през седмицата. За това какви процеси са плод по-силните или по-приглушените по звучене политически скандали ще говорим политолога проф. Александър Маринов.\r\nПоредният Европейски съвет завърши след повече разговори за Брекзит, но без решения за Турция, миграцията и общата отбрана. С какво да си обясним невъзможността за намиране на фокус? Очаквайте коментара на Меглена Кунева, заместник министър-председател по координация на европейските политики и институционалните въпроси в периода 2014 – 2017 г., министър по европейските въпроси в две поредни правителства и бивш европейски комисар.\r\nКакви са рисковете за промяната на профила на типичния за нашите земи ислям, така че от абсолютно неприемлив за радикалните екстремисти да се радикализира? Гост в студиото е Алекс Алексиев, председател на Центъра за Балкански и Черноморски изследвания.\r\nВ този час започва градската конференция на БСП - София. За обсъжданите на нея въпроси ще разговаряме с Калоян Паргов, председател на столичната организация на левицата.\r\nЦоня Събчева", "date": "2017.10.21", "title": "Акценти в предаването „Метроном” на Радио „Фокус”"}
{"url": "http://www.focus-news.net/news/2017/10/21/2448964/smolyan-strunen-duet-veyl-i-formatsiya-tapani-i-gaydi-shte-iznesat-kontsert-za-praznika-na-grada.html", "text": "„Смолян празнува свобода” – под това мото днес от 18.00 часа в зала 1 на РДТ „Николай Хайтов” Община Смолян организира концерт за гражданите и гостите на града. В него ще вземат участие Струнен дует „Вейл” и формация „Тъпани и гайди”, съобщиха от пресцентъра на Общината. \r\n Двамата виртуозни музиканти Мая и Пламен Ковачеви печелят престижни награди по международни сцени. Миналата година те получиха в Лас Вегас награда „Грами” за модерна класическа музика. Дует „Вейл” има един авторски албум и подготвя втори. \r\nФормация „Тъпани и гайди” съществува от 2011 година. Традиционният родопски звук е заложен в основата на звученето, но е преплетен с тежък съпровод на австралийско диджериду и перуански кахон. Смолянската публика ще се наслади на изпълненията на Валентина Добрева, Лазар Кермедчиев, Григор Лалов, Росен Росенов, Костадин Канев, Петър Йорданов и Георги Маринов Хорхе. \r\nОбщина Смоля и кметът Николай Мелемов канят смолянчани и гостите на града да посетят концерта. Входът е безплатен.", "date": "2017.10.21", "title": "Смолян: Струнен дует „Вейл” и формация „Тъпани и гайди” ще изнесат концерт за Празника на града"}
{"url": "http://www.focus-news.net/news/2017/10/21/2448965/rts-sarbiya-den-za-razmisal-v-kosovo-zabranena-e-politicheskata-agitatsiya-za-mestnite-izbori.html", "text": "След 30-дневна кампания за местните избори, в полунощ за косоварите настъпи ден за размисъл,  предава  Радио-телевизија Србије (РTС) .\r\nЗабраната за политическа агитация ще остане в сила до 19 часа (местно време) в неделя, когато ще бъде обявен краят на изборите за местна власт в най-младата държава на Балканския полуостров.\r\nГласуването за кметове и общински съветници ще се проведе в 38 общини на територията на Косово. Право на глас имат около 1,87 млн. избиратели. \r\nЦентралната избирателна комисия (ЦИК) потвърди участието на 91 политически субекти в местните избори - една коалиция, 35 политически партии, 30 граждански инициативи и 25 независими кандидати. Изборите ще бъдат наблюдавани от около 32 хил. местни и чуждестранни наблюдатели. Държавната прокуратура обяви, че са предприети всички мерки за незабавно реагиране на евентуални проблеми в изборния ден. Косовската полиция е разработила конкретен план за действие, за да гарантира спокойното и плавно протичане на избирателния процес. Тереза Герова", "date": "2017.10.21", "title": "РТС (Сърбия): Ден за размисъл в Косово – забранена е политическата агитация за местните избори"}
{"url": "http://www.focus-news.net/news/2017/10/21/2448966/rumena-andreeva-obshtinski-mladezhki-dom-shumen-gradat-e-domakin-na-xvii-otkrit-republikanski-turnir-po-sportni-tantsi-za-kupa-shumen.html", "text": "Над 300 участници се очакват в XVII открит Републикански турнир по спортни танци за Купа „Шумен“. Това съобщи за Радио „Фокус“ – Шумен Румена Андреева, директор на Общински младежки дом – Шумен. Заявки са подали танцьори от София, Пловдив, Русе, Варна, Бургас, Монтана, Казанлък, Асеновград, Троян, Плевен и др. В надпреварата ще се включат и над 50 шуменски деца. Турнирът ще бъде открит от 12.00 часа в спортна зала „Младост“. Събитието се провежда под патронажа на кмета на община Шумен Любомир Христов. \r\nВ първата част ще се представят некартотекирани двойки и момичета във възрастовите групи 7, 9, 11, 13, 15 и 18 г. От 13.30 часа е началото за танцови двойки в класове 9E, 11E, 13E, 11D, 13D, 15D, 15C и 18D+D. Третата част е от 17.00 часа – танцови двойки в класовете 18С+С, В-St, B-La, A-La, A-St. От 18.00 часа ще започне надпреварата за Купа „Шумен. \r\nЛатино-американски танци ще танцуват двойки: деца I и деца II, юноши младша и старша възраст, младежи и аматьори. „За първи път тази година има Купа „Шумен“ за всички възрастови групи, преди това беше само за големите, а сега от 18.00 часа всички възрастови групи ще се състезават за Купа „Шумен“ и има голям интерес“, каза Андреева. Тя посочи, че специален гост на турнира ще бъде президентът на Федерацията по спортни танци Иван Деспотов.\r\nИвелина ИВАНОВА", "date": "2017.10.21", "title": "Румена Андреева, Общински младежки дом – Шумен: Градът е домакин на XVII открит Републикански турнир по спортни танци за Купа „Шумен“"}
{"url": "http://www.focus-news.net/news/2017/10/21/2448967/euractiv-es-uvelichava-sredstvata-za-podkrepa-na-grazhdanskoto-obshtestvo-v-turtsiya.html", "text": "През следващите седмици Европейската комисия ще обмисли и представи план за увеличение на средствата, отпускани от Брюксел в подкрепа на гражданското общество в Турция, съобщава  EurActive.\r\nСлед края на двудневната среща на върха в Брюксел, източник обясни пред тесен кръг журналисти, че идеята е „да похарчим повече пари за гражданското общество и по-малко за патологията\", т.е. за режима на Ердоган.\r\nОтношенията между Брюксел и Анкара са изострени от месеци. На фона на нарушенията на човешките права и незачитането на върховенството на закона в Турция някои страни като Австрия поискаха окончателно прекратяване на преговорите за присъединяване. Други, като Германия, призоваха за съкращаване на предприсъединителните фондове. България на свой ред настоява за поддържане на добри отношения с Анкара. В София се опасяват, че в противен случай президентът Реджеп Тайип Ердоган може да реагира остро и да „наводни“ страната с мигранти. Тереза Герова", "date": "2017.10.21", "title": "EurActiv: ЕС увеличава средствата за подкрепа на гражданското общество в Турция"}
{"url": "http://www.focus-news.net/news/2017/10/21/2448968/burgas-e-domakin-na-darzhavnoto-parvenstvo-po-basketbol-na-kolichki.html", "text": "Бургас е домакин на решителния кръг от държавното първенство по баскетбол на колички, сезон 2017, съобщиха от пресцентъра на Общината. Състезанието за хора с увреждания започна в 9.30 часа в спортна зала „Бойчо Брънзов”. Негови организатори са Българската федерация по баскетбол, съвместно с Община Бургас по проект, иницииран от Ротаракт клуб Бургас - Пиргос. Морският град ще бъде представен от баскетболен клуб „Джавелин”. Събитието е в подкрепа на хора с физически увреждания.\r\nБаскетбол с инвалидни колички е параолимпийски спорт и е един от най-практикуваните от хората в неравностойно положение. В световната организация участват 82 държави, като броят им нараства с всяка изминала година, а според неофициалната статистика над 100 000 души практикуват баскетбол с инвалидни колички - за забавление, за поддържане на добра форма и професионално. Този спорт е част от параолимпийската програма, като игрите се провеждат на всеки четири години. Те започват 2 седмици след летните олимпийски игри, а градът домакин е един и същ за двете големи спортни събития. При баскетбола с инвалидни колички има и световно първенство, което се провежда 2 години след параолимпийските игри. Най-добрите национални отбори при мъжете и при жените са тези на Канада, Австралия, Великобритания, Холандия и Япония.", "date": "2017.10.21", "title": "Бургас е домакин на държавното първенство по баскетбол на колички"}
{"url": "http://www.focus-news.net/news/2017/10/21/2448969/the-jerusalem-post-izraelskite-sili-za-sigurnost-sa-unishtozhili-tri-siriyski-artileriyski-pozitsii-v-otgovor-na-obstrel.html", "text": "Израелските сили за сигурност са унищожили три сирийски артилерийски позиции, след като по-рано в събота на територията на страната паднаха четири от общо пет изстреляни снаряди, съобщава вестник  The Jerusalem Post.\r\nСъгласно разпространената информация сирийските снаряди са паднали в района на Голанските възвишения. Няма съобщения за жертви. .Тереза Герова", "date": "2017.10.21", "title": "The Jerusalem Post: Израелските сили за сигурност са унищожили три сирийски артилерийски позиции в отговор на обстрел"}
{"url": "http://www.focus-news.net/news/2017/10/21/2448970/blagoevgrad-obshtinata-organizira-sastezanie-po-planinsko-koloezdene.html", "text": "Община Благоевград и „ЛФФ Ендуро Благоевград“ организират състезание по планинско колоездене. Това съобщиха от пресцентъра на Община Благоевград. Надпреварата ще започне в 09.30 часа днес и ще продължи на 22 октомври. Трасето, по което ще се провежда планинското колоездене, обхваща района на парк „Бачиново“ и землището на селата Делвино и Дъбрава. \r\nПървият ден от планинското състезание ще започне с регистрация от 09.30 часа и ще продължи със свободни тренировки по етапите. В 18.30 часа ще бъде дадена техническа конференция. В неделя от 09.30 часа започва надпреварата, която се очаква да приключи около 16.00 часа. Веднага след това ще бъде церемонията по награждаване на победителите. Спортната инициатива ще се проведе в четири състезателни етапа. Първият етап е в посока село Дъбрава - изкачване. Два спускащи етапа тръгват от района на язовира над село Дъбрава в посока парк „Бачиново“ и два, които ще тръгнат от района на село Делвино и връх Ореляк, в посока базата на ЮЗУ „Неофит Рилски“. Старт-финалната зона ще бъде разположена около Пъмп-трак „Бачиново“.\r\nТова е шестият, последен, кръг от Българските Ендуро Серии. С него официално ще бъде закрит състезателния сезон по колоездене в България. Във вело дисциплината, която е част от финалния кръг участие ще вземат 100 състезатели на възраст между 16 и 55 години.\r\nПланинското колоездене е един сравнително нов спорт за България, който печели все повече почитатели. В родината на този спорт - САЩ той се практикува от години. Неговото начало е през 70-те години на ХХ век в Калифорния,където се появяват ентусиасти, които преправят колелата си, като им слагат дебели гуми и други подобрения, за да могат да се спускат с тях по склоновете на планините.", "date": "2017.10.21", "title": "Благоевград: Общината организира състезание по планинско колоездене"}
{"url": "http://www.focus-news.net/news/2017/10/21/2448971/valeriya-georgieva-sotsialno-podpomagane-asenovgrad-do-momenta-sa-postapili-nad-2-500-zayavleniya-za-otpuskane-na-pomosht-za-otoplenie-odobreni-sa-nad-1-900.html", "text": "Над 2 500 заявления за отпускане на помощ за отопление са постъпили до момента в Дирекция „Социално подпомагане“ – Асеновград, одобрени са молбите на над 1 900 лица и семейства. Това каза за Радио „Фокус“ – Пловдив директорът на социалната дирекция Валерия Георгиева. Тя посочи, че отпускането на целева помощ за отопление е отказана на над 280 кандидатстващи, като основната причина за отказа е доход, който надвишава диференцирания минимален доход за отопление. „Откази са постановени и поради други причини, като например регистрация на кандидатстващото лице като едноличен търговец, извършено прехвърляне на собственост през последните 5 години, сключени договори за издръжка и т.н.“, каза Георгиева.\r\nДирекция „Социално подпомагане“ – Асеновград обхваща териториално и Община Лъки. Там подадените заявления за отпускане на целева помощ за отопление до момента са 150, като вече са одобрени близо 120 от кандидатстващите и са постановени 20 отказа.\r\nВалерия Георгиева посочи, че не се наблюдава съществена разлика в броя на подадените молби за отпускане на помощи за отопление в сравнение с минали години. „Общо взето целевата група е една и съща. Извършва се проверка на кандидатстващите, както и последващ контрол. Имаме достъп до Националната база данни, правим проверки в НАП. Ако установим нарушения, лицата се санкционират. При недобросъвестно получена сума, тя се възстановява“, подчерта Георгиева.\r\nПо думите й най-много са подадените молби за отпускане на целева помощ за отопление под формата на твърдо гориво, по-малко за електроенергия, а единици за случаите за природен газ.\r\nЗа миналия отоплителен сезон в Дирекция „Социално подпомагане“ – Асеновград са постъпили общо 2 951 молби за отпускане на помощ за отопление – 2 783 за Асеновград и 168 за Лъки. Отпусната е помощ за общо 2 509 лица и семейства, отказана е на 442.\r\nВалерия Георгиева напомни, че срокът за подаване на заявления е до 31 октомври.\r\nТони МИХАЙЛОВ", "date": "2017.10.21", "title": "Валерия Георгиева, Социално подпомагане – Асеновград: До момента са постъпили над 2 500 заявления за отпускане на помощ за отопление, одобрени са над 1 900"}
{"url": "http://www.focus-news.net/news/2017/10/21/2448972/kaloyan-pargov-bsp-gerb-polagat-ogromni-usiliya-sofiya-da-bade-predstavena-kato-vitrina-za-uspeshnoto-im-upravlenie-no-partiyata-e-kontsesioner-na-interesi.html", "text": "ГЕРБ полагат огромни усилия София да бъде представена като витрина за успешното им управление, но партията е  концесионер на интереси. Това каза Калоян Паргов, председател на ГС на БСП – София и член на Изпълнителното бюро на партията по време на 13-ата Конференция на Софийската градска организация на БСП, предаде репортер на Агенция „Фокус“. Паргов заяви, че постепенно от БСП са започнали да разкриват истинското лице на модела ГЕРБ. „ГЕРБ не е монолитна политическа сила, а концесионер на интереси. Механичен сбор от родови-кланови общности“, посочи Паргов. „Днешното заседание на 13-ата Конференция на Софийската градска организация се провежда 6 месеца след провеждането на предсрочните парламентарни избори, довели до формиране на трети кабинет Борисов и в навечерието на заседанието 49-ия конгрес на БСП. Този период можем да кажем, че се характеризира с високо равнище на глобално напрежение“, каза Паргов.  На този фон от управлението на премиера Бойко Борисов произтичат тежки последици за държавата“, посочи Паргов. По думите му се имитират външнополитически успехи, а България продължава да бъде най-бедната държава в Европа. „Свидетели сме на управленска демагогия, чрез която се манипулира всекидневно българското общество“, коментира Паргов. Според него страната ни е притисната от решени и полурешени проблеми. \r\nПредседателят на  ГС на БСП – София разкритикува доклада за националната сигурност, където е посочено, че Руската федерация е главна заплаха за България. „Русия не е заплаха за България“, категоричен бе Паргов. Според него БСП като национално отговорна партия трябва да продължава да настоява за свалянето на санкциите срещу Русия, обявени за присъединяването на Крим към Руската федерация. „На пух и прах станаха обещанията на управляващите, че ще се възползваме от конюнктурата на така нареченото обещано разбирателство между Тръмп и Путин“, поясни Паргов.  \r\nДеница КИТАНОВА", "date": "2017.10.21", "title": "Калоян Паргов, БСП: ГЕРБ полагат огромни усилия София да бъде представена като витрина за успешното им управление, но партията е концесионер на интереси"}
{"url": "http://www.focus-news.net/news/2017/10/21/2448973/blagoevgrad-panihida-po-povod-edna-godina-ot-konchinata-na-arhimandrit-lukilian-shte-bade-otsluzhena-v-manastira-sv-bogoroditsa-zhivopriemni-iztochnik-kray-gotse-delchev.html", "text": "Панихида по повод една година от кончината на архимандрит Лукилиан ще бъде отслужена в манастира „Св. Богородица - Живоприемни източник” край Гоце Делчев, предаде репортер на Агенция „Фокус”. На 28 октомври се навършва 1 година от кончината на архимандрит Лукилиан, известен духовник от Неврокопска епархия и неин дългогодишен протосингел. По този повод днес в манастира „Св. Богородица - Живоприемни източник”, край Гоце Делчев, след светата Литургия, ще бъде отслужена панихида в негова памет. Началото е от 10.30 часа. \r\nНикола ПЕТКОВ", "date": "2017.10.21", "title": "Благоевград: Панихида по повод една година от кончината на архимандрит Лукилиан ще бъде отслужена в манастира „Св. Богородица - Живоприемни източник” край Гоце Делчев"}
{"url": "http://www.focus-news.net/news/2017/10/21/2448974/ria-novosti-broyat-na-zaginalite-v-sblasatsi-s-teroristi-egipetski-voennosluzheshti-dostigna-do-58.html", "text": "Броят на загиналите членове на египетските сили за сигурност при сблъсъци с екстремисти в Египет достигна 30 души, предава РИА Новости. Според медийни доклади, позоваващи се на източник от Министерството на отбраната на Египер, сред жертвите има 23 офицери и 35 редовни войници. Към момента обаче така и няма официално потвърждение на броя на загиналите. \r\nПрестрелката е избухнала по време на акция срещу укритие на членове на радикална ислямистка групировка на територията на Либийската пустиня. В боевете са убити също няколко екстремисти. \r\nИслямисткият екстремизъм в Египет се концентрира на Синайския полуостров, като една от основните действащи групировки е свързана с „Ислямска държава“.Тереза Герова", "date": "2017.10.21", "title": "РИА Новости: Броят на загиналите в сблъсъци с терористи египетски военнослужещи достигна до 58"}
{"url": "http://www.focus-news.net/news/2017/10/21/2448975/burgas-v-grada-se-provezhda-blagotvoritelno-byagane-po-dvoyki.html", "text": "За втора поредна година Училищното настоятелство при ОУ „П. Р. Славейков“ – Бургас организира благотворително бягане с трасе от Морското казино до Паметника на Пушкин и обратно, съобщиха от пресцентъра на Община Бургас. Тази година стартът на вече традиционния „маратон“ бе даден в 10.30 часа на площадката пред Казиното. Бягането отново е по двойки – дете заедно с възрастен (родител или учител), като се допуска разстоянието да се пробяга или извърви, според желанието и възможността на двойката.\r\nСъбитието, неформално наречено „есенен маратон“, беше проведено за първи път миналата година при голям интерес от страна на училищната общност и бургазлии. Освен послание за здравословно отношение към тялото и ума, то представлява ценен урок по филантропия и дарителство в гражданското общество, като таксата за участие е пожелателна и е с благотворителна цел. Първата кауза, за която ще се използват дарените средства, е ученическият проект „Щастието е цветно“. Ученици, родители и учители заедно ще изработят 20 м цветни пана, стъклописи и 3Д фигури, които ще бъдат монтирани в коридорите на третия училищен етаж. Втората кауза ще бъде подпомагане на тежко болен родител на дете от училището.\r\nПодобни инициативи са чудесен повод училищната общност да бъде обединена и всички страни да получат удовлетворение от едновременното постигане на общата цел, утвърждавайки партньорския модел на взаимодействие между родители и учители, като ефективен начин за подкрепа на личностното развитие на учениците и постигане целите на обучението. За следващия месец ОУ „П. Р. Славейков“ планира благотворителна изложба-базар в деня на Патронния празник на училището – 17 ноември.\r\nУчилищното настоятелство отправя покана към всички бивши и настоящи ученици, учители и родители на деца от Славейковото училище, както и към гражданите на Бургас, да опитат отново вълшебството на бягането и да прочистят тялото, ума и съзнанието си поне за един ден.", "date": "2017.10.21", "title": "Бургас: В града се провежда благотворително бягане по двойки"}
{"url": "http://www.focus-news.net/news/2017/10/21/2448976/kaloyan-pargov-bsp-alternativata-ne-e-samo-da-otstranim-gerb-ot-vlast-a-s-kakvo-shte-napravim-darzhavnoto-upravlenie-po-razlichno-ot-segashnoto.html", "text": "Алтернативата не е само да отстраним ГЕРБ от власт, а с какво ще направим държавното управление по-различно от сегашното. Това каза Калоян Паргов, председател на ГС на БСП – София и член на Изпълнителното бюро на партията по време на 13-ата Конференция на Софийската градска организация на БСП, предаде репортер на Агенция „Фокус“. „Да показваш само греховете на управляващите не е алтернатива“, посочи Паргов. Според него спада на доверието към управляващите не прераства в автоматична подкрепа за БСП. „Какво е необходимо да направи и то незабавно БСП, за да се наложи като реална алтернатива за широките електорални кръгове? За пръв път имаме държавно управление, което мисли през призмата на календарно полугодие“, отчете Паргов. „Въпреки, че управлението не е в кондиция, ние от БСП дали сме готови да управляваме? На този етап победата ни на следващите почти сигурни предсрочни парламентарни, европейски и местни избори изглежда несигурна. Подготвени ли сме да управляваме с висок професионализъм? Алтернативата не е само да отстраним ГЕРБ от власт, алтернативата е какво ще направим държавното управление по-различно от сегашното“, коментира Паргов. „Защо опитът ни да действаме реактивно не е достатъчно ефективен понякога? Отговорът на този въпрос съдържа три елемента, които считам, че ние в Софийската партийна организация трябва още по-засилено да изпълняваме, макар че в момента в непълна степен се опитваме да дадем точния отговор на това. Първо да покажем, че искаме и можем да реализираме конкретни политики по различен от ГЕРБ начин. Да правим тази политика в диалог с различни общности“, каза Паргов. Според него второто важно е да се подготвят политическите цели и рамки за нови и различни политики. По думите му третото важно е да се подберат и лансират екипи от изявени и доказани личности. \r\nДеница КИТАНОВА", "date": "2017.10.21", "title": "Калоян Паргов, БСП: Алтернативата не е само да отстраним ГЕРБ от власт, а с какво ще направим държавното управление по-различно от сегашното"}
{"url": "http://www.focus-news.net/news/2017/10/21/2448977/dimitar-kolev-kmet-na-rayon-zapaden-v-plovdiv-izgrazhdat-se-dva-novi-parkinga-v-rayona-na-ul-gusla-i-bul-koprivshtitsa.html", "text": "Изграждат се два нови паркинга в район „Западен“ в Пловдив – на ул. „Гусла“ и на бул. „Копривщица“. Това каза за Радио „Фокус“ – Пловдив районният кмет Димитър Колев. По думите му паркингът на бул. „Копривщица“ №41 ще осигури места за паркиране на 22 автомобила. „В сряда полагаме асфалта и паркингът вече ще може да се използва“, каза Колев. \r\nЗапочна и изграждането на нов паркинг на ул. „Гусла“ в район „Западен“. Димитър Колев каза, че там се предвиждат 20 паркоместа. Паралелно с паркинга се изграждат и нови пешеходни подходи към него, които ще осигурят достъп до съоръжението както от съседните жилищни блокове, така и от спирката на булевард „Копривщица“. „Паркингът на улица „Гусла“ е поредната инвестиция в тази част на района. Преди две години бе изцяло преасфалтирана и самата улица, която води към жилищния блок“, посочи Колев.\r\nТони МИХАЙЛОВ", "date": "2017.10.21", "title": "Димитър Колев, кмет на район „Западен“ в Пловдив: Изграждат се два нови паркинга в района на ул. „Гусла“ и бул. „Копривщица“"}
{"url": "http://www.focus-news.net/news/2017/10/21/2448978/burgas-zhena-i-dete-sa-zaginali-pri-katastrofa-na-patya-ruen-preobrazhenie.html", "text": "Жена и дете са загинали при катастрофа на пътя Руен – Преображение. Това съобщиха от пресцентъра на МВР. Инцидентът е станал около 6.30 часа тази сутрин. По първоначални данни лекият автомобил, в който жената и детето са пътували, се е отклонил от пътя и се е забил в спрял на банкета микробус.", "date": "2017.10.21", "title": "Бургас: Жена и дете са загинали при катастрофа на пътя Руен – Преображение"}
{"url": "http://www.focus-news.net/news/2017/10/21/2448979/kanal-5-makedoniya-makedonski-spetschasti-provezhdat-uchenie-v-skopie.html", "text": "Членове на специалните части на Министерството на вътрешните работи на Македония ще участват в събота в учението „ВИП-2017“, което ще се проведе в казармата „Илинден“ в столицата Скопие, предава телевизионният „Канал 5“ .\r\nВ него ще бъдат задействани членове на звеното за изпълнение на специални задачи и на Отдела за защита на определени личности и обекти, се казва в разпространеното от МВР на Македония съобщение.Тереза Герова", "date": "2017.10.21", "title": "„Канал 5“ (Македония): Македонски спецчасти провеждат учение в Скопие"}
{"url": "http://www.focus-news.net/news/2017/10/21/2448980/kaloyan-pargov-skandalite-v-bsp-ne-sa-na-ideyna-osnova-bitkite-v-nay-malkoto-selo-i-v-nay-golemiya-grad-tryabva-da-se-vodyat-na-printsipa-edin-za-vsichki-vsichki-za-edin.html", "text": "Скандалите в БСП не са на идейна основа – битките в най-малкото село и в най-големия град трябва да се водят на принципа „един за всички – всички за един“. Това каза Калоян Паргов, председател на ГС на БСП – София и член на Изпълнителното бюро на партията по време на 13-ата Конференция на Софийската градска организация на БСП, предаде репортер на Агенция „Фокус“.  Паргов заяви, че БСП до следващите местни избори трябва да изготви солидна програма. Той поясни, че на среща с партийните секретари на 9 октомври  с лидера на БСП Корнелия Нинова са поставили за цел да търсят личност за кмет на София, като Румен Радев. По думите му битките в най-малкото село и в най-големия град трябва да се водят на един забравен принцип – „един за всички – всички за един“. „Беше лозунг на едни избори, ако не ме лъже паметта, които ние спечелихме. Имам усещането, че ние разглеждаме загубите било на частични местни избори или национални като проблем единствено само на определено местно, общинско или национално ръководство. Ако това продължаваме така, сме обречени да го правим постоянно“, заяви Паргов. \r\nСпоред него скандалите, които се разгарят в БСП не са на идейна основа. „Искам да поставя въпроса ние от БСП имаме ли сили да определим принципите на нашите спорове. Според мен принцип е търсенето на такъв социално-справедлив модел на управление на държавата“, посочи Паргов. „Успехът ще зависи от всички нас: „Един за всички – всички за един“, каза Паргов. \"Нека да покажем, че ние сме Софийска организация. Нека да покажем нашата отговорност. Ние не трябва да се плашим от различните мнения и от дискусията в нейната дълбочина. Само така можем да очертаем перспективата, която БСП ще даде на България, която всички ние обичаме и за която сме готови на всичко“, посочи Паргов.\r\nДеница КИТАНОВА", "date": "2017.10.21", "title": "Калоян Паргов: Скандалите в БСП не са на идейна основа – битките в най-малкото село и в най-големия град трябва да се водят на принципа „Един за всички – всички за един“"}
{"url": "http://www.focus-news.net/news/2017/10/21/2448981/sofiya-petima-dushi-sa-postradali-pri-verizhna-katastrofa-sled-kostinbrod-v-posoka-buchin-prohod.html", "text": "Петима души са пострадали при верижна катастрофа след Костинброд, в посока Бучин проход. Това съобщиха от пресцентъра на МВР. Сигнал за инцидента е подаден малко след 7.30 часа тази сутрин. Първоначалната информация е, че са се ударили 4 леки коли, в резултат на което са пострадали петима души. Наложило се е движението по път II-81 Костинброд – Бучин проход, в района на депото за твърди отпадъци, временно да бъде пренасочено. Обходни маршрути: път III-811 Богьовци - Сливница и път III-164 Своге - Искрец - Бучин проход. На място има екипи на Пътна полиция. Обстоятелствата  се изясняват.", "date": "2017.10.21", "title": "София: Петима души са пострадали при верижна катастрофа след Костинброд, в посока Бучин проход"}
{"url": "http://www.focus-news.net/news/2017/10/21/2448982/smolyan-11-begachi-vzeha-uchastie-v-shoseyniya-probeg-ot-vrah-srednogorets-do-pametnika-na-polk-serafimov-po-povod-praznika-na-grada.html", "text": "11 бегачи участват в шосейния пробег от връх Средногорец до паметника на полк. Серафимов – Смолян по повод 105 години от Освобождението на Родопите и Празника на града, предаде репортер на Радио „Фокус” – Смолян. Стартът бе даден малко след 09.00 часа. Първите трима финиширали са Радослав Капуджиев, Борислав Башов и Пламен Балджиев. Те пробягаха трасето с дължина 14 км и 100 метра за около 1 час. Преди тях по същия маршрут 12 колоездачи участваха в колокрос. \r\nНаграждаването на победителите в шосейният пробег ще се извърши пред паметника на полк. Владимир Серафимов в Смолян в 17.00 часа.\r\nДаниела БОЙКОВА", "date": "2017.10.21", "title": "Смолян: 11 бегачи взеха участие в шосейния пробег от връх Средногорец до паметника на полк. Серафимов по повод Празника на града"}
{"url": "http://www.focus-news.net/news/2017/10/21/2448983/milka-hristova-bsp-makar-i-malobroyna-grupata-na-bsp-se-ocherta-kato-edinstvenata-posledovatelna-opozitsiya-v-sos.html", "text": "Макар и малобройна, групата на БСП се очерта като единствената последователна опозиция в СОС. Това каза Милка Христова, заместник-председател на Столичния общински съвет и общински съветник от групата на „БСП лява България“ в СОС по време на 13-ата Конференция на Софийската градска организация на БСП, предаде репортер на Агенция „Фокус“. Христова отчете, че след проведените местни избори през 2015 г. групата на Местна коалиция „БСП лява България“ се състои от 7 общински съветници и е трета по големина в СОС. „Малобройността на групата и многообразието на обема от проблемите поставят под изпитание нашия професионализъм“, каза Христова. Тя отчете, че групата на БСП е участвала в 41 сесии на Столичния общински съвет, отправила е 35 питания, внесла е 33 доклада. Христова посочи, че БСП е била против повишението на цената на билетчето за градския транспорт, против естественото богатство на София минералните извори да се превърнат в научен център за изследване на минералната вода, както и против възможността София да се презастроява. По думите й общинските съветници на БСП участват във временни комисии, които се създават по възникващи горещи и злободневни проблеми на столицата, сред които преразглеждането на договора със „Софийска вода“, състоянието на парк „Витоша“ и други. Тя заяви, че макар и групата на БСП в повечето случаи да има по един представител в тези комисии, когато той си е прочел докладите и се е подготвил - мнозинството „свива ушите“ и оттегля доклада. \"Моделът Фандъкова продължава да се развива с пълна сила и в настоящия момент. Може би сте чули за доклада на Ян Геел\", коментира Христова и подчерта, че неговата визия касае само центъра. \"Няма нито дума за \"Надежда\", за \"Люлин\" и \"Младост\"\", каза Христова. \r\nДеница КИТАНОВА", "date": "2017.10.21", "title": "Милка Христова, БСП: Макар и малобройна, групата на БСП се очерта като единствената последователна опозиция в СОС"}
{"url": "http://www.focus-news.net/news/2017/10/21/2448984/interfaks-ruskoto-vanshno-ministerstvo-izklyuchi-vazmozhnostta-za-sdelka-po-iranskata-yadrena-programa-v-nova-konfiguratsiya.html", "text": "Заместник-министърът на външните работи на Руската федерация Сергей Рябков предупреди, че е невъзможно да бъде постигната сделка за ядрената програма на Иран в нова конфигурация, предава  Интерфакс.\r\n„По наша оценка, близо двугодишното спазване на Съвместния всеобхватен план за действие (СВПД) за иранската ядрена програма показва, че споразумението работи ефективно и напълно се справя с поставените задачи. Не виждаме основания и възможност за внасяне за внасяне на изменения в него“, отбеляза Рябков в рамките на реч в Москва.\r\nРуският дипломат подчерта, че в СВПД е заложен „крехък баланс на интереси, които засягат фундаменталния въпрос за сигурността на участващите в него“.\r\n„Всяко разместване на този баланс ще доведе до неминуемо разпадане на механизма и изграждането му наново в някаква друга конфигурация ще бъде невъзможно“, предупреди Рябков, допълвайки, че „Русия не е готова да участва в каквито и да било нови преговори за „усъвършенстване“ на споразумението“.\r\nЗа подобна стъпка настоява държавният глава на САЩ Доналд Тръмп, който заплаши да оттегли Вашингтон от историческата сделка за иранската ядрена програма, постигната през лятото на 2016 г. Тереза Герова", "date": "2017.10.21", "title": "Интерфакс: Руското външно министерство изключи възможността за сделка по иранската ядрена програма в нова конфигурация"}
{"url": "http://www.focus-news.net/news/2017/10/21/2448985/mvr-edin-chovek-e-zaginal-a-20-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 20 са пострадали при катастрофи в страната през изминалото денонощие. Това съобщиха от пресцентъра на МВР. В София са станали 207 леки и 4 тежки произшествия, при които има четирима ранени.\r\nОт началото на годината жертвите при катастрофи са 509, а ранените - 6910.", "date": "2017.10.21", "title": "МВР: Един човек е загинал, а 20 са пострадали при катастрофи в страната през изминалото денонощие"}
{"url": "http://www.focus-news.net/news/2017/10/21/2448986/aktsenti-v-predavaneto-za-chestta-i-slavata-na-balgariya-na-radio-fokus.html", "text": "В днешното предаване „За честта и славата на България“ на Радио „Фокус\", ще си говорим за Балканската война 1912 – 1913 година или по- конкретно отбелязването на 105- та годишнина от освобождението на Източните Родопи. Как гражданите на Кърджали ще отбележат тържествено този ден, помнят ли те днес славните подвизи на офицерите и четите от преди толкова години? Повече затова ще ни разкаже областният управител на Кърджали Никола Чанев. Преди 105 години при освобождението на Кърджали и Смолян карловския 28-ми Стремски пехотен полк се е включил активно в освобождението на Източните Родопи. Повече за славните подвизи на полка, за да има свободна майка България и как карловци са съхранили тези спомени? В предаването ще продължим разговора си с кмета на Карлово д-р Емил Кабаиванов. Пред препълнена зала в Кърджали бе представена и книгата „Книгата „Азъ служихъ при Дранговъ“ с автор Kрасимир Узунов, президент на Агенция и Радио „ Фокус“. Какви пожелания отправиха едни от официалните гости на събитието - зам. - председателят на НС Цвета Караянчева и началникът на Военна академия „ Г. С. Раковски“ генерал – майор Груди Ангелов по повод 105 годишнина от освобождението на града? Ще Ви разкажем  в минутите след 14.00 часа. \r\nСлушайте „За честта и славата на България“, водещ – Деница Узунова.", "date": "2017.10.21", "title": "Акценти в предаването „За честта и славата на България“ на Радио „Фокус\""}
{"url": "http://www.focus-news.net/news/2017/10/21/2448987/zdf-vaorazhen-s-nozh-mazh-e-ranil-nyakolko-dushi-v-myunhen.html", "text": "Неизвестен мъж е нападнал и ранил с хладно оръжие няколко души в баварската столица Мюнхен, след което е избягал, предава телевизионният канал ZDF. \r\nКъм момента броят на ранените не може да бъде конкретизиран. Не се съобщават и други подробности за нападението.Тереза Герова", "date": "2017.10.21", "title": "ZDF: Въоръжен с нож мъж е ранил няколко души в Мюнхен"}
{"url": "http://www.focus-news.net/news/2017/10/21/2448988/die-suddeutsche-zeitung-atakata-s-hladno-orazhie-sreshtu-minuvachi-v-myunhen-nito-edin-ot-postradalite-ne-e-s-opasnost-za-zhivota.html", "text": "В сутрешните часове на събота неизвестен мъж е нападнал и ранил няколко минувачи в централната част на Мюнхен, столицата на най-голямата федерална провинция в Германия, съобщава баварският ежедневник  Die Suddeutsche Zeitung. По данни на полицията нито един от пострадалите не е с опасност за живота. Точният брой на ранените към момента не се конкретизира.\r\nИзвършителят е избягал след нападението. Поради тази причина правоохранителните органи са издали предупреждение към гражданите да не напускат домовете си. Задействана е операция за залавянето му. Съгласно разпространеното описание, нападателят е мъж на около 40-годишна възраст, облечен в сив панталон и зелено яко. Полицията уточнява, че той е носил със себе си раница, но според разкази на очевидци в нея е имало спален чувал. \r\nМотивите за атаката към момента остават неясни.Тереза Герова", "date": "2017.10.21", "title": "Die Suddeutsche Zeitung: Атаката с хладно оръжие срещу минувачи в Мюнхен – нито един от пострадалите не е с опасност за живота"}
{"url": "http://www.focus-news.net/news/2017/10/21/2448989/zhelyo-boychev-pg-na-bsp-za-balgariya-zadava-politicheskiya-dneven-red-na-rabota-na-44-oto-narodno-sabranie.html", "text": "ПГ на „БСП за България“ задава политическия дневен ред на работа на 44-ото Народно събрание. Това каза заместник-председателят на ПГ на „БСП за България“ Жельо Бойчев по време на 13-ата Конференция на Софийската градска организация на БСП, предаде репортер на Агенция „Фокус“.  „На последните парламнетарни избори БСП остана 2-ра политическа сила с 80 народни представители.  Получихме доверието на близо 950 хил. български граждани. Отказахме да участваме в разговорите за съставяне на правителство. Даденото доверие на хората за нашата програма и алтернатива на ГЕРБ ни задължаваха да направим това. В това НС нямаше как да бъде постигнато и сформирано мнозинство, което да изпълни поетите от нас ангажименти“, каза Бойчев. Според него е станало ясно, че са били прави с тази си позиция, тъй като за тези няколко месеца кабинетът „Борисов“ е показал перманентни скандали. „Влиза се от скандал в скандал. Спорни назначения, лобистки законопроекти, прокарвани от мнозинството. Налагане на един език на омраза и конфронтация, чертане на разделителни линии в българското общество“, коментира Бойчев.  По думите му дейността на парламентарната група винаги е натоварена с максимални очаквания, без значение дали БСП е била в управлението, без значение дали е била в опозиция. Бойчев заяви, че за да се отговори на тези очаквания е много важна връзка с гражданите. „Много е важно да се отчете, че по същество парламентарната ни група даваше политическия дневен ред на работа на това НС. Политическата инициатива се държи от ПГ на „БСП за България“. Пример в това отношение са временните комисии, които бяха създадени с решение на НС по предложение на БСП“, каза Бойчев и припомни временните комисии за проучване на случаите на неизплатените заплати, временната комисия за радиоактивното замърсяване на питейна вода. Той отчете, че ПГ на „БСП за България“ е внесла искане за оставката на председателя на Народното събрание Димитър Главчев. „Това беше първата парламентарна криза. 4 гласа не ни стигнаха да бъде сменен председателят на НС. По актуални въпроси на ПГ бяха проведени разисквания по важни въпроси, като Бялата книга на Европа, като актуалната политика на министерство на енергетика за енергийната сигурност на страната и стратегията за развитие на здравеопазването, включително и дебат по много спорната програма на правителството за саниране“, поясни  Бойчев. \r\nДеница КИТАНОВА", "date": "2017.10.21", "title": "Жельо Бойчев: ПГ на „БСП за България“ задава политическия дневен ред на работа на 44-ото Народно събрание"}
{"url": "http://www.focus-news.net/news/2017/10/21/2448990/blagoevgrad-zapochva-osmoto-izdanie-na-praznika-na-brezhanskiya-kesten-v-simitliyskoto-selo-brezhani.html", "text": "В симитлийското село Брежани започва Осмото издание на Празника на брежанския кестен. Това каза за Радио „Фокус“ – Пирин Румяна Панова, председател на сдружение „Хора и традиции“ – село Брежани. Организатори на културното събитие са Община Симитли, кметството на село Брежани, сдружение „Хора и традиции“, Югозападно държавно предприятие и църковното настоятелство към село Брежани. Тържествата започнаха в 11.00 часа с откриване на изложба от пленер „Живопис“ 2017, организиран съвместно с ЮЗДП – Благоевград. „По-късно ще има концертна програма с участието на Танцов ансамбъл „Веселие“ – Симитли, Фолклорен ансамбъл „Разложки мераци“ – Разлог, Танцов ансамбъл от Делчево, Р Македония, Соня Ковачка и самодейци от Брежани, оркестър за хоро и Йорданка Варджийска, както и кулинарна изложба с ястия на домакините от Брежани и Делчево“, посочи Панова. Тя допълни, че в рамките на деня всеки, който има желание ще може да опита вкусно изпечени брежански кестени, а също така ще може да си закупи такива, които да приготви сам вкъщи.\r\nЛора КАЛЧЕВА", "date": "2017.10.21", "title": "Благоевград: Започва Осмото издание на Празника на брежанския кестен в симитлийското село Брежани"}
{"url": "http://www.focus-news.net/news/2017/10/21/2448991/nikolay-melemov-kmet-na-smolyan-neka-zaedno-razvivame-grada-kato-moderen-turisticheski-tsentar-i-istinski-evropeyski-region.html", "text": "Нека заедно развиваме града като модерен туристически център и истински европейски регион. Това се казва в поздравителния адрес на кмета на Община Смолян Николай Мелемов по повод 105 години от Освобождение на Смолянския край и Празник на града, съобщиха от пресцентъра на Общината. „105 години ни делят от онзи паметен 21 октомври на 1912 г., когато с бляскава военна победа идва дълго чаканото Освобождение на Смолянския край от османско владичество. 21 октомври е Празник на Община Смолян. \r\nВсяка година си спомняме за саможертвата на хилядите знайни и незнайни българи, пролели кръвта си за Освобождението на Родопите и превърнали връх Кавгаджик някога, а сега Средногорец, в „Родопската Шипка” – връх на българската гордост.\r\nПо повод Празника на Община Смолян се обръщам с признание и уважение към всички жители на общината за труда и усилията им. Нека заедно да развиваме Община Смолян като модерен туристически център, като истински европейски регион със стабилна икономика, с чиста околна среда и достоен жизнен стандарт, като национално културно средище”, се казва още в поздравителния адрес Николай Мелемов.", "date": "2017.10.21", "title": "Николай Мелемов, кмет на Смолян: Нека заедно развиваме града като модерен туристически център и истински европейски регион"}
{"url": "http://www.focus-news.net/news/2017/10/21/2448992/afp-v-madrid-zapochna-krizisnoto-zasedanie-na-kabineta-na-mariano-rahoy.html", "text": "В Мадрид започна извънредното заседание на министрите от кабинета на премиера Мариано Рахой, на което се очаква да бъде взето решение за мерките срещу регионалното правителство в Барселона, предава AFP.\r\nСрещата на националното правителство на Испания започна в 10 часа (местно време). Съгласно по-рано разпространените съобщения от Мадрид, в събота ще бъдат задействани процедурите, предвидени в член 155 от Конституцията за суспендиране на автономните правомощия на Каталуния. Областта се радва на широка автономия, включително в контрола над местната полиция, образованието и здравеопазването.Тереза Герова", "date": "2017.10.21", "title": "AFP: В Мадрид започна кризисното заседание на кабинета на Мариано Рахой"}
{"url": "http://www.focus-news.net/news/2017/10/21/2448993/zhelyo-boychev-bsp-tselta-ni-mozhe-da-bade-samo-edna-svalyaneto-na-gerb-ot-vlast-i-vazstanovyavaneto-na-normalnostta-i-demokratichnite-tsennosti-v-stranata.html", "text": "Целта ни може да бъде само една - свалянето на ГЕРБ от власт и възстановяването на нормалността и демократичните ценности в страната. Това каза заместник-председателят на ПГ на „БСП за България“ Жельо Бойчев по време на 13-ата Конференция на Софийската градска организация на БСП, предаде репортер на Агенция „Фокус“. „БСП хвърля много енергия в парламентарната дейност, но не винаги това е достатъчно, за да решим проблемите. Необходимо е да ангажираме всички структури на партията“, посочи Бойчев. Заместник-председателят на ПГ на „БСП за България“ даде пример с подкрепата, която парламентарната група е оказала на протестиращите служители от „Емко“ и „Дунарит“. „Малко хора разбраха, че ПГ на \"БСП за България“ застана на страната на тези работници. Днес трябва да видим как по най-добър начин може да използваме потенциала на народните ни представители, на цялата парламентарна група и всички заедно да постигнем голямата цел, която има Софийската градска организация, а именно спечелване на предстоящите местни избори. Едно от големите неща, които трябва да направим оттук нататък до изборите, е да покажем по един много ясен начин механизмите за управление на София и отговорността, която носи ГЕРБ за това. Трябва да посочим конкретните виновници и отговорници за тези тежки проблеми в града“, каза Бойчев. По думите му политическата отговорност за всичко случващото се в града се носи от ГЕРБ. „Ясна цел и тя може да бъде само една – свалянето на ГЕРБ от власт и възстановяване на нормалността и общо демократичните ценности в страната“, посочи Бойчев. По думите му близо 30 години след промените през 1989 г.  БСП се явява своеобразен гарант на свободата, на правото да имаш мнение“. На правото да го изразяваш свободно. БСП е защитник на гражданските права. И това ПГ на „БСП за България“ по един много ясен и категоричен начин го направи буквално преди няколко дни, заставайки зад всичко, което прави нашата колежка Елена Йончева и опитите нейните разследвания да бъдат ограничени“, заяви Бойчев.  Той поясни, че БСП е единствената сила, която е призвана и може да направи така, че конституционно гарантираните права на българските граждани за труд и качествено здравеопазване да се реализират. „БСП носи отговорност за защита на социалните права и националния  суверенитет за страната. БСП трябва да се противопостави на опита на превръщане на България в първата частна държава в рамките на Европа. За да постигнем всичко това трябва да произвеждаме идеи, които ни отличават от останалите. Трябва да покажем, че сме различни, за да можем да получим подкрепа, че говорим и действаме по различен начин. БСП е била силна, когато е била изразител на обществените очаквания. Само от нас зависи да покажем, че разбираме тази отговорност и няма да предадем доверието на хората“, каза Жельо Бойчев. По думите му това е битка за България и БСП трябва да покаже, че може да я поведе. „България заслужава по-добро бъдеще и перспектива и ние сме готови да й го дадем“, допълни заместник-председателят на ПГ на „БСП за България“. \r\nДеница КИТАНОВА", "date": "2017.10.21", "title": "Жельо Бойчев, БСП: Целта ни може да бъде само една - свалянето на ГЕРБ от власт и възстановяването на нормалността и демократичните ценности в страната"}
{"url": "http://www.focus-news.net/news/2017/10/21/2448994/voa-reks-tilarsan-e-na-klyuchova-vizita-v-blizkiya-iztok-za-podobryavane-na-otnosheniyata-mezhdu-bagdad-i-riyad.html", "text": "Държавният секретар на САЩ Рекс Тилърсън започна визита в Близкия изток, където се очаква да присъства на среща между правителствата на Саудитска Арабия и Ирак за подобряване на двустранните отношения между Багдад и Рияд, предава радио Voice of America.\r\nВстъпителното заседание на Координационния съвет бе организирано след затоплянето на отношенията между двете близкоизточни държави. Събранието се разглежда като част от усилията на САЩ за намаляване на нарастващото влияние на Иран в Ирак, като за тази цел насърчи Багдад да предприеме стъпки за по-тясно сътрудничество с Риад.\r\n„Иран винаги предизвиква загриженост, не само в Ирак, но и в целия регион\", заяви говорителят на Държавния департамент Хедър Науърт в рамките на брифинг по-рано тази седмица. Тя добави, че САЩ приветстват подобряването на отношенията между Ирак и Саудитска Арабия, като цитира пример за това как повторното отваряне на граничните пунктове улеснява търговията между двете страни.\r\nСрещата ще се проведе в саудитската столица на Рияд, четири месеца след като двете страни подписаха споразумение за създаване на съвет за подобряване на отношенията между съседните страни в опит да се противопоставят на широкото влияние на Иран в региона.Тереза Герова", "date": "2017.10.21", "title": "VOA: Рекс Тилърсън е на ключова визита в Близкия изток за подобряване на отношенията между Багдад и Рияд"}
{"url": "http://www.focus-news.net/news/2017/10/21/2448995/kyustendil-grazhdani-na-rusiya-sa-nay-chestite-chuzhdestranni-turisti-na-grada-i-regiona.html", "text": "Туристи от Руската федерация са най-честите гости на Кюстендил и региона. Това каза пред Радио „Фокус” – Кюстендил Даниела Димитрова, началник на отдел „Статистически изследвания” към Териториално бюро – Югозапад. По думите й 15,4% от всички чуждестранни туристи са били тези от Руската федерация. Около 9% са туристите от Франция и Израел, следвани от посетителите от Македония, Испания и Гърция.\r\nВ рамките на един месец приходите от нощувки в област Кюстендил достигат 731 200 лева, което е увеличение с 8.6% в сравнение със същия период на миналата година. Регистрирано е увеличение на приходите както от чужди граждани – с 8.7%, така и от български граждани – с 8.6%. „В приходите от нощувки в местата за настаняване са включени сумите, заплатени от гостите, без стойността на допълнителните услуги”, каза Даниела Димитрова.\r\nВенцеслав ИЛЧЕВ", "date": "2017.10.21", "title": "Кюстендил: Граждани на Русия са най-честите чуждестранни туристи на града и региона"}
{"url": "http://www.focus-news.net/news/2017/10/21/2448996/ministar-temenuzhka-petkova-shte-inspektira-oborudvaneto-za-aets-belene.html", "text": "Министърът на енергетиката Теменужка Петкова ще посети площадката, изградена за проекта АЕЦ „Белене”, съобщиха от пресцентъра на министерството. Ще бъде инспектиран начинът и условията на съхранение на доставеното оборудване. Проверката ще започне около 15.30 часа.", "date": "2017.10.21", "title": "Министър Теменужка Петкова ще инспектира оборудването за АЕЦ „Белене”"}
{"url": "http://www.focus-news.net/news/2017/10/21/2448997/korneliya-ninova-bsp-veche-ne-e-dostatachno-da-sme-alternativa-na-gerb-i-upravlyavashtite-a-na-modela-na-upravlenie-izgrazhdan-v-poslednite-nyakolko-desetiletiya.html", "text": "Вече не е достатъчно да сме алтернатива на ГЕРБ и управляващите  - трябва да се заявим като алтернатива на модела, изграждан в последните няколко десетилетия. Това каза лидерът на БСП Корнелия Нинова по време на 13-ата Конференция на Софийската градска организация на БСП, предаде репортер на Агенция „Фокус“. „Пожелавам ви една хубава и ползотворна дискусия, разумни решения преди конгреса. Наистина в последните дни темата конгрес на БСП, като че ли е една от основните в медиите. Това може да ни радва, но може и да ни тревожи. Защо да ни радва? В същото време ще има конгрес на управляващата партия, но никой не се интересува какво се случва там. Можем да си направим извода, че обществото не мисли какво е мнението на управляващите“, каза Нинова. По думите й от Конгреса на БСП има големи очаквания. „Какво ще излъчим ние, ще излъчим ли алтернатива? Хората чакат от нас. Какво обаче може да ни тревожи от този факт? Това може да е опит да се отклони вниманието към наши вътрешнопартийни въпроси и спорове, от това, което ще правят и правят управляващите“, посочи лидерът на БСП Корнелия Нинова. По думите й при тези две хипотези само от социалистите зависи как ще мине тази седмица, дискусии, Конгресът и след него. „Конгресът ще отвори много въпроси, надявам се, които трябва да продължим да развиваме и след него. Защо конгрес и защо сега? Помогнахте ми в дискусията, да не го обяснявам аз. Алтернатива ли сме, не закъсняваме ли с алтернативата? Не трябва ли този разговор да го проведем в широк кръг, пред цялата партия? Ето го отговорът. Защо сега и защо конгрес? Защото държавата се нуждае спешно от сериозна алтернатива. Този въпрос трябва да го дискутираме и да го решим всички заедно“, заяви Нинова. Тя попита на какво е алтернатива БСП.  „Най -често казваме на ГЕРБ и на управляващите. Моето мнение, че това вече не е достатъчно. Мисля, че трябва да се заявим като алтернатива на модела, който е изграждан в последните няколко десетилетия. Модел, чиято еманация е лицето на ГЕРБ, лицето на този модел е ГЕРБ. И той е много повече от секторните им политики, напоследък той е рушене на държавността, нефункциониране на институциите, посегателство върху принципите на правовата държава, посегателство върху демократични принципи, използване на държавната машина и на институциите не в услуга на хората, а в услуга на една партия, на един човек и път към една партия, една държава- това ни се случва напоследък. За да не се разбере това, се минаха всякакви граници“, каза Нинова. По думите й това са големите въпроси на какво е БСП алтернатива. „Има ли вече социална държава? Не няма. Има ли война между институциите? Да, има. И защо се използва тази война – за личните цели на един човек, който иска да си отвори пътя към президентския пост“, заяви Нинова. „Език на омразата ли е или връщане ли е години назад наричането на човек с различно мнение „мракобесник“, „Отивай в Сибир“, „хлебарка“. Това е моделът и това руши България. Ето на това ние трябва да заявим, че ще сме алтернатива“, заяви Нинова.\r\nДеница КИТАНОВА", "date": "2017.10.21", "title": "Корнелия Нинова, БСП: Вече не е достатъчно да сме алтернатива на ГЕРБ и управляващите, а на модела на управление, изграждан в последните няколко десетилетия"}
{"url": "http://www.focus-news.net/news/2017/10/21/2448998/sofiya-zatrudneno-e-dvizhenieto-po-bul-simeonovsko-shose-zarazi-protest-na-zhiteli-na-kv-vitosha.html", "text": "Затруднено е движението при източния вход на кв. „Витоша” по бул. „Симеоновско шосе” зарази протест на жителите на квартала, предаде репортер на Агенция „Фокус”. Събралите се блокираха движението в участъка от булеварда. Автомобилите се пропускат на определен времеви интервал. \r\nПротестът на жителите на кв. „Витоша” се провежда във връзка с лошата инфраструктура, застрояването и липсата на диалог с Кметството по проблемите. В района е засилено полицейското присъствие.", "date": "2017.10.21", "title": "София: Затруднено е движението по бул. „Симеоновско шосе” зарази протест на жители на кв. „Витоша”"}
{"url": "http://www.focus-news.net/news/2017/10/21/2448999/oana-lungesku-pred-tass-v-nastoyashtiya-moment-silite-na-nato-sa-po-podgotveni-za-razgrashtane-ot-kogato-i-da-bilo-prez-poslednite-desetiletiya.html", "text": "Говорителят на НАТО Оана Лунгерску отхвърли медийните доклади за неспособността на силите на Алианса за бързо разгръщане в Европа. В коментар за руската агенция TACC Лунгеску увери, че „сега силите на НАТО са по-готови и способни за разгръщане от когато и да е било през последните десетилетия“.\r\nКакво ще стане, ако Русия реши да атакува държава от военния съюз на Запада? Във вътрешни документи на НАТО се стига до заключението, че Алиансът не би се справил с подобен военен конфликт, се казва в статия на германското издание Der Spiegel, публикувана в петък.\r\nТайният доклад от Брюксел рисува картина, в която НАТО не е в състояние да предотврати нападение от страна на военните на Руската федерация. В документа, озаглавен „Доклад за напредъка на политиката на възпиране и отбраната на Алианса“, авторите отбелязват: дори и силите за бързо реагиране не са в състояние да реагират с необходимата спешност и ако е необходимо – да отговорят устойвиво на подобна атака. \r\nВ отговор на молба за коментар на материала Лунгеску припомни: „Ние никога не коментираме това, което се представя като изтичане (на информация). НАТО е най-силният военен съюз в историята благодарение на своята способност да се адаптира“.\r\n„Към настоящия момент НАТО осъществява най-значителното подсилване на своят колективна отбрана от края на Студената война насам. Освен това НАТО утрои числеността на своите Сили за реагиране, в основата на които е петхиляден контингент за свръхбързо реагиране. Сега силите на НАТО са по-подготвени и способни за разгръщане, отколкото когато и да било през последните десетилетия“, увери говорителят на западния отбранителен съюз..Тереза Герова", "date": "2017.10.21", "title": "Оана Лунгеску пред ТАСС: В настоящия момент силите на НАТО са по-подготвени за разгръщане от когато и да било през последните десетилетия"}
{"url": "http://www.focus-news.net/news/2017/10/21/2449000/lyubomir-drekov-kmet-na-rayon-lozenets-vitosha-e-nov-kvartal-koyto-e-planiran-losho-i-tryabvat-mnogo-vreme-usiliya-i-sredstva-za-da-se-privede-v-red.html", "text": "Това е един нов квартал на София, който е доста лошо планиран в края на 20 в. и сега, за съжаление, берем плодовете от това лошо планиране. Трябват много време, усилия и средства, за да приведем нещата в ред. Това каза за Агенция „Фокус“ кметът на район „Лозенец“ в София Любомир Дреков във връзка с протеста на жителите на кв. „Витоша“, които днес блокират движението по бул. „Симеоновско шосе“ с искане за подобряване на инфраструктурата на квартала.\r\n„Жителите на кв. „Витоша“ имат диалог със столичното кметство. Неколкократно сме се срещали с активната част от тях и правим каквото можем, за да облекчим техните проблеми. Правим инфраструктурата, където можем – в момента правим тротоар на ул. „Чавдар Мутафов“, догодина ще направим връзката между ул. „Могилата“ и бул. „Филип Кутев“, така че работим по въпроса, просто изисква време и средства“, обясни Дреков. \r\nПо думите му администрацията на район „Лозенец“ е напълно запозната с проблемите на кв. „Витоша“ и си е поставила за цел да се справи с тях възможно най-скоро. „Но това може да стане само при наличие на средства и, разбира се, при сътрудничество на жителите от квартала, защото пътищата минават през частни имоти и се налага да отчуждаваме и да изкупуваме части от терени, а не винаги срещаме разбиране от собствениците, което забавя изключително много процесите“, каза още той.\r\nДреков обясни, че има уверението на Столична община и на кмета на София Йорданка Фандъкова, че може да разчита на пълното им съдействие в работата по проблемите на кв. „Витоша“. \r\nЦветилена СИМЕОНОВА", "date": "2017.10.21", "title": "Любомир Дреков, кмет на район „Лозенец“: „Витоша“ е нов квартал, който е планиран лошо, и трябват много време, усилия и средства, за да се приведе в ред"}
{"url": "http://www.focus-news.net/news/2017/10/21/2449001/faz-chetirima-dushi-sa-postradali-pri-napadenieto-s-hladno-orazhie-v-myunhen.html", "text": "Четирима души са пострадали в резултат на серия нападения с хладно оръжие срещу минувачи, извършени от неизвестен мъж в баварската столица Мюнхен в сутрешните часове на събота, съобщава националният ежедневник Die Frankfurter Allgemeine Zeitung.\r\nПо данни на полицията мъжът на около 40-годишна възраст е извършил нападения срещу минувачи на пет отделни места в централната част на града. Пострадалите са получили леки наранявания и няма опасност за живота им. \r\nИзвършителят избяга след нападението. Поради тази причина правоохранителните органи  издадоха предупреждение към гражданите да не напускат домовете си. Задействана е операция за залавянето му. Съгласно разпространеното описание, нападателят е мъж на около 40-годишна възраст, облечен в сив панталон и зелено яко. Полицията уточнява, че той е носил със себе си раница, но според разкази на очевидци в нея е поместен спален чувал. \r\nМотивите за атаката към момента остават неясни.Тереза Герова", "date": "2017.10.21", "title": "FAZ: Четирима души са пострадали при нападението с хладно оръжие в Мюнхен"}
{"url": "http://www.focus-news.net/news/2017/10/21/2449002/plovdiv-deputatite-ot-gerb-organizirat-priemni-za-grazhdani-na-23-oktomvri.html", "text": "Народните представители от ГЕРБ - Пловдив град ще приемат граждани от избирателния си район в понеделник, 23 октомври, съобщиха от пресцентъра на партията. Менда Стоянова, председател на Комисията по бюджет и финанси в 44-тото Народно събрание, ще се срещне с граждани от 16.00 часа в централния офис на ГЕРБ на бул. „Марица” 91.\r\nДимитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, ще приема граждани от 16.30 часа в офиса на ГЕРБ на улица „Прага” 2. \r\nАтанас Ташков, член на Комисията по транспорт, информационни технологии и съобщения и на Комисията по външна политика в 44-то Народно събрание, ще се срещне с граждани от 16.00 часа в партийния офис на ул. „Стефан Стамболов\" № 21.\r\nСпас Гърневски, член на Комисията за борба с корупцията, конфликт на интереси и парламентарна етика и Комисията по културата и медиите, ще приема граждани от 16.00 часа в офиса на ГЕРБ на бул. „Марица” 91.", "date": "2017.10.21", "title": "Пловдив: Депутатите от ГЕРБ организират приемни за граждани на 23 октомври"}
{"url": "http://www.focus-news.net/news/2017/10/21/2449003/vitsepremierat-ekaterina-zaharieva-cherna-gora-e-nay-napred-v-protsesa-na-pregovori-s-es-vazmozhno-e-da-bade-parvata-strana-ot-zapadnite-balkani-koyato-da-se-prisaedini-kam-es.html", "text": "Черна Гора е най-напред в процеса на преговори с ЕС, възможно е да бъде първата страна от Западните Балкани, която да се присъедини към ЕС. Това каза вицепремиерът и външен министър Екатерина Захариева в предаването „Седмицата“ по Дарик.  Във връзка с обиколката в Западните Балкани, външният министър заяви: „Идеята е да покажем и на практика да чуем те какво мислят, че е постижимо по време на нашето председателство“.\r\nНа въпрос дали има промяна в позицията на ЕК срещу разширяване на ЕС до края на мандата й, след като председателя на Комисията Жан-Клод Юнкер заяви, че не желае този въпрос да му се задава, Захариева коментира: „Точно така. Това беше първата му реч, когато обсъждаше всички политики на ЕС, даде послание, че по време на мандата му разширение няма да има. Ако трябва да сме честни беше ясно, че едва ли ще има държава, кандидат за член, която да успее да покрие и да изпълни всички изисквания до края на мандата, но беше демотивиращо“. По думите й до края на мандата на тази Комисия (до 2020) трудно някои от държавите ще покрие изискванията. „Факт е, че за първи път от началото на мандата на тази Комисия се говори за разширяване. Това се отчита от държавите от Западните Балкани. Те знаят, че това до голяма степен се дължи на усилията, които полага България. Премиерът Бойко Борисов навсякъде започва срещите си или обсъжда по време на тях Западните Балкани. Много форуми се организират вече в подкрепа на тези държави“, поясни Захариева. „Най-напред е Черна гора. Много е различен напредъкът във всяка една от държавите. Черна гора има само 5 глави, които още не са отворени. За Черна гора по-реалистична година за подписване на договор за присъединяване 2022 г. Две от държавите от Западни Балкани са в реална процедура за членство – Черна гора и Сърбия. Други два имат статут на кандидат – Македония и Албания. Македония е първата държава от Западните Балкани, които са получили статут на кандидат член 2005 г. За това си има причини, те не са в европейските държави, те са в политиката на Македония, която през последните месеци се обръща и показва ново лице“, каза още Екатерина Захариева.", "date": "2017.10.21", "title": "Вицепремиерът Екатерина Захариева: Черна Гора е най-напред в процеса на преговори с ЕС, възможно е да бъде първата страна от Западните Балкани, която да се присъедини към ЕС"}
{"url": "http://www.focus-news.net/news/2017/10/21/2449004/prof-aleksandar-marinov-politolog-politicheskite-partii-vlizat-v-nizhodyashtata-spirala-na-destabilizatsiya.html", "text": "Политическите партии влизат в низходящата спирала на дестабилизация. Това заяви политологът проф. Александър Маринов в предаването „Метроном“ на Радио „Фокус“. „Българската партийно- политическа система от там и държавното управление влизат в спирала на дестабилизация на все по-ниска ефективност. Това не е въпрос на злонамереност, а на дълбоки пороци, които са свързани с формирането на партиите с представителството на политическите интереси и формирането на политическия елит. Всеки един от тези епизоди, на които сме свидетели, е поредното доказателство, че в партиите, в тяхното ръководство и начина, по който управляват държавата, е сериозно сгрешено. Това се проявява по различен начин и не винаги в пряка връзка едно с друго. Има илюзии, че този факт може да се поправи с козметика, което не може да стане, трябва сериозна операция“, заяви проф. Маринов. \r\nТой допълни, че БСП не трябва да се ровят в дребните язви на управляващите, а да докажат, че са алтернатива на управлението на ГЕРБ. Проф. Маринов уточни, че линията на управление президента Румен Радев не е функция на БСП.", "date": "2017.10.21", "title": "Проф. Александър Маринов, политолог: Политическите партии влизат в низходящата спирала на дестабилизация"}
{"url": "http://www.focus-news.net/news/2017/10/21/2449005/korneliya-ninova-bsp-byudzhetat-ne-e-zhenski-pazar-za-da-se-naddava-na-kongresa-da-reshim-mozhem-li-da-vavedem-printsip-na-spravedlivost-chrez-promyana-na-danachnata-sistema.html", "text": "Бюджетът не е женски пазар, за да се наддава - на Конгреса да решим можем ли да въведем принцип на справедливост чрез промяна на данъчната система. Това каза лидерът на БСП Корнелия Нинова по време на 13-ата Конференция на Софийската градска организация на БСП, предаде репортер на Агенция „Фокус“. Според нея бюджетът не е женски пазар, за да се наддава. \"Хайде тогава на конгреса да отворим и най-накрая да решим окончателно въпроса могат ли да бъдат решени неравенствата. Може ли да бъде въведен принцип на справедливост чрез категорична промяна на данъчната система - необлагаем минимум - минималната заплата, прогресивен данък, който да запази средната класа и да помогне през данъчното облагане за повече доходи. Семейно подоходно облагане, което ще помогне на младите семейства и прогресивна скала горе по високите върхове. Да го решим най-накрая този въпрос. Постоянно правим едно напред, две назад. Ще го махаме плоския данък, няма да го махаме. Хайде да отворим тази дискусия на конгреса и да я затворим и да кажем: Това е!\", каза Нинова.\r\nТя попита каква алтернатива е БСП в политиките, които трябва да изразят чрез бюджета. Нинова попита има ли алтернатива в икономиката. \"Има разбира се и тя е държавни инвестиции\", посочи Нинова и призова този въпрос да се отвори на конгреса. \"Всичко е на обществени поръчки, най-големият работодател са държавата и общините - няма реално производство\", поясни Нинова. По думите й онзи ден бизнесът е казал, че 70 % от поръчките са нагласени. „Не можем да кажем, те дават 200 лв. примерно за увеличение на заплатите. Ние предлагаме да са 300 лв. Това не е политика. Ето защо смятам, че за да има конкретни политики ние трябва да вложим абсолютно нов модел“, заяви лидерът на БСП. Тя предложи да се отвори дискусията на Конгреса дали БСП е готова да каже: „Ние искаме да управляваме държавата и ще премахнем делегираните бюджети в образованието, защото практиката показа, че те не работят“, посочи лидерът на БСП. По думите й БСП е за увеличението на заплатите на учителите, но според нея това няма да промени модела. „Ако се продължи по същия начин, малките училища в малките общини ще продължават да затварят. Това няма да помогне на качеството на образованието“, каза Нинова. По отношение на здравеопазването, Нинова заяви, че БСП не се е отказала от записаното в програмата си. „Никога не сме отстъпвали от това, че здравеопазването не е стока и не се търгува“, коментира лидерът на БСП. „Стигна се дотук с наслагване в годините на прехода. Можем ли ние да кажем, че сме правили грешки в прехода? Разбира се, и сме го казвали в много наши официални позиции, но можем ли категорично да заявим, че това БСП никога не го е правила. Можем. Кога БСП е използвала държавната администрация, за да държи в страх от робство народа си, да го заплашва, че ако не гласува по определен начин ще му спре топлия обяд от социалната кухня или ще го уволни от работа – никога. Кога БСП е изнудвала бизнеса да прехвърля акции на партийни функционери, иначе ще бъдат подложени на рекет и натиск от НАП, „Митници“ и т.н. Каквито и грешки да сме правили в политиките си, БСП винаги е била стожер на правовата държава, на функционирането на институциите, на зачитането на различния, на уважението на свободата на словото. Ето я алтернативата“, заяви Нинова. \r\nДеница КИТАНОВА", "date": "2017.10.21", "title": "Корнелия Нинова, БСП: Бюджетът не е женски пазар, за да се наддава - на Конгреса да решим можем ли да въведем принцип на справедливост чрез промяна на данъчната система"}
{"url": "http://www.focus-news.net/news/2017/10/21/2449006/focus-protivopozharnite-sluzhbi-v-myunhen-saobshtavat-za-petima-raneni.html", "text": "Противопожарните служби в баварската столица съобщиха за петима ранени при серията нападения срещу минувачи, съобщава изданието Focus.\r\nПо-рано полицията в Мюнхен представи информация за четирима леко пострадали. \r\nПо данни на правоохранителните органи мъжът на около 40-годишна възраст е извършил нападения срещу минувачи на пет отделни места в централната част на града. Пострадалите са получили леки наранявания и няма опасност за живота им. \r\nИзвършителят избяга след нападението. Поради тази причина правоохранителните органи  издадоха предупреждение към гражданите да не напускат домовете си. Задействана е операция за залавянето му. Съгласно разпространеното описание, нападателят е мъж на около 40-годишна възраст, облечен в сив панталон и зелено яко. Полицията уточнява, че той е носил със себе си раница, но според разкази на очевидци в нея е поместен спален чувал. \r\nМотивите за атаката към момента остават неясни.Тереза Герова", "date": "2017.10.21", "title": "Focus: Противопожарните служби в Мюнхен съобщават за петима ранени"}
{"url": "http://www.focus-news.net/news/2017/10/21/2449007/vitseprezidentat-iliyana-yotova-ima-golyam-interes-kam-poluchavaneto-na-balgarsko-grazhdanstvo-no-i-strogi-pravila-za-tova.html", "text": "Има голям интерес към получаването на българско гражданство, но и строги правила за това. Това каза вицепрезидентът Илияна Йотова в предаването „Седмицата“ по Дарик.  \r\nВъв връзка с проблемите на българите в чужбина, вицепрезидентът Йотова посочи, че се готви интернет платформа за българите в чужбина, на която нашите сънародници ще намират разнообразна информация, която ги интересува и вълнува.\r\n„Ще има българско училище в Албания“, посочи Йотова и похвали всички тези, които са работили за каузата да бъде признато българското малцинство там.\r\n„Има голям интерес към получаването на българско гражданство, но и строги правила за това, каза още Илияна Йотова и отхвърли упреците към нея за това, че десетки хиляди молби чакат без да са решени.", "date": "2017.10.21", "title": "Вицепрезидентът Илияна Йотова: Има голям интерес към получаването на българско гражданство, но и строги правила за това"}
{"url": "http://www.focus-news.net/news/2017/10/21/2449008/smolyan-23-begachi-i-koloezdachi-probyagaha-chast-ot-marshruta-na-slavnite-geroi-na-polk-vladimir-serafimov.html", "text": "За шеста поредна година община Смолян организира Шосеен пробег по повод 105 години от Освобождението на Родопите и Празниците на града. В надпреварата участваха 11 бегачи и 12 колоездачи, сред които и традиционните маратонци Руско Кадиев и съпругата му Нонка Кадиева. Това съобщиха от пресцентъра на Община Смолян. Маршрутът, общо 14 км и 100 м, започна от връх Средногорец, а финалът бе пред паметника на полк. Владимир Серафимов на пл. „България” в областния град. С тази спортна проява засвидетелстваме уважение към безсмъртния подвиг на полк. Владимир Серафимов и войните от 21-и Пехотен Средногорски полк. С много емоции и хъс за победа състезателите тръгнаха по част от маршрута на славните герои на полк.Серафимов. \r\nПърви финишираха с време 65 минути Радостин Капуджиев и Борислав Пашов от Смолян. Втори е Пламен Балджиев, трети е Руско Кадиев. При жените първа е Нонка Кадиева, а при девойките първа е Станимира Вълчещова. Всички участници в състезанието след финиширането си получиха банани, шоколад и вода.\r\nАплодисменти получи и Руско Кадиев, единственият българин, печелил Спартатлона в Гърция. Тази година се навършват 25 години от участието му. През 2012 г., когато беше отбелязана 100-годишнината от Освобождението на Родопите, Кадиев пробяга и 100 километровия маратон. Той участва в Шосейния пробег за шеста  поредна година, както и съпругата му Нонка.\r\nНаграждаването на победителите ще бъде днес от 17.00 часа пред паметника на полк. Владимир Серафимов в Смолян.  \r\nОбщина Смолян  благодари на Христо Богомилов, Милка Манева, семейство Кадиеви и Областната дирекция на МВР, които помогнаха при организацията и провеждането на състезанието.", "date": "2017.10.21", "title": "Смолян: 23 бегачи и колоездачи пробягаха част от маршрута на славните герои на полк. Владимир Серафимов"}
{"url": "http://www.focus-news.net/news/2017/10/21/2449009/pregled-na-mezhdunarodnite-novini-do-13-chasa-agentsiya-fokus.html", "text": "В Мадрид започна извънредното заседание на министрите от кабинета на премиера Мариано Рахой, на което се очаква да бъде взето решение за мерките срещу регионалното правителство в Барселона.\r\nСрещата на националното правителство на Испания започна в 10 часа (местно време). Съгласно по-рано разпространените съобщения от Мадрид, в събота ще бъдат задействани процедурите, предвидени в член 155 от Конституцията за суспендиране на автономните правомощия на Каталуния. Областта се радва на широка автономия, включително в контрола над местната полиция, образованието и здравеопазването.\r\n*** Противопожарните служби в баварската столица съобщиха за петима ранени при серията нападения срещу минувачи, извършени от неизвестен мъж в Мюнхен в сутрешните часове на събота.По-рано полицията в Мюнхен представи информация за четирима леко пострадали. \r\nПо данни на правоохранителните органи мъжът на около 40-годишна възраст е извършил нападения срещу минувачи на пет отделни места в централната част на града. Пострадалите са получили леки наранявания и няма опасност за живота им. \r\nИзвършителят избяга след нападението. Поради тази причина правоохранителните органи  издадоха предупреждение към гражданите да не напускат домовете си. Задействана е операция за залавянето му. Съгласно разпространеното описание, нападателят е мъж на около 40-годишна възраст, облечен в сив панталон и зелено яко. Полицията уточнява, че той е носил със себе си раница, но според разкази на очевидци в нея е поместен спален чувал. \r\nМотивите за атаката към момента остават неясни.\r\n*** Заместник-министърът на външните работи на Руската федерация Сергей Рябков предупреди, че е невъзможно да бъде постигната сделка за ядрената програма на Иран в нова конфигурация.\r\n„По наша оценка, близо двугодишното спазване на Съвместния всеобхватен план за действие (СВПД) за иранската ядрена програма показва, че споразумението работи ефективно и напълно се справя с поставените задачи. Не виждаме основания и възможност за внасяне за внасяне на изменения в него“, отбеляза Рябков в рамките на реч в Москва.\r\nРуският дипломат подчерта, че в СВПД е заложен „крехък баланс на интереси, които засягат фундаменталния въпрос за сигурността на участващите в него“.\r\n„Всяко разместване на този баланс ще доведе до неминуемо разпадане на механизма и изграждането му наново в някаква друга конфигурация ще бъде невъзможно“, предупреди Рябков, допълвайки, че „Русия не е готова да участва в каквито и да било нови преговори за „усъвършенстване“ на споразумението“.\r\nЗа подобна стъпка настоява държавният глава на САЩ Доналд Тръмп, който заплаши да оттегли Вашингтон от историческата сделка за иранската ядрена програма, постигната през лятото на 2016 г.\r\n*** През следващите седмици Европейската комисия ще обмисли и представи план за увеличение на средствата, отпускани от Брюксел в подкрепа на гражданското общество в Турция.\r\nСлед края на двудневната среща на върха в Брюксел, източник обясни пред тесен кръг журналисти, че идеята е „да похарчим повече пари за гражданското общество и по-малко за патологията\", т.е. за режима на Ердоган.\r\nОтношенията между Брюксел и Анкара са изострени от месеци. На фона на нарушенията на човешките права и незачитането на върховенството на закона в Турция някои страни като Австрия поискаха окончателно прекратяване на преговорите за присъединяване. Други, като Германия, призоваха за съкращаване на предприсъединителните фондове. България на свой ред настоява за поддържане на добри отношения с Анкара. В София се опасяват, че в противен случай президентът Реджеп Тайип Ердоган може да реагира остро и да „наводни“ страната с мигранти.\r\n*** Държавният секретар на САЩ Рекс Тилърсън започна визита в Близкия изток, където се очаква да присъства на среща между правителствата на Саудитска Арабия и Ирак за подобряване на двустранните отношения между Багдад и Рияд.\r\nВстъпителното заседание на Координационния съвет бе организирано след затоплянето на отношенията между двете близкоизточни държави. Събранието се разглежда като част от усилията на САЩ за намаляване на нарастващото влияние на Иран в Ирак, като за тази цел насърчи Багдад да предприеме стъпки за по-тясно сътрудничество с Риад.\r\n„Иран винаги предизвиква загриженост, не само в Ирак, но и в целия регион\", заяви говорителят на Държавния департамент Хедър Науърт в рамките на брифинг по-рано тази седмица. Тя добави, че САЩ приветстват подобряването на отношенията между Ирак и Саудитска Арабия, като цитира пример за това как повторното отваряне на граничните пунктове улеснява търговията между двете страни.\r\nСрещата ще се проведе в саудитската столица на Рияд, четири месеца след като двете страни подписаха споразумение за създаване на съвет за подобряване на отношенията между съседните страни в опит да се противопоставят на широкото влияние на Иран в региона.\r\n*** След 30-дневна кампания за местните избори, в полунощ за косоварите настъпи ден за размисъл.\r\nЗабраната за политическа агитация ще остане в сила до 19 часа (местно време) в неделя, когато ще бъде обявен краят на изборите за местна власт в най-младата държава на Балканския полуостров.\r\nГласуването за кметове и общински съветници ще се проведе в 38 общини на територията на Косово. Право на глас имат около 1,87 млн. избиратели. \r\nЦентралната избирателна комисия (ЦИК) потвърди участието на 91 политически субекти в местните избори - една коалиция, 35 политически партии, 30 граждански инициативи и 25 независими кандидати. Изборите ще бъдат наблюдавани от около 32 хил. местни и чуждестранни наблюдатели. Държавната прокуратура обяви, че са предприети всички мерки за незабавно реагиране на евентуални проблеми в изборния ден. Косовската полиция е разработила конкретен план за действие, за да гарантира спокойното и плавно протичане на избирателния процес.\r\n***", "date": "2017.10.21", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/10/21/2449010/dimitar-kolev-kmet-na-rayon-zapaden-v-plovdiv-polagame-maksimalni-usiliya-da-ogranichim-parkiraneto-v-zeleni-ploshti-i-po-trotoarite.html", "text": "Администрацията на район „Западен“ в Пловдив полага максимални усилия да ограничи паркирането в зелени площи и по тротоарите. Това каза за Радио „Фокус“ – Пловдив районният кмет Димитър Колев. По думите му неправилното паркиране е причина през последния месец да бъдат поставени антипаркинг колчета на две места. „Оказва се, че това е мярката, която наистина дава резултат. Разполагаме с още антипаркинг колчета и ще продължим да ги поставяме и на други места, докъдето успеем да стигнем. За съжаление, няма нужната култура на шофиране и самоконтрол. Най-вероятно няма да успеем да се справим с тази война срещу неправилното паркиране, но не се отказваме и продължаваме да полагаме усилия“, подчерта Колев.\r\nДо края на годината ще е готов идейният проект за изграждането на многоетажен паркинг на мястото на стария пазар при улиците „Звезда“ и „Орфей“. Разгъната му площ е около 6 000 квадратни метра, като се очаква да осигури над 300 места за маркиране. „Полагаме усилия за изграждане на нови паркинги, но местата се поизчерпаха, а колите се увеличават с много сериозни темпове. Бъдещето е в многоетажните паркинги“, посочи Димитър Колев.\r\nВъв връзка с изграждането на нови жилищни кооперации и недостига на паркоместа районният кмет каза, че политиката на Община Пловдив и на администрацията на район „Западен“ е да не се издават разрешения за строеж, без да има осигурени паркоместа. „Тук вече идва и другият проблем – много семейства имат по 2-3 автомобила. При новите кооперации може да влияем, да регулираме и да искаме тези паркоместа да ги има. Докато старите, заварени, комплексни застроявания няма как с наредба да ги променим“, каза още Димитър Колев.\r\nТони МИХАЙЛОВ", "date": "2017.10.21", "title": "Димитър Колев, кмет на район „Западен“ в Пловдив: Полагаме максимални усилия да ограничим паркирането в зелени площи и по тротоарите"}
{"url": "http://www.focus-news.net/news/2017/10/21/2449011/afp-broyat-na-zhertvite-na-atakata-v-dzhamiya-v-kabul-dostigna-do-56-dushi.html", "text": "Броят на жертвите, загинали при атаката срещу шиитска джамия в Кабул, достигна до 56 души, предава AFP.\r\n„Броят на жертвите на вчерашната атака срещу джамията достигна до 56 души, включително деца и жени, и 55 ранени“, заяви за агенцията говорител на афганистанското вътрешно министерство.\r\nПо-рано бе съобщено за 32-ма загинали.Тереза Герова", "date": "2017.10.21", "title": "AFP: Броят на жертвите на атаката в джамия в Кабул достигна до 56 души"}
{"url": "http://www.focus-news.net/news/2017/10/21/2449012/korneliya-ninova-vnagi-sme-gotovi-da-podadem-raka-no-ako-nyakoy-iska-da-se-obedinyavame-s-koruptsiyata-i-potapkvaneto-na-pravata-na-grazhdanite-nyama-da-stane.html", "text": "БСП не е деструктивна сила и не искаме непременно агресия, но ако някой иска да се обединяваме с корупцията и потъпкването на правата просто няма да стане. Това каза лидерът на БСП Корнелия Нинова по време на 13-ата Конференция на Софийската градска организация на БСП, предаде репортер на Агенция „Фокус“. Нинова поясни, че Конгресът не се свиква, за да се види кое лоби е по-силно в партията. Лидерът на БСП посочи, че иска хората да повярват, че БСП свиква своя Конгрес, за да се решат важните въпроси - за алтернативата, за политиката, за председателството, за бюджета. \"На мен ми изглежда много нормално това свикване. Но представете си докъде докарахме обществото си – нормалните неща да изглеждат странни, екзотични, ненавременни и интригантски“, заяви Нинова. „Нека да го кажем на народа си - ние не сме деструктивна сила, не искаме непременно агресия и противоборство, нека да се обединяваме, но върху ценности, принципи, върху основни идеологически наши постулати, които са за справедливост, солидарност и т. н. Затова винаги сме готови да подадем ръка, но ако някой иска да се обединяваме с корупцията, потъпкването на правата на българските граждани, просто няма да стане“, категорична бе Нинова. Тя призова да се дават мнения в партията, но да не се обиждат депутатите. „Защото тези хора вече четири пет месеца работят денонощно. Случаят, изнесен в Хасково не единственият. Не обиждайте Стоян Мирчев, който се бори в Силистра, Георги Свиленски. Приемем критика всякаква, приемаме съвети каква опозиция да сме, но моля тя да бъде обективна“, призова Нинова. „Големият въпрос на конгреса пред нас е каква алтернатива сме и на какво? Моля разсъждавайте, че алтернатива на ГЕРБ и на управлението вече е малко. Моля дайте предложения за алтернативата на модела, защото състоянието на държавата и на функционирането на живота на хората, е изправено пред риск“, заяви Нинова и подчерта, че това е времето, в което БСП да защити принципите си. По отношение на корупцията, Нинова попита дали там има алтернатива? „Голямата ни дискусия беше сведена до елементарен спор, ама те се карат кой да назначава този орган. Това не е елементарен спор. Това е голям въпрос. Ще има ли воля да се борим с тази корупция? Каква е нашата алтернатива тук“, попита тя. Нинова заяви, че тази тема ще се отвори на Конгреса. „Надявам се да я завършим. Знам, че някои от нещата ще прозвучат радикално. Поставя се въпросът време ли е за радикална промяна“, заяви Нинова.  \r\nДеница КИТАНОВА", "date": "2017.10.21", "title": "Корнелия Нинова: Внаги сме готови да подадем ръка, но ако някой иска да се обединяваме с корупцията и потъпкването на правата на гражданите няма да стане"}
{"url": "http://www.focus-news.net/news/2017/10/21/2449013/plovdiv-obshtinskite-savetnitsi-ot-gerb-organizirat-priemni-za-grazhdani-v-dnite-do-26-oktomvri.html", "text": "Общинските съветници от ГЕРБ - Пловдив организират приемни за граждани в дните до 26 октомври, съобщиха от пресцентъра на партията. :\r\nДаниела Дженева ще се срещне с граждани от 17:00 до 18:00 часа в офиса на ГЕРБ в район „Южен”, ул. „Академик Петър Динеков”№ 1А;\r\nСпартак Николов ще приеме граждани от 17:00 до 18:30 часа в офиса на ГЕРБ в район „Източен” на ул. „Коста Паница”№5;\r\nВихър Захов ще разговаря с граждани от 17:00 до 18:30 часа в офиса на ГЕРБ в район „Източен” на ул. „Коста Паница”№5%\r\nВера Тоскова ще се срещне с граждани от 16:00 до 18:00 часа в офиса на ГЕРБ в район „Тракия” в жк. „Тракия”бл.91;\r\nАлександър Радев ще приеме граждани от 17:30 до 19:00 часа в офиса на ГЕРБ в район „Централен” на ул. „Прага” № 2;\r\nАтанас Узунов ще разговаря с граждани от 17:30 до 19:00 часа в офиса на ГЕРБ в район „Южен” на ул. „Академик Петър Динеков” №1А.\r\nОбщинският съветник от ГЕРБ в Общински съвет – Пловдив Иван Вичков ще приема граждани във вторник, , от 16:00 до 18:00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.:\r\nРадослава Ташкова, председател на Групата на  ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков”№1А; \r\nГеорги Василев ще разговаря с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков”№1А; \r\nД-р Аргир Аргиров ще приеме граждани от 17:30 до 18:30 часа в офиса на ГЕРБ в район „Южен” на ул. „Академик Петър Динеков”№1А; \r\nАни Лафчиева ще се срещне с граждани от 17:00 до 18:30 часа в офиса на ГЕРБ в район „Източен” на ул. „Коста Паница”№5;\r\nЕмил Русинов ще разговаря с граждани от 17:30 до 19:00 часа в офиса на ГЕРБ в район „Източен” на ул. „Коста Паница”№5.:\r\nПетър Попов ще разговаря с граждани от 17:30 до 19:00 часа в офиса на ГЕРБ в район „Западен” на ул. „Царевец” № 9. \r\nЯсен Михайлов ще се срещне с граждани от 17:30 до 19:00 часа в офиса на ГЕРБ в район „Западен” на ул. „Царевец” № 9. \r\nГошо Къчков ще приеме граждани от 17:30 до 19:00 часа в офиса на ГЕРБ в район „Северен” на бул. „Марица” №91. \r\nПенчо Малинов ще проведе приемна за граждани от 17:00 до 18:30 часа в офиса на ГЕРБ в район „Източен” на ул.”Коста Паница” №5. \r\nВеселин Маневски ще разговаря с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков” № 1А.", "date": "2017.10.21", "title": "Пловдив: Общинските съветници от ГЕРБ организират приемни за граждани в дните до 26 октомври"}
{"url": "http://www.focus-news.net/news/2017/10/21/2449014/meglena-kuneva-balgariya-tryabva-da-predstavya-i-zashtitava-svoite-natsionalni-pozitsii-v-evropa.html", "text": "България трябва да представя и защитава своите национални позиции в Европа. Това каза в интервю за предаването \"Метроном\" по Радио „Фокус“ зам. министър-председателят по координация на европейските политики и институционалните въпроси в периода 2014 – 2017 г., Меглена Кунева. Според нея, за успешно провеждане на европредседателството на страната ни, е необходимо да се излезе от пасивността и да се провеждат национални обсъждания. Коментарът на Кунева бе по повод липсата на позиции на България както за бъдещето на ЕС, така и за сценариите пред отбранителната политика на общността: „19 страни представиха своите национални позиции. България, която е председател след броени седмици, не го направи. Как да знаят българските граждани какво мисли нашето правителство? Ние издигаме някакви лозунги и заклинания от типа на „ние не искаме Европа на две скорости“. Добре, но какво ни казват отсреща и ние как го приемаме, как тече този политически дебат? И най-накрая ще се окаже, че нещо сякаш е прието без да са ни чули. След години вероятно ще излязат коментари от типа на „ех, защо не ни чуха“? Но ние какво сме казали\". Кунева допълни, че на последния Европейски съвет темата за функционирането на отделните институции е била приоритетна, тъй като все още е трудно да се каже коя от тях с каква власт разполага. Бившият вицепремиер препоръча и по този въпрос България да има ясна позиция, защото той ще бъде ключов за нашето председателство.", "date": "2017.10.21", "title": "Меглена Кунева: България трябва да представя и защитава своите национални позиции в Европа"}
{"url": "http://www.focus-news.net/news/2017/10/21/2449015/bild-politsiyata-arestuva-zapodozryan-za-seriyata-napadeniya-sreshtu-minuvachi-v-myunhen.html", "text": "Полицията в Мюнхен, столицата на федерална провинция Бавария, е арестувала заподозрян за серията нападения с хладно оръжие срещу минувачи, извършена в сутрешните часове на събота, съобщава германското издание Bild.\r\n„Имаме едно заподозряно лице. Все още не знаем дали това е извършителят“, заяви говорителят на полицията Маркус да Глория Мартинс.\r\nСлед нападенията, извършени на пет различни места в централната част на града, извършителят избяга. Според разпространеното по-рано съобщение за издирването му са били задействани „всички налични полицейски сили“. Освен органите на реда, на място бяха изпратени медицински и пожарни екипи, а на гражданите бе препоръчано да не напускат домовете си. \r\nВ резултат на нападенията пострадаха петима души. Няма опасност за живота им. Мотивите за атаката към момента остават неясни.Тереза Герова", "date": "2017.10.21", "title": "Bild: Полицията арестува заподозрян за серията нападения срещу минувачи в Мюнхен"}
{"url": "http://www.focus-news.net/news/2017/10/21/2449016/vitsepremierat-ekaterina-zaharieva-bsp-ochevidno-sa-bezpomoshtni-v-predlaganeto-na-merki-za-borbata-s-koruptsiyata-zatova-se-opravdavat-s-otsastvieto-na-ministri-na-ksns.html", "text": "БСП очевидно са безпомощни в предлагането на мерки за борбата с корупцията, затова се оправдават с отсъствието на министри на КСНС. Това каза вицепремиерът и външен министър Екатерина Захариева в предаването „Седмицата“ по Дарик.\r\nТя уточни, че борбата с корупцията безспорно е една от най-важните теми, но и случващото се във Варшава не е било по-маловажно, заради което тя е заминала за там. „Ние бяхме на Консултативния съвет – изпратих заместник-министъра, като бях уведомила, че няма да отида. За това е некоректно да се използва това от БСП като едва ли не, че ние не желаем да присъстваме. Напротив, аз изпратих доклад, уведомих и имаше кворум, така че моето отсъствие по никакъв начин не е затруднило дебата. Даже имам информация от всички колеги, които са били на първото заседание, че се е провел един изключително конструктивен дебат с изслушване на докладите“, каза още Захариева.\r\nВицепремиерът посочи, че нейният доклад е бил разпространен и всички участници са имали възможността да се запознаят с него. „Така или иначе решението се взе сега, когато аз присъствах и можех да изразя становището си по него. И нека уважаемите колеги от БСП (не знам дали са уважаеми всъщност) вместо да кажат какво те правят и защо вместо да сме фокусирани върху това как да подобрим борбата с корупцията и как да направим добър закон, гледаме само това кой да го назначава. Те очевидно са толкова безпомощни в предлагането на мерки в борбата с корупцията, че използват да се оправдаят с отсъствието на двама министри, които предварително са уведомили президентството“, каза тя.\r\nЗахариева обясни, че като част от администрацията на предишния президент е участвала в доста от консултативните съвети, и често е имало министри, които са отсъствали. „Но никой досега не е използвал това като коментар, че те не желаят да подкрепят темата на дневния ред“, каза вицепремиерът.", "date": "2017.10.21", "title": "Вицепремиерът Екатерина Захариева: БСП очевидно са безпомощни в предлагането на мерки за борбата с корупцията, затова се оправдават с отсъствието на министри на КСНС"}
{"url": "http://www.focus-news.net/news/2017/10/21/2449017/sofiya-vazstanoveno-e-dvizhenieto-po-pat-ii-81-kostinbrod-buchin-prohod.html", "text": "Възстановено е движението по път II-81 Костинброд - Бучин проход. Това съобщиха от пресцентъра на Агенция „Пътна инфраструктура”. Трафикът временно беше ограничен и пренасочен по обходни маршрути поради пътнотранспортно произшествие.", "date": "2017.10.21", "title": "София: Възстановено е движението по път II-81 Костинброд - Бучин проход"}
{"url": "http://www.focus-news.net/news/2017/10/21/2449018/redzhep-tayip-erdogan-ne-moga-da-opisha-sasht-kato-tsivilizovana-strana-sled-izdavaneto-na-zapovedite-za-arest-na-13-ot-moite-teloohraniteli.html", "text": "Държавният глава на Турция Реджеп Тайип Ердоган заяви, че не би могъл да опише САЩ като цивилизована страна, след като Вашингтон издаде заповед за задържане на 13 от неговите охранители заради безредици при посещението му през май, съобщава вестник Hurriyet.\r\n„Ако е издадена заповед за задържане на моите 13 телоохранители в държава, в която отидох на покана, съжалявам, но не мога да нарека тази страна цивилизована\", подчерта Ердоган в събота.\r\nНяколко души бяха ранени при безредици, избухнали пред сградата на турското посолство във Вашингтон по време на посещението на Ердоган в САЩ през май. На 15 юни органите на САЩ издадоха заповеди за арест за 16 души, включително бодигардове на турския президент.\r\nЕрдоган твърди, че „Работническата партия на Кюрдистан“ (ПКК) и членове на гюленистката организация (ФЕТО) са организирали протеста на около 40-50 метра от мястото, където той е бил заедно със своите телоохранители.Тереза Герова", "date": "2017.10.21", "title": "Реджеп Тайип Ердоган: Не мога да опиша САЩ като цивилизована страна след издаването на заповедите за арест на 13 от моите телоохранители"}
{"url": "http://www.focus-news.net/news/2017/10/21/2449019/blagoevgrad-politseyski-patrul-e-razpolozhen-predi-kresna-v-posoka-sofiya.html", "text": "Полицейски патрул с благоевградска регистрация 1424 и радар е разположен преди кресна в посока София, предаде репортер на Агенция „Фокус“. Трафикът е по главен път Е-79 е натоварен. По пътя се движат много ТИР-ове, гръцки и македонски автомобили. \r\n„Фокус“ призовава водачите да шофират със съобразена скорост.", "date": "2017.10.21", "title": "Благоевград: Полицейски патрул е разположен преди Кресна в посока София"}
{"url": "http://www.focus-news.net/news/2017/10/21/2449020/smolyan-oblastniyat-upravitel-nedyalko-slavov-shte-otkrie-praznik-na-naukata-v-planetariuma.html", "text": "В града ще бъде отбелязан Денят на науката с „галактически” празник в Планетариума, съобщиха от пресцентъра на Областна администрация – Смолян. Днес областният управител Недялко Славов ще открие Празник на науката в Планетариум Смолян, който започва от 14.00 часа с лекция на доц. А. Маринов. Ще се проведат астрономически сеанс и 44-тото състезание на знаещите между клуб „Квант” - Пловдив и клуб „Галактика” - Смолян, както и модул с физични демонстрации.", "date": "2017.10.21", "title": "Смолян: Областният управител Недялко Славов ще открие Празник на науката в Планетариума"}
{"url": "http://www.focus-news.net/news/2017/10/21/2449021/blagoevgrad-suhi-trevi-i-hrasti-goryat-v-rayona-nad-selo-smochevo-pozharat-navliza-nizovo-v-dabova-gora.html", "text": "Пет декара сухи треви и храсти горят в района над село Смочево, пожарът навлиза низово в дъбова гора. Това съобщи слушател на Радио „Фокус“ - Пирин. Местни ловджии са започнали да гасят пламъците, но към този момент на място има два пожарни автомобила от Дупница.\r\nЛора КАЛЧЕВА", "date": "2017.10.21", "title": "Благоевград: Сухи треви и храсти горят в района над село Смочево, пожарът навлиза низово в дъбова гора"}
{"url": "http://www.focus-news.net/news/2017/10/21/2449022/rumen-ovcharov-ninova-ne-se-saobrazyava-s-horata-v-partiyata-otvori-frontove-v-tova-chislo-i-s-georgi-gergov.html", "text": "Нинова не се съобразява с хората в партията, отвори фронтове в това число и с Георги Гергов. Това каза пред Румен Овчаров от БСП, съобщиха от предаването на екипа на предаването „Беновска пита” по Канал 3. \r\nБитиви: Казахте, че Корнелия Нинова е отворила доста вътрешни фронтове през последните месеци. Кои са те? \r\nРумен Овчаров: Няма да ги изброявам, но то като чуете преброяванията на пленума става ясно, че има фронтове, които съвсем не свършват с няколкото бивши ръководители на партията като Жоро Гергов. Очевидно има и други хора, които са недоволни от това, което се случва в партията. \r\nРадио К2: Защо считате, че Корнелия Нинова минава през просото, както се изразихте сутринта?\r\nРумен Овчаров: Защото не се съобразява с мненията на останалите хора в партията. Съобразява се само с мненията на няколко човека, а тези мнения се оказа, че не винаги са най-правилните.\r\nРадио К2: Прав ли е Гергов тогава, че дели партията на наши и ваши?\r\nРумен Овчаров: Казах, че Гергов не го обсъждам. Той няма какво интересно да каже за БСП.\r\nКанал 3: Разочарован ли сте лично от Корнелия Нинова?\r\nРумен Овчаров: Не разбира се. Това ли казах сутринта?!", "date": "2017.10.21", "title": "Румен Овчаров: Нинова не се съобразява с хората в партията, отвори фронтове в това число и с Георги Гергов"}
{"url": "http://www.focus-news.net/news/2017/10/21/2449023/aleksandar-vuchich-nikoy-napadnal-sarbiya-nyama-da-bade-v-sastoyanie-da-se-izmakne.html", "text": "Президентът на Сърбия Александър Вучич увери, че нито една държава, дръзнала да нападне страната му, няма да бъде в състояние да се измъкне, предава информационната агенция Tanjug. \r\nСъответните коментари Вучич направи в реч, изнесена в рамките на честванията на годишнината от освобождаването на Белград от германските окупационни войски през Втората световна война. Денят бе отбелязан с парад на военновъздушната база „Батайница“, в рамките на който бяха представени възможностите на Въоръжените сили на Сърбия.\r\nВучич бе категоричен, че в случай на необходимост армията ще бъде в състояние да защити територията на страната. „За нас животът - животът на всеки човек в Сърбия - е безценен\", подчерта сръбският президент.\r\nПо-рано .Тереза Герова", "date": "2017.10.21", "title": "Александър Вучич: Никой, нападнал Сърбия, няма да бъде в състояние да се измъкне"}
{"url": "http://www.focus-news.net/news/2017/10/21/2449024/kyustendil-suhi-trevi-i-lista-goryat-v-zemlishteto-na-selo-babino.html", "text": "Сухи треви и отпадъчна листна маса горят в землището на село Бабино, община Бобошево. Това каза за Радио „Фокус“ - Пирин Катя Табачка, говорител на Областна дирекция на МВР - Кюстендил. Сигналът е подаден в 12.20 часа. Два екипа на пожарната от Дупница гасят. Пожарът е навлязъл низово в смесена гора. Няма щети към момента и няма опасност за населението.\r\nЛора КАЛЧЕВА", "date": "2017.10.21", "title": "Кюстендил: Сухи треви и листа горят в землището на село Бабино"}
{"url": "http://www.focus-news.net/news/2017/10/21/2449025/blagoevgrad-politseyski-patrul-e-razpolozhen-na-vhoda-na-grada-v-posoka-sofiya.html", "text": "Полицейски патрул с благоевградски регистрационен номер 8979 с радар е разположен на входа на Благоевград в посока София, предаде репортер на Агенция „Фокус“.\r\nПолицейски автомобил със софийска регистрация 1453 и радар е разположен и на отбивката Крупник- Брежани в посока столицата.", "date": "2017.10.21", "title": "Благоевград: Полицейски патрул е разположен на входа на града в посока София"}
{"url": "http://www.focus-news.net/news/2017/10/21/2449026/nedyalko-slavov-oblasten-upravitel-na-smolyan-rodopchani-revnostno-pazyat-balgarshtinata-i-ne-se-slomyavat-a-voyuvat-v-imeto-na-svoite-natsionalni-ideali.html", "text": "Дедите ни са били единни и сплотени в стремежа към свободата и присъединяването на Смолян и Родопите към България. Това се посочва в поздравителния адрес на областния управител на Смолянска област Недялко Славов до кмета и гражданите на Смолян по повод 105-годишнината от освобождението на Смолян, съобщиха от пресцентъра на Областна администрация. „Нашият регион остава извън пределите на България след Освобождението през 1878 година и след Съединението на Княжество България и Източна Румелия през 1885 година. Но родопчани ревностно пазят българщината и не се сломяват, а воюват в името на своите национални идеали и ги постигат през 1912 година. Вековните усилия са увенчани с успех, защото дедите ни са били единни и сплотени в стремежа към свободата и присъединяването на Смолян и Родопите към България! Това единство и днес ни е нужно, за да постигнем благоденствие за целия български народ, за да градим заедно просперираща съвременна България! Това е наш дълг пред светлата памет на героите, дали живота си за родината и свободата ни! Бъдете здрави, скъпи смолянчани, бъдете горди с произхода и славната ни история, но не забравяйте, че свободата е ценност, за която се полагат ежедневни усилия, отговорна и ефективна работа, висок морал и родолюбие“, се казва още в поздравителния адрес на Недялко Славов.", "date": "2017.10.21", "title": "Недялко Славов, областен управител на Смолян: Родопчани ревностно пазят българщината и не се сломяват, а воюват в името на своите национални идеали"}
{"url": "http://www.focus-news.net/news/2017/10/21/2449027/petima-dushi-postradaha-pri-seriya-napadeniya-s-hladno-orazhie-v-myunhen-obzor.html", "text": "В сутрешните часове на събота, 21 октомври, мъж на около 40-годишна възраст нападна и рани с нож няколко минувачи в централните части на Мюнхен, столицата на най-голямата федерална провинция на Германия – Бавария.\r\nПървоначално властите не бяха в състояние да определят точния брой на пострадалите. Полицията съобщи, че в резултат на нападенията, извършени на различни места в града, са ранени четирима души. По-късно противопожарните служби на Мюнхен представиха информация за петима ранени. Властите увериха обаче, че всички са получили леки наранявания и няма опасност за живота им.\r\nСлед нападението извършителят успя да избяга. Поради тази причина правоохранителните органи издадоха предупреждение към гражданите да не напускат домовете си и разпространиха описание на заподозрения за атаките. На мястото на инцидента бяха изпратени „всички налични\" полицейски служители, медици и представители на противопожарните служби. Задействана бе операция за залавянето на извършителя, в която бе включен и хеликоптер за наблюдение от въздуха.\r\nВ обедните часове на деня бе съобщено, че полицията в Мюнхен е арестувала заподозрян за серията нападения с хладно оръжие срещу минувачи, извършена в сутрешните часове на събота.\r\n„Имаме едно заподозряно лице. Все още не знаем дали това е извършителят“, заяви говорителят на полицията Маркус да Глория Мартинс.\r\nМотивите на серията нападения предстои да бъдат разследвани. Към момента властите не коментират дали допускат терористичен фон на атаките. Тереза Герова", "date": "2017.10.21", "title": "Петима души пострадаха при серия нападения с хладно оръжие в Мюнхен (ОБЗОР)"}
{"url": "http://www.focus-news.net/news/2017/10/21/2449028/tsanka-yordanova-1-lv-e-vhodat-za-pametnika-kostnitsa-na-botevite-chetnitsi-v-skravena-chest-pravi-na-horata-ot-seloto-che-sa-spasili-glavite-im-ot-poruganie.html", "text": "1 лв. е входът за паметника костница на Ботевите четници в Скравена, чест прави на хората от селото, че са спасили главите им от поругание. Това каза Цанка Йорданова, библиотекар в читалище „19-ти февруари 1906“ в село Скравена в интервю за предаването „Легенди за България“ на Радио „Фокус“. „Паметникът костница на Ботевите четници в с. Скравена е открит официално на 19 май 1982 г.  Скравена е свързана с група Ботеви четници, групата на Георги Апостолов, който е бил секретар на щаба на Ботевата чета. Тленните останки на Ботевите четници се съхраняват в Скравена 140 години“, обясни Йорданова.\r\nТя разказа, че на 3 юни 1876 г. рано сутринта групата на Георги Апостолов, от 12 човека, води сражение в кошара в местността Рашов дол във Врачанския балкан. „В това сражение загиват и 12-те четници от тази група. След сражението турците отрязват главите на четниците, набучват ги на колове, пренасяли са ги от село на село, за да плащат хора и за назидание. Когато привечер на 3 юни идват в Скравена хората от селото успяват да откупят главите на Ботевите четници. Така те остават в Скравена. Най-напред в същата вечер са погребани в църковния двор на селото. През 1930 г. черепите са извадени от този гроб, съхраняваха се в църквата във витрината на дървен шкаф. В паметника костница са пренесени на 18 май 1982 г., открита е на 19 май“, допълни тя. Йорданова уточни, че 10 от 12-те глави са в Скравена, „Когато турците ги донасят в селото едно от заптиетата, ядосано от факта, че хората са искали да ги спасят от поругание, е взело две от главите, които е занесъл в съседното село (днешно Гурково). Те са съхранени в Гурково, намират се в сградата на кметството. Чест прави на хората от Скравена, че спасили от поругание главите на Ботевите четници. В онези страшни и трудни времена това е подвиг“, каза още тя. \r\nЦанка Йорданова добави, че входът за мемориалния комплекс е 1 лв. Тя обясни, че в момента в паметника костница се извършва вътрешен и външен ремонт, така че не може да се посещава. :Надявам се до края на месеца ремонтът да приключи“, допълни Йорданова.  \r\nВъв връзка с работното време на паметника костница, Цанка Йорданова уточни: „През седмицата от 09.00 до 12.00 часа, а следобед от 14.00 до 18.00 часа. През събота, неделя и празнични дни (от началото на март до края на ноември) работим от 10.00 до 18.00 часа, без прекъсване. Декември, януари и февруари не работим в събота и неделя, тъй като тогава потокът от туристи е по-малък“.", "date": "2017.10.21", "title": "Цанка Йорданова: 1 лв. е входът за паметника костница на Ботевите четници в Скравена, чест прави на хората от селото, че са спасили главите им от поругание"}
{"url": "http://www.focus-news.net/news/2017/10/21/2449029/vidin-izlozhba-aton-v-risunki-i-fotografii-shte-bade-otkrita-v-navecherieto-na-praznika-na-grada.html", "text": "Изложбата „Атон в рисунки и фотографии“ ще бъде открита в навечерието на празника на Видин – Димитровден, съобщиха от Регионалния исторически музей във Видин. Изложбите „Атон в рисунки и фотографии“ на Андрей Янев и Мирослав Дачев и колекция „Антиминси“ ще бъдат експонирани в музей „Кръстата казарма“. Организатори на проявата са Община Видин, Регионален исторически музей – Видин, Видинска света митрополия и Център за семиотични и културни изследвания. Куратор на изложбата е проф. Аксиния Джурова.  \r\n„Атон в рисунки и фотографии“ е част от мащабен проект „Светите земи и българската култура“, който се реализира от 2012 година от Център за семиотични и културни изследвания. В настоящата изложба са включени пет рисунки и петнадесет фотографии, плод на над 40 експедиции на авторите до Света гора – Атон в периода 2004 – 2017 г. Откриването на изложбата е на 23 октомври от 17.30 часа.", "date": "2017.10.21", "title": "Видин: Изложба „Атон в рисунки и фотографии“ ще бъде открита в навечерието на Празника на града"}
{"url": "http://www.focus-news.net/news/2017/10/21/2449030/aleks-aleksiev-nay-golyamata-opasnost-proizhozhdashta-ot-turtsiya-e-propovyadvaneto-na-radikalen-islyam.html", "text": "Най-голямата опасност, произхождаща от Турция, е проповядването на радикален ислям. Това каза в интервю за Радио „Фокус“ председателят на Центъра за Балкански и Черноморски изследвания Алекс Алексиев. Според него водената от държавата там политика води до все по-голямо отдалечаване от Запада. По отношение на законодателство за вероизповеданието у нас, Алексиев заяви, че промени трябва да бъдат направени. “В момента ситуацията в мюфтийството е такава, че там управляват турски поданици и цялото мюфтийство е под попечителството на чужда държава. Това е нетърпимо положение и трябва да се промени\", каза още Алексиев. По думите му имамите, които проповядват, трябва да са български граждани. \"Те трябва да знаят български език и да знаят какво образование са получили“. Алексиев добави, че в Турция има 1.3 млн. ученици, обучавани да проповядват радикален ислям. Според него Ердоган постепенно подготвя своя ислямистка армия, представляваща сериозна заплаха за светското общество и за неговите съседи.", "date": "2017.10.21", "title": "Алекс Алексиев: Най-голямата опасност, произхождаща от Турция, е проповядването на радикален ислям"}
{"url": "http://www.focus-news.net/news/2017/10/21/2449031/el-pais-mariano-rayhoy-shte-napravi-izyavlenie-za-tehnicheskite-merki-koito-madrid-shte-prilozhi-za-institutsionalna-neutralnost-v-kataluniya.html", "text": "Точно в 10 часа (местно време) в  Мадрид започна извънредното заседание на министрите от кабинета на премиера Мариано Рахой, припомня испанският национален ежедневник El Pais.\r\nСъгласно по-рано разпространените съобщения от Мадрид, в събота ще бъдат задействани процедурите, предвидени в член 155 от Конституцията за суспендиране на автономните правомощия на Каталуния. Областта се радва на широка автономия, включително в контрола над местната полиция, образованието и здравеопазването.\r\nОчаква се след края на срещата испанският министър-председател да направи изявление за техническите мерки, които Мадрид ще приложи за „институционална неутралност“ в Каталуния, след като обвини регионалното правителство в Барселона в нарушаване на конституционния ред на страната. Тереза Герова", "date": "2017.10.21", "title": "El Pais: Мариано Райхой ще направи изявление за техническите мерки, които Мадрид ще приложи за „институционална неутралност“ в Каталуния"}
{"url": "http://www.focus-news.net/news/2017/10/21/2449032/zhana-ivanova-e-noviyat-predsedatel-na-gradskata-kontrolna-komisiya-na-bsp-sofiya.html", "text": "Жана Иванова е новият председател на Градската контролна комисия на БСП – София. Това решиха делегатите на Третото заседание на ХIII конференция на Софийската градска организация на социалистите, съобщиха от пресцентъра на БСП – София. Жана Иванова получи 114 гласа срещу 7 на другия кандидат – Евгени Тарасов. Жана Иванова е член на Оперативното бюро на Общопартийната комисия и член на Градската контролна комисия.", "date": "2017.10.21", "title": "Жана Иванова е новият председател на Градската контролна комисия на БСП – София"}
{"url": "http://www.focus-news.net/news/2017/10/21/2449039/kyustendil-ot-nachaloto-na-godinata-sa-obraboteni-172-kucheta-v-obshtinskiya-priyut-za-bezprizorni-zhivotni.html", "text": "От началото на годината до момента са обработени 172 кучета в общинския приют за безпризорни животни. Това каза пред Радио „Фокус” – Кюстендил Петър Велков, отговорник за приюта. През последните месеци са осиновени 41 кучета, а в приюта се отглеждат 108 животни. „На гражданите на Кюстендил непрекъснато им прави впечатление, че се появяват нови кучета, незнайно откъде се докарват и се пускат нови в града. Много по-рядко се забелязват малки кученца, повече се забелязват такива на възраст около година – година и половина, които са отгледани. Това води до мисълта, че тези животни се докарват от други градове”, каза Петър Велков. \r\nПо думите му от началото на годината екипите са реагирали на над 70 жалби, подадени от жители на Кюстендил, повечето от сигналите са неоснователни. „Пречат им кучетата и винаги споменават, че са агресивни, нападат жени, деца, което нас ни задължава веднага да отидем на място, да видим, да преценим за какво става въпрос и дали наистина отговаря на действителността това, което е записано в жалбата или по телефона”, каза Петър Велков.\r\nВенцеслав ИЛЧЕВ", "date": "2017.10.21", "title": "Кюстендил: От началото на годината са обработени 172 кучета в общинския приют за безпризорни животни"}
{"url": "http://www.focus-news.net/news/2017/10/21/2449038/tass-za-poslednite-tri-godini-ruskite-vks-sa-proveli-29-kampanii-za-privlichane-na-kadri.html", "text": "През последните три години Въздушно-космическите сили (ВКС) на Руската федерация са провели 29 кампании за привличане на кадри под мотото „Служба по договор – твоят избор!“. Това заяви пред журналисти генерал-майор Андрей Казакевич, заместник-главнокомандващ на ВКС по работата с личен състав, предава TACC.\r\n„Ако трябва да представя статистика за последните три години, то бяха проведени 29 подобни кампании“, отбеляза Казакевич. Съгласно думите му, „множество младежи избират професията на военния. Радват се, че увеличаваме броя на конкурсите за ВКС“.\r\nКазакевич напомни, че тази година за първи път в историята на ВКС 16 момичета бяха допуснати за обучение в Краснодарското авиационно училище..Тереза Герова", "date": "2017.10.21", "title": "ТАСС: За последните три години руските ВКС са провели 29 кампании за привличане на кадри"}
{"url": "http://www.focus-news.net/news/2017/10/21/2449040/plovdiv-obshtinata-otnovo-obyavi-obshtestvena-porachka-za-vazlagane-na-13-linii-ot-gradskiya-transport-chiito-dogovori-sa-iztekli.html", "text": "Община Пловдив обяви отново обществена поръчка за възлагане на 13 линии от градския транспорт на Пловдив, чиито договори изтекоха. Това съобщиха за Радио „Фокус“ – Пловдив от пресцентъра на Общината. До тук се стигна след като предишната конкурсна процедура беше спряна през юли след обжалване в Комисията за защита на конкуренцията. Поръчката възлиза на малко над 36 милиона лева без ДДС и след приключването й 118 нови автобуса трябва да тръгнат по маршрутите на автобуси с номера 1, 6, 7, 15, 16, 18, 29, 37, 44, 66, 99, 116 и 222.\r\nЧаст от изискванията са всички 118 автобуса да са в съответствие с екологична категория „Евро 5“ или по-висока, оборудвани с технически изправни климатични системи, обхващащи целия салон. От всички  автобуси минимум 59 трябва да са общо с над 70 места без мястото на водача, а останалите трябва да са с общо над 50 места без мястото на водача. Минимум 59 автобуса трябва да са за превоз на трудноподвижни лица.\r\nТони МИХАЙЛОВ", "date": "2017.10.21", "title": "Пловдив: Общината отново обяви обществена поръчка за възлагане на 13 линии от градския транспорт, чиито договори са изтекли"}
{"url": "http://www.focus-news.net/news/2017/10/21/2449041/nadezhda-ilieva-legenda-razkazva-che-kogato-turtsi-sa-preminavali-prez-zheravnenskite-zemi-e-bilo-zhelatelno-da-slizat-ot-konya-si-i-da-hodyat-pesh.html", "text": "Легенда разказва, че когато турци са преминавали през жеравненските земи е било желателно да слизат от коня си и да ходят пеш. Това каза Надежда Илиева, екскурзовод в село Жеравна в интервю за предаването „Легенди за България“ на Радио „Фокус“. „За тези, които не са идвали в Жеравна, искам да кажа, че тя е разположена в Източна Стара планина близо до град Котел. Това село е с богата история и много запазени паметници на жилищната архитектура“, обясни Илиева.  „Има легенда, която гласи, че жеравненските земи са били притежание на сестрата на цар Иван Шишман, която била дадена за съпруга на султан Мурад. Тогава Жеравна е получила статут и на войнишко селище от турците, което ще рече, че местното население доброволно е давало войници на армията на султана и в замяна на това е ползвало специални привилегии, които се изразяват в местно самоуправление“, разказа Илиева и допълни, че така населението на Жеравна е било освободено и от плащане на някои видове данъци и такси. „Този статут допринася за културния и икономически подем на Жеравна. През този период започват да се строят много нови за времето си къщи, изцяло изградени от дърво, а улиците се покриват с калдъръм, който може да се види и в момента. А благодарение на чорбаджиите, се правят и много селски чешми“, каза още Надежда Илиева. По думите й селото придобива градски облик и турците започват да го наричат Кючук Филибе, което в превод означава „малък Пловдив“. „Турско население не е имало право да се заселва в Жеравна, а когато са преминавали е било желателно да слизат от коня и да ходят пеша“, уточни Илиева.\r\nЗа произхода на името на селото, Надежда Илиева поясни: „Названието на селото според местния историк Данаил Константинов е от гръцки произход. Рекичката, която минава през него и го дели на две, някога се е казвала Зервона и от там е дошло името Жеравна“. По думите й има и друга версия - названието идва от многобройните воденици, разположени в близост до селото, които славяните са наричали жерки. „В началото то се е казвало Жеравна, но за първи път Райно Попович в своя книга от 1837 г. го нарича Жеравна“, добави Илиева.", "date": "2017.10.21", "title": "Надежда Илиева: Легенда разказва, че когато турци са преминавали през жеравненските земи е било желателно да слизат от коня си и да ходят пеш"}
{"url": "http://www.focus-news.net/news/2017/10/21/2449042/afp-ispaniya-shte-otmeni-pravomoshtiyata-na-katalunskoto-regionalno-pravitelstvo-i-shte-svika-izbori.html", "text": "Правителството на Испания съобщи, че ще отмени правомощията  на сепаратисткото каталунското регионално правителство и ще свика нови избори в региона с цел да се спрат лидерите му да обявят независимост, предава  AFP.\r\nГоворейки по време на спешна среща на правителството, министър-председателят на Испания Мариано Рахой заяви, че няма друг избор след като каталунските власти са действали „едностранно, против закона и търсейки конфронтация“, провеждайки забранения референдум за независимост.  Виктор Турмаков", "date": "2017.10.21", "title": "AFP: Испания ще отмени правомощията на каталунското регионално правителство и ще свика избори"}
{"url": "http://www.focus-news.net/news/2017/10/21/2449043/inzh-damyan-damyanov-yuzdp-okolo-5-10-dekara-shirokolistna-gora-gori-v-zemlishteto-na-selo-babino.html", "text": "Около 5 - 10  декара широколистна гора гори в землището на село Бабино. Това каза за Радио „Фокус“ - Пирин инж. Дамян Дамянов, директор на Югозападно държавно предприятие. По думите му пожарът е низов. На място има пожарни автомобили и един на ЮЗДП, както и ловци. “Работи се и най-вероятно скоро ще бъде ограничен.\r\nЛора КАЛЧЕВА", "date": "2017.10.21", "title": "Инж. Дамян Дамянов, ЮЗДП: Около 5 - 10 декара широколистна гора гори в землището на село Бабино"}
{"url": "http://www.focus-news.net/news/2017/10/21/2449044/varna-blagotvoritelnata-kampaniya-v-pomosht-na-detsata-s-onkologichni-zabolyavaniya-prodalzhava-s-kontsert-vav-festivalniya-i-kongresen-tsentar.html", "text": "Благотворителната кампания „За здрава детска усмивка“, която е в помощ на децата с онкологични заболявания, продължава с благотворителен концерт, който ще се състои от 18.00 часа днес във Фестивален и конгресен център – Варна. Служителят в сектор „Арести“ във Варна към ГД „Изпълнение на наказанията“ и организатор на кампания Анатоли Атанасов каза за Радио „Фокус“ – Варна, че събраните средства ще бъдат за нуждите на клиниката по детска клинична хематология и онкология, част от УМБАЛ „Св. Марина“. По думите му тя е една от трите специализирани клиники в България за диагноза, лечение и проследяване на деца с хематологични и онкологични заболявания. Входът за концерта е осигурен с покани, срещу които всеки от присъстващите ще дари сума, според своите възможности. Според Атанасов програмата на събитието ще бъде разнообразна. Сред участниците са брейк-формация на Христо Хаджимихайлов „Криейтърс“, айкидо възпитаниците на секретаря на Българска Айкидо Федерация и основател на Варненска Айкидо Академия сенсей Николай Димитров, възпитаници на музикалния педагог от училище „Добри Христов“ - Варна Павлинка Тодорова, деца и възрастни от школите на читалището в село Чернево, Тони Троев, талантливият пианист от Шумен, който цяло лято свири на входа на Морската градина във Варна, Биляна Тодорова – дете от благотворителната кампания „С обич за децата, в памет на бащите герои“, загубила и двамата си родители, вокална формация „Бънджи сингърс“, вокална група „Весели щурчета“, танцов клуб „Огледало“ , клуб по спортни танци „Варна“ и много други.\r\nТова е третото събитие, част от кампанията „За здрава детска усмивка“, която се осъществява под патронажа на Филип Ромбаут, изпълнителен директор на завода за азотни торове в Девня, както и с личната благословия на Негово Високопреосвещенство Варненския и Великопреславски митрополит Йоан.\r\nИнициативата започна с Ден на отворените врати в защитеното жилище на фондация „Лъки Хънт“ в село Крумово, където малки и големи имаха възможност да се запознаят отблизо със спасените в риск животни, и продължи с детски концерт и киноложка изложба. Четвъртата инициатива в помощ на детското отделение по онкология е провеждането на футболен турнир, планиран за 28 октомври. Поканени за участие са журналисти и популярни лица от Варна. Минималната такса за участие в турнира е 100 лв. за отбор, съобразена с изискванията на БФК. На 26 октомври в 17.00 часа ще се тегли жребиятт в зала 17 на Младежки дом Орбита, където всеки един представителна отбор трябва да донесе бордеро за заплатена такса. Средствата трябва да бъдат преведени по сметката на клиниката по детска хематология.\r\nОрганизатори на поредицата от инициативи са Сдружение „Ветрило“, Български киноложки съюз, Фондация „Лъки Хънт“ и с подкрепата на Спортният диспансер, който съдейства с осигуряване на медицинско присъствие за събитията, Община Варна, Обществен дарителски фонд Варна, Зонален съвет на БФС Варна, Регионално управление по образованието – Варна, Професионална гимназия по туризъм „Проф. д-р. Асен Златаров“, Обединена ветеринарна клиника Варна, Варненска и Великопреславска Света митрополия, ОДМВР - Варна и любезното домакинство на Фестивален и конгресен център.\r\nМарияна ВАЛЕНТИНОВА", "date": "2017.10.21", "title": "Варна: Благотворителната кампания в помощ на децата с онкологични заболявания продължава с концерт във Фестивалния и конгресен център"}
{"url": "http://www.focus-news.net/news/2017/10/21/2449045/ria-novosti-siriyskata-armiya-iztlaska-teroristite-ot-pokrayninite-na-grad-karyateyn-v-provintsiya-homs.html", "text": "Правителствените войски на Сирия прочистиха от терористи покрайнините на град Карятейн в провинцията Хомс, завзети от „Ислямска държава“ преди няколко години, предаде  РИА Новости.\r\n„Армията и народното опълчение окончателно отбиха терористите от „Ислямска държава“ от контролираните от тях райони край Карятейн. Градът е под пълен контрол на армията на Сирия“, съобщи  местен източник.  В петък терористите са се опитали да атакуват позициите на правителствените сили край града. Атаката е успешно отразена. Агенция „Фокус“ припомня,  че правителствените сили на Сирия с подкрепата на руската авиация освободиха Карятейн от „Ислямска държава“ през пролетта на 2016 г.   Градът  е разположен на пътя между Дамаск и Палмира. Виктор Турмаков", "date": "2017.10.21", "title": "РИА Новости: Сирийската армия  изтласка терористите от покрайнините на град Карятейн в провинция Хомс"}
{"url": "http://www.focus-news.net/news/2017/10/21/2449046/plovdiv-obshtinskata-biblioteka-v-karlovo-organizira-literaturno-chetene-mladi-buditeli-na-27-oktomvri.html", "text": "Общинската библиотека в Карлово организира Литературно четене „Млади будители“ на 27 октомври. Това каза за Радио „Фокус“ – Пловдив директорът на културната институция Мирослав Колев. Събитието, организирано съвместно с Дружеството на българските писатели – Карлово, ще се проведе на 27 октомври от 17.00 часа в Детския отдел на библиотеката. „Отправихме покана за участие към всички училища на територията на община Карлово. Подготвяме специален кът в Детския отдел на Общинската библиотека, където всички талантливи деца от Карлово и общината ентусиазирано ще могат да вземат участие в литературното четене. Нашите гости по време на Есенните дни на книгата споделиха мнение, че Карлово е това кътче на България, което е съхранило традициите, обичаите и всичко онова, което буди младото поколение. Иска ми се да вярвам, че наистина е така. Затова решихме литературното четене да бъде именувано „Млади будители“ и да поканим всички деца да се изявят в инициативата по повод 1 ноември“, каза Мирослав Колев. Директорът на Общинската библиотека в Карлово посочи, че всяко дете, което участва в „Младите будители“ ще получи грамота, за да запази този момент в съзнанието си. „Очакват ни много снимки, забавление и приятни емоции с младите будители на Карлово. Призоваваме всички деца да се включат в инициативата със свои произведения. Дружеството на българските писатели в Карлово ще поздравят всички присъстващи“, добави Колев.\r\nТони МИХАЙЛОВ", "date": "2017.10.21", "title": "Пловдив: Общинската библиотека в Карлово организира Литературно четене „Млади будители“ на 27 октомври"}
{"url": "http://www.focus-news.net/news/2017/10/21/2449047/korea-herald-poseshtenieto-na-donald-tramp-v-demilitariziranata-zona-mezhdu-severna-i-yuzhna-koreya-mozhe-da-provokira-kndr.html", "text": "Според бившия експерт от ЦРУ Сю Тери Северна Корея може да се почувства заплашена, ако президентът на САЩ Доналд Тръмп посети следващия месец демилитаризираната зона на границата между двете корейски държави, пише  Korea Herald.\r\nТръмп може да включи посещение на буферната зона, разделяща Северна и Южна Корея, когато посети Сеул на 7 и 8 ноември. Има притеснения, че то може да провокира Пхенян предвид високото напрежение, предизвикано от ядрената му и ракетна програми. \r\n„Северна Корея вижда в почти всичко заплаха“, смята Тери. Тя отбеляза, че Тръмп преди е наричал лидера на КНДР Ким Чен-ун „Човекът-ракета“ и е заплашвал, че „напълно ще разруши“ страната, ако е необходимо.  „Тя вече го вижда като много провокативна личност. Каквото и да направи той, ще бъде прието като провокация“, смята експертът. \r\nСю Тери изрази силно несъгласие да се използват военни мерки срещу Северна Корея, посочвайки, че те биха имали „катастрофални последствия“ за 20-те милиона жителя на Сеул. „Северна Корея ще отговори, ако има военен удар.  Севернокорейците нямат намерение да изчезнат, преди да имат възможност да използват ядрените си оръжия, ако смятат, че ще бъдат нападнати или режимът им ще бъде сменен“, добави тя.  Виктор Турмаков", "date": "2017.10.21", "title": "Korea Herald: Посещението на Доналд Тръмп в демилитаризираната зона между Северна и Южна Корея може да провокира КНДР"}
{"url": "http://www.focus-news.net/news/2017/10/21/2449048/sofiya-politseyski-patrul-e-razpolozhen-na-patya-zheleznitsa-bistritsa.html", "text": "Полицейски патрул с регистрационен номер 1700 е разположен на пътя Железница - Бистрица, предаде репортер на Агенция \"Фокус\".", "date": "2017.10.21", "title": "София: Полицейски патрул е разположен на пътя Железница - Бистрица"}
{"url": "http://www.focus-news.net/news/2017/10/21/2449049/mariano-rahoy-palnomoshtiyata-na-katalunskite-vlasti-shte-badat-predadeni-na-madrid.html", "text": "Испанският министър-председател Мариано Рахой съобщи, че правителството ще задейства чл. 155 на конституцията на страната, за да възстанови законността в нея. Правителството и парламента на Каталуния ще бъдат разпуснати, а в провинцията в близките шест месеца ще се проведат предсрочни избори, предава BBC.\r\nТези мерки трябва да бъдат утвърдени от Сената – горната камара на испанския парламент, в който са представени всички региони.  Испанското правителство смята, че проведеният в Каталуния на 1 октомври референдум за независимост е незаконен.\r\nНа заседанието на испанското правителство, свикано на 21 октомври, министрите решиха да задействат процедурите по чл. 155 на конституцията, позволяващ на централното правителство да наложи пряко управление при кризисни ситуации и да ограничава властта на регионалните органи за определено време. Виктор Турмаков", "date": "2017.10.21", "title": "Мариано Рахой: Пълномощията на каталунските власти ще бъдат предадени на Мадрид"}
{"url": "http://www.focus-news.net/news/2017/10/21/2449050/dimitar-dimitrov-avtomobilna-administratsiya-vidin-povishava-se-kachestvoto-na-obuchenie-i-uspevaemostta-na-izpitite-za-shofyorska-knizhka.html", "text": "Повишава се качеството на обучение и успеваемостта при полагане на изпити за придобиване на правоспособност за управление на автомобил. Това каза за Радио „Фокус“ – Видин Димитър Димитров, началник на Областен отдел „Автомобилна администрация“ – Видин. Той посочи, че причина за повишаване на успеваемостта са въведените нови системи при полагане на изпитите. „С въведените камери при попълване на тестовете и при управление на автомобила се пресича възможността на кандидатите за шофьори да се оказва нерегламентирана помощ за взимане на изпита. Вече се явяват тези кандидати, които са подготвени и не е необходимо да бъдат връщани, като за всяко ново полагане на изпит трябва да заплащат съответните такси“, каза Димитров. Той посочи, че от началото на годината са се явили на изпит за управление на моторно средство 993-ма кандидати, като успеваемостта е 68%. 20 фирми, притежаващи лиценз, подготвят кандидатите за шофьори във Видин. Димитров добави, че автомобилите, които са използват за обучение, са нови и в много добро състояние.\r\nАнна ЛОЗАНОВА", "date": "2017.10.21", "title": "Димитър Димитров, Автомобилна администрация – Видин: Повишава се качеството на обучение и успеваемостта на изпитите за шофьорска книжка"}
{"url": "http://www.focus-news.net/news/2017/10/21/2449051/tass-oon-opredeli-kato-seriozna-zaplaha-veroyatnoto-popadane-na-orazhie-za-masovo-porazyavane-v-ratsete-na-teroristichnite-organizatsii.html", "text": "Директорът на антитерористичното управление на ООН Владимир Воронков заяви по време на конференция в Москва, посветена на неразпространяването на оръжието за масово поразяване, че вероятността терористите да получат подобно въоръжение е сериозна заплаха за международната сигурност, предаде ТАСС.\r\n„Вероятността терористите да получат смъртоносни технологии и ново въоръжение, включително такова за масово поразяване, е сериозна заплаха за международните мир и сигурност. Тя трябва да бъде предотвратена“, подчерта Воронков. Той добави, че генералният секретар на ООН Антонио Гутереш „е поставил предотвратяването на това в центъра на своята програма за осигуряването на мира и сигурността“. „В течение на дълги години терористите изпитват нови средства за да получат и използват все по-опасно оръжие, за да причиняват максимални щети“, обърна внимание Воронков. \r\n„Използването на химическо оръжие от терористичните групировки в Сирия показва, че тази заплаха е реална“, уверен е той.  Виктор Турмаков", "date": "2017.10.21", "title": "ТАСС: ООН определи като сериозна заплаха вероятното попадане на оръжие за масово поразяване в ръцете на терористичните организации"}
{"url": "http://www.focus-news.net/news/2017/10/21/2449052/smolyan-s-panihida-i-podnasyane-na-ventsi-i-tsvetya-byaha-pocheteni-samozhertvata-i-podviga-na-geroite-zaginali-na-vrah-srednogorets-prez-1912-g.html", "text": "Смолян се поклони пред подвига и саможертвата на героите, дали живота си за свободата на Родопите на връх Средногорец, известен като Родопската Шипка. Това съобщиха от пресцентъра на Община Смолян. На 21 октомври 1912 г. на този връх 21-ви Средногорски полк, командван от легендарния полк. Владимир Серафимов извоюва свободата на Родопа планина. Преклонението пред подвига на героите започна с химна на България. Панихида за загиналите в боевете на връх Средногорец отслужи архимандрит Висарион в съслужение със свещеник Запрян Шиков. Слово за епичните сражения и величавата битка, довела до така жадуваната свобода за населението, произнесе известният историк и археолог Никола Дамянов. Той проследи хода на Балканската война през 1912 г., като припомни заветните думи на талантливия пълководец и родолюбец полк. Владимир Серафимов. „Аз не ще отстъпя на противника селата, в които вчера бях посрещнат като освободител”. С тези думи полк. Серафимов остава в сърцата на родопчани. Храбростта и себеотрицанието на средногорци, изумили турските батальони и ги обърнали в панически бяг. 96 юначни българи са намерили смъртта си по време на епичните битки на връх Кавгаджик, преименуван по-късно по името на полка на връх Средногорец. Дамянов припомни, че по-малко от 500 български войници е трябвало да спрат 15 хиляди турски войници. Оттук е започнало бягството на турската армия през Родопите, завършило с позорното пленяване на Мехмед Явер паша. Паметникът Родопската Шипка е съхранил костите на загиналите герои, а някогашното село Аламидере носи с гордост името на полк. Серафимов. \r\n„Сега на кота 1311 е спокойно. На географската карта тя е обозначена като връх Средногорец. Днес, 105 години по-късно, Родопската Шипка е още по - спокойна, защото с цветя кичат паметника, не само християни, но и мюсюлмани. Заветният връх се превърна в място за клетва за вярност към род и родина и за проверка на българската кръв. Първата Балканска война е войната, която показа на света, че българите могат да победят една империя. Ако не беше Първата Балканска война, днешния Смолянски край и не само той, щеше да бъде турски вилает и не само това.\r\nДа не забравяме, че нашата историческа памет е национална кауза”, посочи още в тържественото си слово Дамянов. \r\nЗа да се поклонят пред подвига на героите дойдоха евродепутатът Владимир Уручев, депутати от Смолянска област, областният управител Недялко Славов, кметът Николай Мелемов, председателят на Общинския съвет Димитър Кръстанов, секретарят Момчил Николов, шефове на общински и държавни институции, политически партии, училища, граждани и общественици. Всички те в знак на признателност към героите поднесоха венци и цветя пред паметника-костница. \r\nДнес е кулминацията на честванията повод 105 години от Освобождението на Родопите и Балканската война. Днес Смолян празнува.", "date": "2017.10.21", "title": "Смолян: С панихида и поднасяне на венци и цветя бяха почетени саможертвата и подвига на героите, загинали на връх Средногорец през 1912 г."}
{"url": "http://www.focus-news.net/news/2017/10/21/2449053/afp-liderat-na-kataluniya-shte-iznese-rech-v-2200-chasa-balgarsko-vreme-otnosno-reshenieto-na-ispanskoto-pravitelstvo-da-nalozhi-pryaka-vlast-nad-oblastta.html", "text": "Лидерът на Каталуния Карлес Пучдемон ще изнесе реч в 20:00 местно време (22:00 часа българско време), след като правителството в Мадрид обяви, че ще разпусне неговата администрация, предаде  AFP.\r\nИспанският министър-председател Мариано Рахой обяви, че правителството му ще поиска разрешение от Сената да свика нови избори в североизточния регион, след като Пучдемон отказа да отстъпи и да не обяви откъсването областта, след като в нея на 1 октомври бе свикан референдум за независимост.  Виктор Турмаков", "date": "2017.10.21", "title": "AFP: Лидерът на Каталуния ще изнесе реч в 22:00 часа българско време относно решението на испанското правителство да наложи пряка власт над областта"}
{"url": "http://www.focus-news.net/news/2017/10/21/2449054/pazardzhik-istoricheskiyat-muzey-v-strelcha-shte-otbelezhi-135-godini-ot-razhdaneto-na-d-r-stayko-staykov.html", "text": "Историческият музей в Стрелча и Детска градина, носеща името на д-р Стайко Стайков организират чествания по повод годишнината, съобщиха за Радио „Фокус“ - Пазарджик от пресцентъра на музея. Тържеството ще се състои на 23 октомври 2017 г. от 17.30 часа. Организаторите подготвят и изложба в негова чест със заглавие „Д-р Стайко Стайков – пионерът на българската сеизмография и сеизмология“. Той е роден през 1882 г. и е един от най-изтъкнатите български климатолози с голяма известност в чужбина. Работи като главен асистент в Дирекция на метеорологията. Най-важната му работа е докторската му дисертация на тема „Приноси на климатологията на България-температурни разпределения”, защитена и отпечатана в Берлин през 1914 г. В нея Стайков след обстоен анализ на данните от все още малкото на брой метеостанции дава първите за България изотермни карти за разпределението на средната месечна температура на въздуха на морско ниво. Само на 23 години Стайко Стайков е отличен специалист, изобретател, който слага началото на българската научна метеорология, климатология и сеизмология напълно на нивото на тогавашната наука. Д-р Стайко Стайков (1882 – 1915) е загинал в Първата световна война.\r\nАлбена ЖИЛЕКОВА", "date": "2017.10.21", "title": "Пазарджик: Историческият музей в Стрелча ще отбележи 135 години от раждането на д-р Стайко Стайков"}
{"url": "http://www.focus-news.net/news/2017/10/21/2449055/tenis-grigor-dimitrov-shte-igrae-final-v-stokholm.html", "text": "Григор Димитров победи Фабио Фонини и ще играе финал на турнира в Стокхолм. Поставеният под № 1 българин преодоля съпротивата на италианеца с 6:3, 7:6(2), като във втория сет и двамата допуснаха по два пробива в подаването си. Това е четвърта победа за Димитров от шест мача срещу Фонини.\r\nНа финала Димитров очаква победителя от двубоя между аржентинеца Хуан Мартин Дел Потро и Фернандо Вердаско от Испания.", "date": "2017.10.21", "title": "Тенис: Григор Димитров ще играе финал в Стокхолм"}
{"url": "http://www.focus-news.net/news/2017/10/21/2449056/sofiya-katastrofa-zatrudnyava-dvizhenieto-v-rayona-na-aleya-yavorov.html", "text": "Катастрофа между два автомобила и камион затруднява движението в района на алея „Яворов“ в посока Румънското посолство, предаде репортер на Агенция „Фокус“. Заради инцидента се е образувало задръстване. На място има полицейски екипи. \r\nОчаквайте подробности.", "date": "2017.10.21", "title": "София: Катастрофа затруднява движението в района на алея „Яворов“"}
{"url": "http://www.focus-news.net/news/2017/10/21/2449057/reuters-germanskata-politsiya-othvarlya-vazmozhnostta-napadenieto-s-nozh-v-myunhen-da-e-svarzano-s-terorizam.html", "text": "Германската полиция изключи политически или религиозни мотиви зад нападението с нож в Мюнхен и посочи, че задържаният по подозрение, че е ранил осем души, е страдал от психологични проблеми, предава  Reuters.\r\nНачалникът на мюнхенската полиция Хубертус Андре заяви по време на пресконференция, че осмината пострадали са леко ранени при нападението и че заподозреният е бил познат на полицията при предишни престъпления, включващи и влизане с взлом. \r\n„Нямаме индикации за терористичен, политически или религиозен мотив. Смятам, че нещата са свързани с психологичното заболяване на извършителя“, заяви Андре. По-рано полицията съобщи, че нападателят е действал сам.   Виктор Турмаков", "date": "2017.10.21", "title": "Reuters: Германската полиция отхвърля възможността нападението с нож в Мюнхен да е свързано с тероризъм"}
{"url": "http://www.focus-news.net/news/2017/10/21/2449058/sofiya-edin-chovek-e-leko-postradal-pri-sblasak-mezhdu-privarzhenitsi-na-otborite-na-levski-i-tsska-v-rayona-na-bul-evlogi-i-hristo-georgievi.html", "text": "Един човек е леко пострадал при сблъсък между привърженици на отборите на „Левски“ и ЦСКА в района на бул. „Евлоги и Христо Георгиеви“. Това съобщиха Агенция „Фокус“ от пресцентъра на МВР.\r\nКъм 13.40 часа на телефон  112 е получен  сигнал за спречкване между фенове на двата отбора в района на Южния парк в столицата. Незабавно на там са начени полицейски екипи и при появата им групите са се разпръснали. Малко след това в района на бул. „Евлоги и Христо Георгиеви“ се е наложила намесата на униформени при спречкване на други футболни фенове. Един от тях  е леко пострадал и откаран за преглед  в болнично заведение. Има задържани. Благодарение на полицейската намеса не е допуснато напрежение. По маршрутите на предвижване на феновете на двата отбора са засечени използване на пиротехнически средства и факли.", "date": "2017.10.21", "title": "София: Един човек е леко пострадал при сблъсък между привърженици на отборите на „Левски“ и ЦСКА в района на бул. „Евлоги и Христо Георгиеви“"}
{"url": "http://www.focus-news.net/news/2017/10/21/2449059/nikola-damyanov-istorik-vseki-narod-ima-nuzhda-ot-znakovi-dati-v-koito-e-bil-na-varha-na-svoite-vazmozhnosti-za-rodopchani-tazi-data-e-21-oktomvri-1912-godina.html", "text": "Всеки народ има нужда от знакови дати, в които е бил на върха на своите възможности, за родопчани тази дата е 21 октомври 1912 година. Това каза историкът Никола Дамянов на връх Средногорец, който изнесе за поредна година тържествено слово по повод 105-ата годишнина от Освобождението на Смолянския край от турско робство, предаде репортер на Радио „Фокус” – Смолян. Дамянов разказа за епичните сражения и величавата битка, довела до така жадуваната свобода и цитира заветните думи на полковник Владимир Серафимов. „Аз не ще отстъпя на противника селата, в които вчера бях посрещнат като освободител”. Сега на кота 1311 е спокойно. На географската карта тя е обозначена като връх Средногорец. Днес 105 години по-късно Родопската Шипка е още по–спокойна, защото с цветя кичат паметника, не само християни, но и мюсюлмани. Заветният връх се превърна в място за клетва за вярност към род и родина и за проверка на българската кръв. Да не забравяме, че нашата историческа памет е национална кауза”, каза в тържественото си слово Дамянов. След тържественото слово Панихида за загиналите в боевете на връх Средногорец отслужиха архиерейският наместник на Смолянска духовна околия архимандрит Висарион и свещеник Запрян Шиков. На тържествената церемония присъстваха евродепутатът Владимир Уручев и народните представители от Смолянска област д-р Даниела Дариткова и Дора Янкова, областният управител Недялко Славов и заместниците му Адриан Петров и Владимир Гърбелов, кметът Николай Мелемов, председателят на Общинския съвет Димитър Кръстанов,секретарят Момчил Николов, шефове на общински и държавни институции, политически партии, училища, граждани и общественици, много граждани и гости от родното място на полковник Серафимов – село Свежин, както и неговия внук Валди Тотев. В знак на признателност към героите, се поднесоха венци и цветя пред паметника-костница. Родолюбци от Сдружение „Родопски хайдути” държаха сабята на полковник Серафимов до входа на паметника-костница.\r\nДаниела БОЙКОВА", "date": "2017.10.21", "title": "Никола Дамянов, историк: Всеки народ има нужда от знакови дати, в които е бил на върха на своите възможности, за родопчани тази дата е 21 октомври 1912 година"}
{"url": "http://www.focus-news.net/news/2017/10/21/2449060/the-hill-donald-tramp-zayavi-che-shte-pozvoli-razsekretyavaneto-na-dokumentite-za-ubiystvoto-na-dzhon-kenedi.html", "text": "Президентът на САЩ Доналд Тръмп заяви, че ще позволи разсекретяването на класифицираните документи, свързани с убийството на бившия американски държавен глава Джон  Кенеди, пише  The Hill.\r\n„При получаване на допълнителна информация ще позволя като президент отдавна затворените и класифицирани документи за Джон Кенеди да бъдат отворени“, съобщи Тръмп от профила си в социалната мрежа „Туитър“. \r\nХиляди документи, свързани с убийството на Кенеди ще бъдат публикувани в Националните архиви след седмица според закон от 1992 г., според който правителството трябва да ги публикува до 26 октомври 2017 г. \r\nПрессекретарят на Белия дом Линдзи Уолтърс посочи, че правителството цели „да осигури достигането на колкото се може повече данни до обществото“.  Виктор Турмаков", "date": "2017.10.21", "title": "The Hill: Доналд Тръмп заяви, че ще позволи разсекретяването на документите за убийството на Джон Кенеди"}
{"url": "http://www.focus-news.net/news/2017/10/21/2449061/ivan-penchev-istoricheski-muzey-kotel-v-muzeya-se-sahranyava-balsamiranoto-sartse-na-d-r-petar-beron.html", "text": "В Исторически музей-Котел се съхранява балсамираното сърце на д-р Петър Берон. Това каза Иван Пенчев, уредник в Исторически музей-Котел, в интервю за предаването „Легенди за България“ на Радио „Фокус“. „Първата зала на музея - „Будители“ е посветена основно на предтечата на котленските будители -Епископ Софроний Врачански. Има възстановка на взаимно училище, тъй като Котел е бил известен във възрожденското общество с ученолюбието на своите жители“, разказа Иван Пенчев. „Втора зала „Просветители“ е посветена основно на д-р Петър Берон – патриарха на новобългарското образование и Неофит Бозвели, апостола на църковната борба. Там са изложени оригинални екземпляри  от „Рибния буквар“ на д-р Петър Берон, включително и първото издание. Там се намира и балсамираното сърце на д-р Петър Берон“, допълни уредникът на музея. „Трета зала „Бунтовници“ е посветена изцяло на кап. Георги Мамарчев и кап. Васил Хадживълков, прославили се по време на руско-турските войни през 19 век в състава на руската армия“, отбеляза Пенчев. „Четвърта зала „Революционери“ е посветена основно на великото дело на патриарха на национално освободително-движение и велик син на Котел Георги Стойков Раковски. След нея в пантеонното пространство са положени неговите тленни останки през 1981 година и сега се намират в каменен саркофаг, върху който е положено копие на неговата сабя“, разказа още Пенчев. Той посочи, че друга от експозициите, разположена в \"Галатанското училище\", е посветена на старокотленските килими и тъкани. „Галатанското училище“ е последното класно възрожденско училище, построено в Котел през 1869 година и същевременно с това единствената обществена сграда, която е оцеляла от опустошителния пожар в Котел през 1894 година, който унищожава почти целия стар град“, отбеляза Иван Пенчев. Той уточни, че от 1993 година в него е разположена експозиция, представяща постиженията на котленското килимарство. „Може да се види еволюцията на килимарството. На горния етаж на „Галатанското училище“ се намира уникална за България експозиция с връхната точка на килимарството изкуство – изкуството на изтъканите икони и картини с историческа тематика. Това е изключително сложно изкуство, което се владее от не повече от 2-3 жени в България“, каза още Пенчев. Той обърна внимание, че друга от експозициите е посветена на котленския възрожденски бит. „Това е Кьорпеевата къща, по името на човека, за който е била построена през 1872 година. Там, в тази автентична къща с оригинални предмети от 18-19 век е пресъздадена обстановката в заможен котленски дом от втората половина на 19 век по времето на стопанския културен възход на Котел и котленския край“, посочи още уредникът на музея. \r\nМариела РУСЕВА", "date": "2017.10.21", "title": "Иван Пенчев, Исторически музей-Котел: В музея се съхранява балсамираното сърце на д-р Петър Берон"}
{"url": "http://www.focus-news.net/news/2017/10/21/2449062/kyustendil-chetiri-otbora-sa-uchastvali-v-traditsionniya-esenen-futbolen-turnir-za-detsa-koyto-se-provede-v-grada.html", "text": "Четири отбора са участвали в традиционния есенен футболен турнир за деца, който се проведе в града. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. Турнирът е за ученици от четвъртите класове на общинските учебни заведения, а тази година със свои отбори са се представили училищата „Св. св. Кирил и Методий”, „Иван Вазов”, „Св. Паисий Хилендарски” и „Св. Климент Охридски”. „Турнирът беше организиран с помощта на Община Кюстендил, срещите се играха на стадион “Осогово” и смятам, че се получи оспорвана игра, което е и една от целите ни”, каза Бойко Малинов. Победител в есенното издание на футболния турнир е отборът на Начално училище „Св. Климент Охридски”. В рамките на състезанието са раздадени отличия са най-добър вратар, най-добър защитник, полузащитник и нападател. Присъдена е награда и за най-етичен отбор.\r\nВенцеслав ИЛЧЕВ", "date": "2017.10.21", "title": "Кюстендил: Четири отбора са участвали в традиционния есенен футболен турнир за деца, който се проведе в града"}
{"url": "http://www.focus-news.net/news/2017/10/21/2449063/the-independent-ispaniya-namali-prognozite-si-za-ikonomicheski-rast-prez-2018-g-zaradi-nesigurnostta-v-kataluniya.html", "text": "Испанското правителство намали официалните си прогнози за икономическия ръст в страната, позовавайки се на несигурността в Каталуния, пише  The Independent \r\nВ момента се очаква ръст от 2,3% в сравнение с предишните прогнози той да е 2,6%. По-рано тази седмица вицепремиерът на Испания Сорая де Сантамария заяви, че икономическият ръст на страната ще бъде по-нисък от очакваното заради несигурността, предизвикана от случващото се в автономната област. \r\nОткакто областта свика референдум за отделяне на 1 октомври, противопоставянето между регионалното и националното правителства предизвикаха страхове за социално напрежение и нанесе удари върху курса на еврото.  Виктор Турмаков", "date": "2017.10.21", "title": "The Independent: Испания намали прогнозите си за икономически ръст през 2018 г. заради несигурността в Каталуния"}
{"url": "http://www.focus-news.net/news/2017/10/21/2449064/ministar-temenuzhka-petkova-oborudvaneto-za-aets-belene-se-sahranyava-pri-spazvane-na-vsichki-iziskvaniya-na-proizvoditelite.html", "text": "Към момента половината оборудване за проекта АЕЦ „Белене“ е доставено и то се съхранява при спазване на всички изисквания на руските производители. Това каза министър Теменужка Петкова пред медии по време на инспекция на площадката, съобщиха от пресцентъра на Министерство на енергетиката. В проверката участваха изпълнителните директори на „Български енергиен холдинг“ ЕАД г-н Петьо Иванов и на „Национална електрическа компания“ ЕАД г-н Петър Илиев. \r\nПреди да започнат доставките има изготвени схеми за разположение на пристигащото оборудване в съответствие с изискванията на заводите производители за консервация, транспортиране и съхранение. Спазват се всички разпоредби съгласно техническите паспорти на елементите от оборудването. „Всяка част е разположена точно там, където са преценили производителите. Лично министър-председателят Бойко Борисов се ангажира с казуса по съхранение на оборудването“, каза министър Петкова. По думите ѝ шахтата, чиято опаковка бе нарушена при транспортиране, е преопакована. В склада на закрито са поставени тези части, които производители са определили да са там.\r\nСъгласно подписано споразумение между „Национална електрическа компания“ ЕАД и Атомстройекспорт се предвижда останалата част от оборудването, предназначено за проекта „Белене“ да бъде доставено у нас до края на годината. Министър Петкова бе категорична, че решение за бъдещето на оборудването следва да се вземе при широк консенсус.", "date": "2017.10.21", "title": "Министър Теменужка Петкова: Оборудването за АЕЦ „Белене“ се съхранява при спазване на всички изисквания на производителите"}
{"url": "http://www.focus-news.net/news/2017/10/21/2449065/tass-siriya-i-iran-podpisaha-memorandum-za-razvitie-na-voennoto-satrudnichestvo.html", "text": "Началниците на генералните щабове на сирийската и на иранската армия ген. Али Аюб и ген. Мохамад Бакери подписаха меморандум за по-нататъшно развитие на координацията и военно-техническото сътрудничество между двете държави, предаде  ТАСС.\r\nДокументът предвижда „разширение на партньорството между двете приятелски армии в областта на военната подготовка, обмен на боен опит, съвременни технологии и разузнавателни данни с цел да се повиши боеспособността на въоръжените сили за противопоставяне на тероризма и американско-израелските планове в Близкия изток“. \r\nИранският генерал заяви, че посещението му в Сирия „цели разработването на съвместна стратегия по координацията и военно-техническото сътрудничество със Сирия на нова етап след големите успехи, постигнати на фронта“.  Виктор Турмаков", "date": "2017.10.21", "title": "ТАСС: Сирия и Иран подписаха меморандум за развитие на военното сътрудничество"}
{"url": "http://www.focus-news.net/news/2017/10/21/2449066/georgi-stamenov-kmet-na-rayon-tsentralen-v-plovdiv-nezakonnite-postroyki-sa-izklyuchitelno-opasni-zashtoto-nikoy-ne-znae-kak-sa-izgradeni.html", "text": "Незаконните постройки в район „Централен“ са изключително опасни, защото никой не знае с каква арматура, с какъв бетон и как изобщо са изградени те. Това каза за Радио „Фокус“ – Пловдив районният кмет Георги Стаменов. По думите му незаконното строителство предполага рискове и инциденти, касаещи човешки животи. „Надявам се да не се случват инциденти с фатален край. Отдавна алармирам за проблема с незаконното строителство. Никой не желае на съвестта му да тежат жертви, поради факта, че не е извършил определени действия по законовия ред. Затова администрацията на район „Централен“ работи активно по посока на ограничаване на незаконното строителство от 2 години насам“, коментира Георги Стаменов.\r\nНа въпрос чия е отговорността, ако стане инцидент, свързан с незаконна постройка, районният кмет отговори, че ако сградата е описана като незаконно строителство и има заповед за премахване, отговорността е само и единствено на обитателите ѝ. \"Ако няма извършена процедура и констатиране на сградата като незаконно строителство, то тогава администрацията е солидарно отговорна, тъй като не е предприела необходимите действия\", каза още той. Георги Стаменов посочи, че събарянето на незаконни постройки е скъпо начинание, но район „Централен“ се справя с бюджета, с който разполага. „Воля на Общинския съвет е дали да делегира повече средства за тези процедури, или съответно средствата да бъдат заделени за благоустрояването на района, било то в част озеленяване, детски площадки или пътна инфраструктура. При гласуването на бюджета и неговото разпределение се взимат предвид най-напред нуждите на гражданите. Чак след се решава точно за какво трябва да бъде изхарчен той. Ако трябва да кажа, че за един миг или за една година ще се справим с незаконното строителство, истината е, че няма да успеем. Наистина става въпрос за много средства, а и за много работа, която отнема време. Надявам се през следващата година перото в бюджета за премахване на незаконни постройки да бъде по-голямо и с повече средства, за да може там, където са най-фрапантните сгради, построени върху пътна или подземна инфраструктура, да бъдат премахнати“, каза още Стаменов. Той посочи, че за районната администрация е най-важно един квартал или съответна зона да бъдат транспортно достъпни от гледна точка на автомобили със специализиран режим на движение – пожарна, полиция и линейки, защото при нужда тези автомобили задължително трябва да имат достъп навсякъде. „След като се справим с тези сгради, изградени върху пътна или подземна инфраструктура, ще насочим вниманието към незаконните сгради, издигнати върху общински и държавни терени. На трето място са сгради, изградени в частни имоти, тоест на територията на собствениците, но все пак незаконно издигнати. Смятам, че този начин на степенуване е най-коректен. Да не забравяме, че средствата, които ще разходваме за това премахване, трябва да са много добре прецизирани, защото това е публичен ресурс. Необходимо е да се знае какъв ще е ефектът от разходването на тези средства“, коментира кметът на район „Централен“ в Пловдив Георги Стаменов.\r\nТони МИХАЙЛОВ", "date": "2017.10.21", "title": "Георги Стаменов, кмет на район „Централен“ в Пловдив: Незаконните постройки са изключително опасни, защото никой не знае как са изградени"}
{"url": "http://www.focus-news.net/news/2017/10/21/2449067/el-pais-ispanskiyat-ministar-predsedatel-predostavi-detayli-kak-shte-se-nalozhi-pryako-upravlenie-nad-kataluniya.html", "text": "Испанският министър-председател Мариано Рахой представи детайли как правителството му планира да приложи чл. 155 от конституцията на страната, позволяващ на Мадрид временно да наложи пряк контрол над вътрешните дела на региона, пише  El Pais.\r\nГоворейки след извънредната среща на правителството си относно кризата в Каталуния Рахой заяви, че прилагането на чл. 155 има четири цели: завръщането на законността в областта, възстановяването на нормалността и социалната хармония, продължаване на икономическото възстановяване и свикването на избори.\r\nКлючовите точки от извънредния план на правителството за действие са:\r\n1.\tВъзможността да се разпусне регионалният парламент на Каталуния да бъде предадена на испанския министър-председател. Регионални избори ще се проведат след шест месеца, въпреки че Рахой уточни, че иска това „веднага след като институционалната нормалност бъде възстановена“.\r\n2.\tЦентралното правителство ще поиска от Сената освобождаването от длъжност на регионалния лидер Карлес Пучдемон, на неговия заместник Ориол Жункерас и на всички министри в каталунското регионално правителство. Правомощията им ще бъдат поети от съответните министерства в Мадрид до края на настоящето положение.\r\n3.\tКаталунските изпълнителни власти ще продължат да функционират и ще бъдат натоварени с управлението на региона под надзора на министерствата в Мадрид. \r\n4.\tКаталунският парламент няма да бъде разпуснат и ще продължи да изпълнява представителната си функция. Въпреки това председателят му няма да може да предлага нови кандидати за поста регионален лидер. Той няма да може да прилага инициативи, нарушаващи испанската конституция или основния закон на областта.  \r\nМерките, предложени от централното правителство, сега трябва да бъдат одобрени от испанския сенат, където управляващата Народна Партия на Рахой държи мнозинството.  Ако горната камара одобри плана, това ще е първият случай, в който Мадрид ограничава самоуправлението на някой от испанските автономни региони от приемането на конституцията през 1978 г. насам.  Виктор Турмаков", "date": "2017.10.21", "title": "El Pais: Испанският министър-председател предостави детайли как ще се наложи пряко управление над Каталуния"}
{"url": "http://www.focus-news.net/news/2017/10/21/2449068/nadezhda-ilieva-v-hram-sv-nikolay-se-namira-edna-ot-chudotvornite-ikoni-sv-bogoroditsa-teoruchitsa-kakto-i-ikoni-ot-kraya-na-18-i-nachaloto-na-19-vek.html", "text": "В храм „Св. Николай“ се намира една от чудотворните икони „Св. Богородица Теоручица“, както и икони от края на 18 и началото на 19 век. Това каза Надежда Илиева, екскурзовод в село Жеравна в интервю за предаването „Легенди за България“ на Радио „Фокус“. Във връзка с  историята на църквата „Св. Николай“ в село Жеравна, в която има уникална дърворезба и стари икони, Илиева разказа: „През 1828 г. жеравненци започнали да си строят църква, която е построена и осветена през 1834 г. Първоначално тя е била изографисана от майстори зографи от Трявна“. „Атонският манастир „Хилендар“ е имал метох в Жеравна, който съществува и до днес. Паисий Хилендарски е посетил селото и е донесъл тук своята „История Славянобългарска“, която е преписана от жеравненеца поп Йовчо, което е първият й препис. Днес в храма е подредена богата експозиция от икони, датираща от края на 18 и началото на 19 век. В храма се съхранява и една от чудотворните икони „Св. Богородица Теоручица““, уточни Илиева.\r\nНадежда Илиева поясни, че през 1958 г. Жеравна е обявена за архитектурен резерват, в който 174 къщи са обявени за паметник на културата, от които 11 са с национално значение за страната ни. Тя уточни, че в селото има четири музеи, един от които е Къщата музей на Сава Филаретов, построена през 18 в. и е на около 250 г. „Тя е една от най-богатите на дърворезби къщи и единствената, в която има семеен параклис – голяма стая с красив иконостас и куполовидна форма на тавана, правена някога от тревненски майстори. Сава Филаретов е роден в Жеравна през 1825 г. и е един от най-видните дейци на Българското възраждане. Учител е и създава нови методи и правила, по които се ръководи българското училище. Създал е и първата девическа гимназия в София“, допълни Надежда Илиева. „Втората къща музей е тази на Руси Чорбаджи. По своята архитектура това е една е от най-забележителните къщи в Жеравна. Тя е била притежание на най-заможния скотовъдец Руси Чорбаджи, който е бил нещо като управник на селото по време на турското робство. Къщата показва завидни постижения на възрожденския майстор“, коментира тя и допълни, че на първия етаж е направена етнографска експозиция, която показва развитието на занаятите в Жеравна през периода на възраждането и са изложени типичните за този край килими и народни носии. „Художествена галерия „Христо Тодоров“ е другият културен обект, който може да се види в Жеравна. Тя е основана през 1886 г. и някога е била старото класно училище. Това е единствената в страната самостоятелна селска галерия, която се отличава със много сериозна колекция“, разказа Надежда Илиева.  „И на четвърто място е родната къща на големия български писател Йордан Йовков, който е роден в Жеравна на 9 октомври 1880 г. и завършва основното си образование в старото класно училище. След това неговото семейство заминава за Добруджа, понеже бащата е бил овчар и там е гледал стадата си. Единствено сборникът „Старопланински легенди“ е изцяло посветен на родното място на Йовков“, поясни Илиева.", "date": "2017.10.21", "title": "Надежда Илиева: В храм „Св. Николай“ се намира една от чудотворните икони „Св. Богородица Теоручица“, както и икони от края на 18 и началото на 19 век"}
{"url": "http://www.focus-news.net/news/2017/10/21/2449069/afp-spored-predvaritelnite-rezultati-partiya-ano-pecheli-na-parlamentarnite-izbori-v-chehiya.html", "text": "Според предварителните данни партията АНО на милиардера популист Андрей Бабиш води на парламентарните избори в Чехия, следвана от крайнодясната и евроскетпична „Партия за свобода и директна демокрация“ (СПД) , предава  AFP.\r\nЦИК на Чехия съобщи резултатите при обработени резултати от 31% от избирателните секции. АНО води с близо 32% от гласовете, докато СПД е на второ място с 11,6%.  Виктор Турмаков", "date": "2017.10.21", "title": "AFP: Според предварителните резултати партия АНО печели на парламентарните избори в Чехия"}
{"url": "http://www.focus-news.net/news/2017/10/21/2449070/nimh-sledvashtata-sedmitsa-shte-zapochne-s-dazhd-i-gramotevitsi-kam-kraya-se-ochakvat-maksimalni-temperaturi-ot-10-gradusa.html", "text": "Следващата седмица ще започне с дъжд и гръмотевици, към края се очакват максимални температури от 10 градуса. Това съобщиха за Агенция „Фокус“ от Националния институт по метеорология и хидрология (НИМХ) към БАН. \r\nНовата седмица започва с валежна обстановка. В понеделник ще бъде предимно облачно, като валежите ще започнат от запад и до вечерта ще обхванат западната половина от страната. На места дъждът ще е интензивен и значителен по количество, а след обяд се очакват и гръмотевици. Вятърът ще е от изток-югоизток, слаб и до умерен. В Западна България температурите ще се понижат още в понеделник и ще бъдат между 12 и 17 градуса, докато в източните райони времето ще остане хубаво и с максимални температури до 24 градуса.\r\nВъв вторник вятърът се ориентира от северозапад и с него ще нахлуе хладен въздух. В Източна България валежите ще продължат и ще са повече по количество. На запад дъждът ще е слаб и в процес на спиране.\r\nВ сряда валежите ще спрат навсякъде и облачността ще се разкъса. Вятърът остава от северозапад – умерен, a в Дунавската равнина временно и силен. Максималните температури ще бъдат между 9 и 14 градуса. \r\nДо края на седмицата ще остане хладно с променлива и често значителна облачност. В четвъртък и петък максималните температури ще бъдат около 10 градуса.\r\nОчаква се сняг да вали по най-високите части на планините.\r\nЦветилена СИМЕОНОВА", "date": "2017.10.21", "title": "НИМХ: Следващата седмица ще започне с дъжд и гръмотевици, към края се очакват максимални температури от 10 градуса"}
{"url": "http://www.focus-news.net/news/2017/10/21/2449071/varna-darzhavno-gorsko-stopanstvo-provadiya-opresni-17-km-mineralizovani-ivitsi.html", "text": "Минерализованите ивици на територията на ДГС „Провадия” са опреснени. Това съобщиха от Североизточно държавно предприятие. „Това се прави за трети път тази година с цел превенция. Ивиците са около насаждения с повишен риск от възникването на пожари, каквито например са културите от черен бор. Изкуствено създадените пояси на границата с горските масиви имат важна роля за бързото локализиране и потушаване на огнените инциденти”, коментира директорът на стопанството инж. Живко Живков. Той апелира гражданите да не палят стърнища и други растителни отпадъци, защото така създават предпоставки за разпространението на пламъците в горски територии.\r\nВ обхвата на горското стопанство, което е част от Североизточно държавно предприятие, са изградени общо 17 км минерализовани ивици в землищата на селата Добрина, Староселец, Венчан, Неново, Комарево и Кривна в община Провадия, както и край село Невша в община Ветрино.\r\nВ рамките на този месец в ДГС „Провадия” ще се извърши и почистване на храстовата растителност и издънките, които пречат на растежа на младите фиданки от цер и благун. Мероприятията ще обхванат 171 дка насаждения край селата Китен и Славейково. Дръвчетата, които растат там, са естествено възобновени и са на възраст от 3 до 6 години.\r\n„В сравнение с изкуствено залесените, фиданките, които са се появили по естествен начин, са с по-добри генетични качества и по-устойчиви към местния климат и условия. Чрез т. нар. осветление на горските култури осигуряваме простор за растежа на младите дръвчета, като ги предпазваме от заглушаващата растителност, която пречи за развитието им”, обясни инж. Живко Живков.", "date": "2017.10.21", "title": "Варна: Държавно горско стопанство „Провадия” опресни 17 км минерализовани ивици"}
{"url": "http://www.focus-news.net/news/2017/10/21/2449072/ria-novosti-mvnr-na-siriya-saobshti-che-atakite-ot-strana-na-izrael-sa-podkrepa-za-teroristite.html", "text": "Според министерството на външните работи на Сирия новите атаки на Израел срещу позициите на сирийската армия в провинцията Кунейтра се оценяват от Дамаск като подкрепа към терористичните групировки и трябва да бъдат осъдени от ООН, предава   РИА Новости.\r\nПо-рано командването на сирийската армия съобщи, че Израел е атакувал позиции на сирийската армия в провинцията Кунейтра. Пресслужбата на израелската армия съобщи, че е обстреляла три артилерийски оръдия на сирийските правителствени войски в отговор на пет снаряда, които са били изстреляни от територията на съседната държава. \r\n„МВнР на Сирия изпрати две писма до генералния секретар на ООН и до Съвета за сигурност на ООН във връзка с новата агресия на Израел в провинцията Кунейтра, която е продължаване на взаимодействието между него и терористичните групировки и на подкрепата към тях“, пише в официално заявление на сирийското външно министерство. Според него властите в Дамаск са крайно удивени от позицията на Съвета за сигурност на ООН, свързана с атаките на Израел над сирийската армия, които нарушават резолюциите на Световната организация и международното право.  Виктор Турмаков", "date": "2017.10.21", "title": "РИА Новости: МВнР на Сирия съобщи, че атаките от страна на Израел са подкрепа за терористите"}
{"url": "http://www.focus-news.net/news/2017/10/21/2449073/kyustendil-otbelyazva-se-spad-v-ravnishteto-na-bezrabotitsa-v-oblastta.html", "text": "Отбелязва се лек спад в равнището на безработица в областта. Това каза пред Радио „Фокус” – Кюстендил Юлиана Хаджиева, директор на Дирекция „Бюро по труда” – Кюстендил. По думите ѝ обобщените данни от края на месец септември сочат, че на територията на Дирекцията, обслужваща общините Кюстендил, Невестино и Трекляно, броят на регистрираните безработни лица е 2 623 души, а равнището на безработица е 9.9%. Хаджиева добави, че в сравнение с предходния период безработните са намалили с 26 лица, а равнището на безработица се е намалило с 0.1 пункта. Хаджиева каза още, че най-високо е равнището на безработица на територията на община Невестино – 15.7%, а най-ниско е в община Трекляно – 8.9%. В община Кюстендил равнището на безработица е 9.7%. „Преработващата промишленост, образование и административните дейности са с най-много заявени свободни работни места в Кюстендил“, каза още Хаджиева. По думите ѝ данните сочат, че за последния един месец са заявени общо 175 свободни работни места за общините Кюстендил, Невестино и Трекляно. Според Хаджиева продължава тенденцията повече от половината регистрирани безработни лица да са без специалност и професия – 56.1%. Хаджиева уточни, че структурата на регистрираните безработни лица по образование сочи, че над 35% са тези с начално образование, следвани от безработните със средно специално и професионално образование. При висшистите отчетената безработица е 8.6%. Безработните младежи до 29 години са 383, което е 14.6% от общия брой на регистрираните лица без работа.\r\nВенцеслав ИЛЧЕВ", "date": "2017.10.21", "title": "Кюстендил: Отбелязва се спад в равнището на безработица в областта"}
{"url": "http://www.focus-news.net/news/2017/10/21/2449074/pregled-na-mezhdunarodnite-novini-do-18-chasa-agentsiya-fokus.html", "text": "Полицията в Мюнхен, столицата на федерална провинция Бавария, е арестувала заподозрян за серията нападения с хладно оръжие срещу минувачи, извършена в сутрешните часове на събота.\r\n„Имаме едно заподозряно лице. Все още не знаем дали това е извършителят“, заяви говорителят на полицията Маркус да Глория Мартинс.\r\nСлед нападенията, извършени на пет различни места в централната част на града, извършителят избяга. Според разпространеното по-рано съобщение за издирването му са били задействани „всички налични полицейски сили“. Освен органите на реда, на място бяха изпратени медицински и пожарни екипи, а на гражданите бе препоръчано да не напускат домовете си. \r\nВ резултат на нападенията пострадаха петима души. Няма опасност за живота им. Мотивите за атаката към момента остават неясни.\r\n*** Правителството на Испания съобщи, че ще отмени правомощията  на сепаратисткото каталунското регионално правителство и ще свика нови избори в региона с цел да се спрат лидерите му да обявят независимост.\r\nГоворейки по време на спешна среща на правителството, министър-председателят на Испания Мариано Рахой заяви, че няма друг избор след като каталунските власти са действали „едностранно, против закона и търсейки конфронтация“, провеждайки забранения референдум за независимост. \r\n*** Според предварителните данни партията АНО на милиардера популист Андрей Бабиш води на парламентарните избори в Чехия, следвана от крайнодясната и евроскетпична „Свободна демократична партия“ (СПД).\r\nЦИК на Чехия съобщи резултатите при обработени резултати от 31% от избирателните секции. АНО води с близо 32% от гласовете, докато СПД е на второ място с 11,6%. \r\n*** Държавният глава на Турция Реджеп Тайип Ердоган заяви, че не би могъл да опише САЩ като цивилизована страна, след като Вашингтон издаде заповед за задържане на 13 от неговите охранители заради безредици при посещението му през май.\r\n„Ако е издадена заповед за задържане на моите 13 телоохранители в държава, в която отидох на покана, съжалявам, но не мога да нарека тази страна цивилизована\", подчерта Ердоган в събота.\r\nНяколко души бяха ранени при безредици, избухнали пред сградата на турското посолство във Вашингтон по време на посещението на Ердоган в САЩ през май. На 15 юни органите на САЩ издадоха заповеди за арест за 16 души, включително бодигардове на турския президент.\r\nЕрдоган твърди, че „Работническата партия на Кюрдистан“ (ПКК) и членове на гюленистката организация (ФЕТО) са организирали протеста на около 40-50 метра от мястото, където той е бил заедно със своите телоохранители.\r\n*** Началниците на генералните щабове на сирийската и на иранската армия ген. Али Аюб и ген. Мохамад Бакери подписаха меморандум за по-нататъшно развитие на координацията и военно-техническото сътрудничество между двете държави.\r\nДокументът предвижда „разширение на партньорството между двете приятелски армии в областта на военната подготовка, обмен на боен опит, съвременни технологии и разузнавателни данни с цел да се повиши боеспособността на въоръжените сили за противопоставяне на тероризма и американско-израелските планове в Близкия изток“. \r\nИранският генерал заяви, че посещението му в Сирия „цели разработването на съвместна стратегия по координацията и военно-техническото сътрудничество със Сирия на нова етап след големите успехи, постигнати на фронта“. \r\n***", "date": "2017.10.21", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/10/21/2449075/smolyan-kmetat-nikolay-melemov-nagradi-pobeditelite-v-shoseyniya-probeg-vrah-srednogorets-smolyan.html", "text": "Кметът Николай Мелемов награди победителите в шосейния пробег връх Средногорец – Смолян, който се проведе по повод 105 години от Освобождението на Смолянския край от турско робство, предаде репортер на Радио „Фокус” – Смолян. Кметът връчи медалите на отличилите се бегачи пред паметника на полковник Владимир Серафимов в Смолян след официална церемония по поднасянето на венци и цветя от държавни институции, партии, народни представители, училища, общински учреждения и граждани пред паметника на Освободителя на Родопите. При девойки до 18 години победители са Станимира Вълчецова и Ралица Касабова. При група девойки над 18 години първа е Нонка Кадиева, след нея е Ангелина Кънева и трета е Милена Огнянова. При мъжете до 18 години на първо място е Борислав Пашов, втори е Антон Станчев. При мъже над 18 години първи финишира Радостин Капуджиев, втори е Пламен Балджиев и трети – Руско Кадиев. Четвърти завърши Сергей Атанасов. Програмата продължава с концерт на струнен дует „Вейл” и формация „Тъпани и гайди”, който се провежда в Родопския драматичен театър и с празнична заря-проверка, посветена на 105 години от Освобождението на Родопите.\r\nДаниела БОЙКОВА", "date": "2017.10.21", "title": "Смолян: Кметът Николай Мелемов награди победителите в шосейния пробег връх Средногорец – Смолян"}
{"url": "http://www.focus-news.net/news/2017/10/21/2449076/reuters-darzhavniyat-sekretar-na-sasht-se-prizemi-v-riyad-davayki-nachalo-na-aziatskata-si-obikolka.html", "text": "Държавният секретар на САЩ Рекс Тилърсън пристигна в Рияд, давайки начало на своята шестдневна обиколка в Южна Азия и в Близкия изток, предава  Reuters.\r\nТилърсън кацна на въздушна база „Крал Салман“ и по-късно днес ще се срещне с външния министър на Саудитска Арабия Адел ал Джубеир. \r\nНеговата обиколка включва и Катар, който в момента е в дипломатически спор със Саудитска Арабия.  Виктор Турмаков", "date": "2017.10.21", "title": "Reuters: Държавният секретар на САЩ се приземи в Рияд, давайки начало на азиатската си обиколка"}
{"url": "http://www.focus-news.net/news/2017/10/21/2449077/futbol-levski-i-tsska-zavarshiha-naravno-22-v-derbito-na-parva-liga.html", "text": "\"Левски\" и ЦСКА завършиха наравно 2:2 в дербито от 13-ия кръг на Първа лига. На стадион „Васил Левски“ домакините поведоха с гол на Давид Яблонски още в осмата минута, но Тиаго Родригес с два далечни удара изведе ЦСКА напред в 12-ата и 15-ата минута. Левски изравни с гол на Роман Прохазка в 61-ата минута.\r\nТака класирането на първите три отбора не се промени, като лидер остава шампиона \"Лудогорец\", следван на две точки от ЦСКА и на 5 от Левски.", "date": "2017.10.21", "title": "Футбол: \"Левски\" и ЦСКА завършиха наравно 2:2 в дербито на Първа лига"}
{"url": "http://www.focus-news.net/news/2017/10/21/2449078/kyustendil-ovladyan-e-pozharat-v-zemlishteto-na-selo-babino.html", "text": "Пожарът в землището на село Бабино е ограничен. Това каза за Радио „Фокус“ - Пирин инж. Дамян Дамянов, директор на Югозападно държавно предприятие. По думите му до един час най-вероятно огънят ще бъде потушен.\r\nЛора КАЛЧЕВА", "date": "2017.10.21", "title": "Кюстендил: Овладян е пожарът в землището на село Бабино"}
{"url": "http://www.focus-news.net/news/2017/10/21/2449079/ekathimerini-gratskata-opozitsiya-iska-detayli-otnosno-sporazumenieto-sas-sasht-za-moderniziraneto-na-vvs-na-stranata.html", "text": "Представителят на опозиционната гръцка партия „Нова Демокрация“ Василис Кикилиас заяви, че макар и модернизацията на ВВС на страната да  е наистина „необходима“, комисията по отбрана в парламента трябва да разгледа скорошното споразумение между Атина и Вашингтон за модернизирането на изтребителите Ф-16 на гръцката авиация, предаде .\r\nСпоразумението бе обявено по време на обща пресконференция от 17 октомври между президента на САЩ Доналд Тръмп и гръцкия министър-председател Алексис Ципрас, но по-нататъшни детайли по него не бяха представени. Кикилиас заяви, че депутатите и обществото трябва да бъдат информирани за подробностите – най-вече за стойността на споразумението и за това какво предвижда. \r\nМеждувременно министърът на отбраната на Гърция Панос Каменос заяви, че има възможност Конгресът на САЩ да реши част от гръцките изтребители Ф-16 да бъдат модернизирани безплатно. Той добави, че конгресмените могат да гласуват това като „помощ“ за Гърция. Министърът добави, че цената няма да надмине повече от 1,1 млрд. долара и че посочената от Доналд Тръмп цена от 2,4 млрд. се отнася за  възможната модернизация на всичките изтребители от този тип в гръцките ВВС. „Не искаме обновяването на всички изтребители, а само на някои от тях, освен ако Конгресът не реши, че ще даде безплатна помощ на Гърция и не обяви, че ще направи така с всичките 123 самолета“.  Виктор Турмаков", "date": "2017.10.21", "title": "Ekathimerini: Гръцката опозиция иска детайли относно споразумението със САЩ за модернизирането на ВВС на страната"}
{"url": "http://www.focus-news.net/news/2017/10/21/2449080/plovdiv-obnovena-e-ploshtadkata-za-kucheta-v-park-rozarium-v-rayon-zapaden.html", "text": "Обновена е площадката за кучета в парк „Розариум“ в пловдивския район „Западен“. Това каза за Радио „Фокус“ – Пловдив районният кмет Димитър Колев. Служители на район „Западен“, водени лично от кмета, са се включили в обновяването на площадката. „Специално оградена за целта, зоната ще разполага с уреди за трениране и игра, така че собствениците и техните кучета да могат да възпитават своите любимци докато се забавляват активно. Площадката ще бъде отворена на 28 октомври от 10.00 часа“, каза още Димитър Колев. Той добави, че тогава посетителите ще имат възможност да получат ценни съвети и насоки за правилното използване на съоръженията от професионален треньор на кучета.\r\nТони МИХАЙЛОВ", "date": "2017.10.21", "title": "Пловдив: Обновена е площадката за кучета в парк „Розариум“ в район „Западен“"}
{"url": "http://www.focus-news.net/news/2017/10/21/2449081/afp-16-politseyski-sluzhiteli-sa-zaginali-pri-prestrelka-v-egipet.html", "text": "Египетското вътрешно министерство съобщи, че 16 полицейски служители са загинали при престрелка с терористи на пътя между Кайро и оазиса Бахария в Западната пустиня, предава AFP.\r\nМинистерството съобщава, че 15 терористи са били ликвидирани от силите за сигурност на страната при сблъсъците, започнали в петък през нощта. \r\nПо-рано медицински източници съобщиха, че загиналите полицейски служители са 35.  Виктор Турмаков", "date": "2017.10.21", "title": "AFP: 16 полицейски служители са загинали при престрелка в Египет"}
{"url": "http://www.focus-news.net/news/2017/10/21/2449082/mvr-42-ma-dushi-sa-zadarzhani-predi-nachaloto-na-futbolnata-sreshta-mezhdu-otborite-na-levski-i-tsska-sofiya.html", "text": "42-ма души са задържани преди началото на футболната среща между отборите на „Левски” и „ЦСКА - София”. Това съобщиха от пресцентъра на МВР. От СДВР са предприели всички необходими мерки за охраната на обществения ред и безопасността на движението в столицата във връзка с футболната среща на националния стадион \"Васил Левски\". Непосредствено преди началото на мача при влизане на територията на спортното съоръжение са задържани 42 души - трима от тях с наркотични вещества, четирима с маски, един със спрей и 34 с пиротехнически изделия. По време на мача две момичета, които са част от агитките на двата отбора, при паленето на факли и димки са вдишали отровен дим. Наложило се е да им бъде оказана лекарска помощ. В района на сектор В е възникнал пожар от запалени части от знамена и транспаранти от една от агитките. Благодарение на бързата намеса на пожарникари, полицаи и стюарди не е допуснато разрастване на огъня.", "date": "2017.10.21", "title": "МВР: 42-ма души са задържани преди началото на футболната среща между отборите на „Левски” и „ЦСКА - София”"}
{"url": "http://www.focus-news.net/news/2017/10/21/2449083/deutsche-welle-populistite-vodyat-na-parlamentarnite-izbori-v-chehiya.html", "text": "Движението АНО („Акция на недоволните граждани“) на чешкия милиардер-популист Андрей Бабиш печели на парламентарните избори в страната, получавайки 30,21% от гласовете след преброяването на бюлетините в 94% от избирателните участъци, предаде  Deutsche Welle  в рускоезичната си редакция.\r\nБабиш, наричан от местните медии „чешкия Доналд Тръмп“ има шансове да заеме премиерския пост. Той се обявява против приема на бежанци в страната. \r\nРадикалната дясна „Партия за свобода и директна демокрация“ по предварителни данни е на второ място с 10,97% от гласовете.  Досегашната управляваща Чешка социалдемократическа партия получава едва 7,9%  Виктор Турмаков", "date": "2017.10.21", "title": "Deutsche Welle: Популистите водят на парламентарните избори в Чехия"}
{"url": "http://www.focus-news.net/news/2017/10/21/2449084/predstoyashti-sabitiya-v-stranata-za-22-oktomvri-agentsiya-fokus.html", "text": "***\r\nОт 10.00 часа в зала-партер на „Перформ Бизнес Център” на ул. „Три уши” – ул. „Цар Самуил” ДСБ ще проведе форум-дискусия „Моделът на завладяната държава и опозицията срещу него”. Форумът е организиран от Фондация „Център за Политическо Развитие и Демокрация”.\r\n***\r\nОт 10.00 часа в зала-партер на Перформ Бизнес Център ще сепроведе Форум-дискусия \" Моделът на завладяната държава и опозицията срещу него\", организиран от Фондация \" Център за Политическо Развитие и Демокрация\".\r\n***\r\nОт 12.00 часа жителите на ж.к. Манастирски ливади-изток ще излязат на протест на кръстовището на ул. “Шарл Шампо” и ул. “Боянски водопад”.\r\n***\r\nОт 12.30 часа от градинката пред МВР през Министерство на финансите до пл. „Народно събрание“ ще се проведе поредният  национален протест на  Синдикална федерация на служителите в МВР /СФСМВР/, под надслов „За достойно заплащане“.\r\n***\r\nОт 15.00 до 22.00 часа пред Ларгото, пространство под стъкления покрив, ще се състои демонстрация на роботи.\r\n***\r\nОт 15.00 часа в Литературен клуб „Перото” ще стартира проектът „Неделен арт клуб – време за изкуство и нещата от живота”.\r\n***\r\nОт 18.00 часа на ъгъла на ул. „Златен рог” и „Джеймс Баучер” жители от квартал „Лозенец” организират протест срещу изграждането на 120-метров небостъргач.\r\n***\r\nВъв и около средновековна крепост „Боженишки Урвич”, намираща се край с. Боженица ще се проведе отворено събитие Приключенски многобой Ботевград 2017г.\r\n***\r\nОт 9.30 в района на парк „Бачиново“ ще се проведе вторият ден от планинското колоездене.\r\n***\r\nОт 11.30 часа в Туристически комплекс „Акве калиде” се организира арт ателие по декориране на къщички на птици.\r\n***\r\nОт 10.30 часа на пистата на летището край с. Иново заместник-кметът на Община Видин Венци Пасков ще открие раликрос \"Видин 2017\".\r\n***\r\nОт 11.00, 13.00 и 15.00 часа в митрополитския храм „Св. Николай Мирликийски” митрополит Григорий и свещеници от града ще извършат тайнството „свето кръщение” на три групи деца.\r\n***\r\nОт 11.00 часа в Държавен куклен театър „Дора Габе“ ще бъде представен кукленият спектакъл „Неродена мома“.\r\n***\r\nОт 10.00 часа в зала „Строител“ с „Ден на треньорите“ ще бъде почетена паметта на най-изтъкнатите починали треньори по баскетбол.\r\n***\r\nОт 15.00 часа при Виенския павилион в Цар Симеоновата градина доброволци на БМЧК ще проведат публична кампания „Толерантност в действие“ за толерантност към хората с лицеви аномалии. \r\n***\r\nОт 11.00 часа в село Стойките ще бъде открит Бюст-паметник на Апостол Кисьов.\r\n***\r\nОт 10.00 до 13.00 часа в Оперния театър ще се състои поклонението пред тленните останки на д-р Евгений Желев.\r\n***\r\nОт 11.00 часа в Куклен театър ще бъде представен спектакълът „Пипи дългото чорапче“ по А. Линдгрен.\r\n***\r\nОт 17.30 часа в парк „Пети октомври“ ще се проведе Общоградска инициатива „Хора за хората“.", "date": "2017.10.21", "title": "Предстоящи събития в страната за 22 октомври (Агенция „Фокус”)"}
{"url": "http://www.focus-news.net/news/2017/10/21/2449085/futbol-hadarsfiyld-pobedi-manchestar-yunayted-s-21-v-mach-ot-angliyskoto-parvenstvo.html", "text": "Хъдърсфийлд  изненадващо победи като домакин Манчестър Юнайтед с 2:1 в мач от девети кръг на английското първенство.  Голове за Хъдърсфийлд отбелязаха Аарън Муй в 28-та минута и Лоран Депоатр в 33-та минута. Единствено попадение за Манчестър Юнайтед отбеляза Маркус Рашфорд в 78-та минута.   Резултатите от другите мачове в Премиър Лийг:   \r\nМанчестър Сити – Бърнли 3:0\r\nНюкасъл – Кристъл Палас 1:0\r\nСтоук Сити – Борнмут 1:2\r\nЧелси – Уотфорд 4:2\r\nВ класирането до момента води Манчестър Сити с 25 точки, следван от Манчестър Юнайтед с 20. На трето място със 17 точки и мач по-малко е Тотнъм.", "date": "2017.10.21", "title": "Футбол: Хъдърсфийлд победи Манчестър Юнайтед с 2:1 в мач от английското първенство"}
{"url": "http://www.focus-news.net/news/2017/10/21/2449086/pazardzhik-priemaneto-na-molbi-za-otpuskane-na-pomoshti-za-otoplenie-prodalzhava-do-kraya-na-oktomvri.html", "text": "Приемането на молби за отпускане на помощи за отопление продължава до края на октомври. Целевата помощ се отпуска за период от пет месеца – 1 ноември до 31 март, съобщиха за Радио „Фокус” – Пазарджик от пресцентъра на Дирекция \"Социално подпомагане\". Молба-декларация по образец се подава в дирекциите „Социално подпомагане” по постоянен адрес от 1 юли до 31 октомври. В срок до 20 дни от подаване на молбата социален работник извършва анкета и определя правото на помощта. Изплащането на целевата помощ и за новия отоплителен сезон ще се извършва на два транша – за месеците Ноември и Декември не по-късно от края на месеца, следващ месеца на издаване на заповедта, с която е отпусната помощта; до 31 януари – за месеците Януари, Февруари и Март. Предстои определянето на размера на целевата помощ за настоящия отоплителен сезон. Право на помощ ще имат лицата и семействата, чийто среден месечен доход за предходните шест месеца преди месеца на подаване на молбата-декларация е по-нисък от диференцирания минимален доход за отопление и отговарят на определени за това условия.", "date": "2017.10.21", "title": "Пазарджик: Приемането на молби за отпускане на помощи за отопление продължава до края на октомври"}
{"url": "http://www.focus-news.net/news/2017/10/21/2449102/sport-monako-pobedi-kan-s-20-v-mach-ot-frenskoto-parvenstvo.html", "text": "Монако победи като домакин Кан с 2:0 в мач от десети кръг на френското първенство. Голове отбелязаха Балде Кейта в 21-та минута и Радамел Фалкао в 59-та. \r\nВ класирането до момента с мач по-малко води  Пари Сен Жармен с 25 точки, следван от Монако с  22. На трето място с мач по-малко е Марсилия, която има 17 точки.  Виктор Турмаков", "date": "2017.10.21", "title": "Спорт: Монако победи Кан с 2:0 в мач от френското първенство"}
{"url": "http://www.focus-news.net/news/2017/10/21/2449103/smolyan-evrodeputatat-vladimir-uruchev-privetstva-absolventite-ot-filiala-na-vsu-v-grada.html", "text": "Приветствие към абсолвентите от випуск 2017 на Варненския свободен университет – филиал Смолян, отправи евродепутатът от ГЕРБ/ЕНП Владимир Уручев, съобщиха от пресцентъра на ПП ГЕРБ. Днес ръководството на университета организира тържество, на което бяха връчени дипломите им.\r\n„С това тържество вие отбелязвате един преходен етап от своето развитие. Досега сте били в една сравнително спокойна среда, трупали сте знания, натрупали сте количествено нещо, което от днес нататък преминава в съвсем друго качество. Досега вашата лодка е била в тихите води на залива на знанието. Оттук нататък излизате в открито море. Ще има бури, вълни... Искам да ви пожелая две неща: да имате попътен вятър във вашата реализация и благодарение на натрупаните знания да държите правилната посока. Попътен вятър!“, пожела на завършилите своето висше образование евродепутатът. \r\nНа събитието присъстваха депутати от Смолян, представители на областната администрация, директори на държавни институции, кметове на общини.\r\nКъм завършващите се обърна и кметът на Смолян Николай Мелемов, който връчи дипломите на отличниците.  „В живота на всеки от нас има моменти, които дават нови възможности и ново начало. Вие имате теоретическата подготовка и умения, добити в едно реномирано учебно заведение. Оттук-нататък нещата наистина са във ваши ръце. Затова ви пожелавам упоритост, сили, воля и малко късмет. На добър час!“, пожела им градоначалникът. \r\nДиректорът на филиала д-р Анелия Пържанова поздрави випускниците,  отправяйки пожелание да са силни във времето, в което живеем – да използват неговите „изразни средства“, но с много честност и трудолюбие. „Ние сме сигурни, че достойно ще посрещнете предизвикателствата на живота, че ще израснете като още по-мъдри и по-силни хора“, подчерта д-р Пържанова.", "date": "2017.10.21", "title": "Смолян: Евродепутатът Владимир Уручев приветства абсолвентите от филиала на ВСУ в града"}
{"url": "http://www.focus-news.net/news/2017/10/21/2449104/daily-sabah-turskata-politsiya-e-zadarzhala-v-kray-odrin-dvama-sadii-svarzani-s-fethullah-gyulen-opitvashti-se-da-izbyagat-v-gartsiya.html", "text": "Турската полиция е задържала двама съдии, свързани с организацията на базирания в САЩ ислямски проповедник Фетхуллах Гюлен, за когото се смята, че стои зад опита за преврат в Турция от юли миналата година. Те са били заловени при опит да избягат в съседна Гърция, пише   Daily Sabah.\r\nЗаподозрените, идентифицирани като Бюлент Кънай и Фатих Мехмет Услу са били задържани, след като жандармерията в Одрин получава данни, че са имали план да избягат в Гърция заедно с група, включваща и пакистански граждани. И двамата са платили по 3000 евро на трафиканти, за да пресекат границата. \r\nЗаповедите за ареста на двамата мъже са били издадени преди време от прокуратурите в Истанбул и във вилаета Кайсери в рамките на разследването срещу групата на Гюлен.  Виктор Турмаков", "date": "2017.10.21", "title": "Daily Sabah: Турската полиция е задържала в край Одрин двама съдии, свързани с Фетхуллах Гюлен, опитващи се да избягат в Гърция"}
{"url": "http://www.focus-news.net/news/2017/10/21/2449105/dobrich-firmite-ot-oblastta-sa-vnesli-blizo-37-mln-leva-prosrocheni-zadalzheniya-kam-nap.html", "text": "Близо 37 млн. лева просрочени задължения към НАП са погасили добруджански фирми. Това съобщи Красимир Павлов, експерт в звено „Комуникации“ към ТД на НАП – Варна, офис - Добрич, предаде кореспондент на Радио „Фокус” – Варна. 36 688 676 лева просрочени данъчни и осигурителни задължения са внесли добруджанци до края на месец септември. В по-голямата си част просрочените задължения са внесени доброволно, след проведени срещи и телефонни разговори с длъжниците. 11.5 млн. лева от тях са внесени след предприемане на действия от публичните изпълнители към ТД на НАП - Варна за принудително събиране на задълженията. През лятната кампания публичните изпълнители от НАП - Варна са наложили запори и са иззели парични средства от касите на 26 длъжници от Добрич, като в бюджета са внесени над 80 000 лева. Тази крайна мярка ще продължи да се прилага спрямо лицата с просрочени данъчни задължения, които имат възможност да изпълняват задълженията си към бюджета, но не го правят. Публичните изпълнители прилагат и друга мярка за събиране на просрочени задължения, предвидена в Данъчно-осигурителния процесуален кодекс (ДОПК). Става въпрос за възможността данъчните да уведомяват издаващите разрешителни или лицензи на граждани и фирми с неплатени данъци в големи размери, чиито лицензи и оръжие могат да се изземат от служба „Контрол на общоопасните средства“ (КОС) в областните дирекции на полицията. В края на изминалата година, след подаването на такива уведомления и предприети действия от служба КОС, ловната страст се оказва по-силна от желанието за нанасяне на щета на бюджета и двама бизнесмени от Добрич внасят просрочени данъчни задължения в размер на над 90 хил. лева, за да не се разделят с ловните си оръжия, посочи Красимир Павлов. Публичните изпълнители от териториалната дирекция са подали и уведомление до Главна дирекция „Национална полиция“ за отнемане на лиценза на охранителна фирма от областта. След предприетите действия собственикът на фирмата внася в бюджета просрочени данъчни задължения в размер на над 5 000 лева. От НАП съветват фирмите и лицата, които имат временно затруднение да погасят просрочените си задължения, да потърсят своевременно контакт с публичните изпълнители, за да бъде намерен приемлив начин за тяхното разсрочване. От началото на годината 26 добруджански фирми са поискали и получили разрешения за неотложни плащания, като по този начин са продължили да ползват част от сумите, които постъпват по запорираните им сметки за дейността си, а друга част са постъпвали за погасяване на просрочените им задължения. \r\nЖулиета НИКОЛОВА", "date": "2017.10.21", "title": "Добрич: Фирмите от областта са внесли близо 37 млн. лева просрочени задължения към НАП"}
{"url": "http://www.focus-news.net/news/2017/10/21/2449106/za-bsp-veche-ne-e-dostatachno-da-e-alternativa-na-gerb-i-upravlyavashtite-a-na-modela-na-upravlenie-v-poslednite-desetiletiya-obzor.html", "text": "За БСП вече не е достатъчно да е алтернатива на ГЕРБ и управляващите,  а на модела на управление в последните десетилетия. Това коментира лидерът на БСП Корнелия Нинова по време на 13-ата Конференция на Софийската градска организация. Тя попита на какво е алтернатива БСП. „Най -често казваме - на ГЕРБ и на управляващите. Моето мнение е, че това вече не е достатъчно. Мисля, че трябва да се заявим като алтернатива на модела, който е изграждан в последните няколко десетилетия. Модел, чиято еманация е лицето на ГЕРБ и лицето на този модел е ГЕРБ. И той е много повече от секторните им политики напоследък. Той е рушене на държавността, нефункциониране на институциите, посегателство върху принципите на правовата държава, посегателство върху демократични принципи, използване на държавната машина и на институциите не в услуга на хората, а в услуга на една партия, на един човек и път към една партия, една държава - това ни се случва напоследък. За да не се разбере това, се минаха всякакви граници“, каза Нинова. По време на конференцията председателят на Градския съвет на БСП – София Калоян Паргов в с воя доклад пред делегатите също коментира алтернативата на БСП. По думите му алтернативата не е само БСП да отстрани ГЕРБ от власт, а с какво ще направи държавното управление по-различно от сегашното. Според него спадът на доверието към управляващите не прераства в автоматична подкрепа за БСП. По думите му за пръв път имаме държавно управление, което мисли през призмата на календарно полугодие. Паргов попита дали БСП е готова да управлява, след като управлението не е в кондиция. Според него на този етап победата на БСП на следващите почти сигурни предсрочни парламентарни, европейски и местни избори изглежда несигурна. „Скандалите в БСП не са на идейна основа – битките в най-малкото село и в най-големия град трябва да се водят на принципа „Един за всички – всички за един“, каза председателят на Градския съвет на БСП – София. Паргов заяви, че БСП до следващите местни избори трябва да изготви солидна програма. Той поясни, че на среща с партийните секретари на 9 октомври с лидера на БСП Корнелия Нинова са поставили за цел да търсят личност като Румен Радев за кмет на София. На 13-ата Конференция на Софийската градска организация на БСП бе направен отчет на ПГ на „БСП за България“  и на групата съветници от партията в Столичния общински съвет. Заместник-председателят на ПГ на „БСП за България“ Жельо Бойчев обърна внимание, че парламентарната група задава политическия дневен ред на работа на 44-ото Народно събрание. Бойчев заяви, че голямата цел на Софийската градска организация е спечелване на предстоящите местни избори, а целта на цялата партия може да бъде само една - свалянето на ГЕРБ от власт и възстановяването на нормалността и демократичните ценности в страната. На конференцията бе отчетено още, че макар и малобройна, групата на БСП се е очертала като единствената последователна опозиция в СОС. 13-ата Конференция на Софийската градска организация избра Жана Иванова за председател на Градската контролна комисия на БСП – София. Тя получи 114 гласа срещу 7 за другия кандидат за поста – Евгени Тарасов. Конференцията прие и декларация против провеждането на Луковия марш. \r\nДеница КИТАНОВА", "date": "2017.10.21", "title": "За БСП вече не е достатъчно да е алтернатива на ГЕРБ и управляващите, а на модела на управление в последните десетилетия (ОБЗОР)"}
{"url": "http://www.focus-news.net/news/2017/10/21/2449107/ignat-angelov-sayuz-na-zemedelskite-kooperatsii-svishtov-pritesneni-sme-ot-otpadaneto-na-moratoriuma-varhu-pokupkata-na-balgarska-zemya-ot-chuzhdentsi.html", "text": "Земеделските кооперации са притеснени от отпадането на мораториума върху покупката на българска земя от чужденци. Това каза за Радио „Фокус“ – Велико Търново Игнат Ангелов, председател на Съюза на земеделските кооперации в Свищов “Дунав 2000“. Той посочи, че през 2014 година с решение на Народното събрание е удължен мораториумът за продажба на земя на чужденци с 4 - 5 години. По думите му сега с предлаганите от Министерството на земеделието поправки вероятно забраната ще отпадне. „Разрешаването на чужденци, макар и само от Европейския съюз, да закупуват българска земя много ни тревожи, но е късно да се вайкаме. Този въпрос не се решава сега, а е решен още с подписването на договора за присъединяване на България към Европейския съюз, в глава „Земеделие“. Тогава е трябвало да се реши този въпрос, но тогава някой преговарящи са „гледали в тавана“ и са подписвали „на едро“, за да бъдат отличници в преговорния процес“, посочи Игнат Ангелов. По думите му още тогава е трябвало да се сложат ограничения във възможностите за закупуване на българска земя. „Ние не можем да не приемем тази клауза, но е трябвало да я приемем при определени условия, а ние не сме поставили такива. Сега въпросът стои много сложно. Ще понесем огромни санкции, ако отхвърлим тази продажба на земя. Ако я приемем без някакви условия, става много тежко и не знам как ще излезем от тази ситуация“, добави Игнат Ангелов. Той заяви, че вече част от регионалните съюзи на земеделските кооперации са се обявили против отпадането на мораториума. На свое заседания Областният съюз на земеделските кооперации в Плевен е излязъл с протестно писмо до Народното събрание и Министерски съвет, в което се обявяват против продажбата на земеделски земи на чужденци. От Силистра са изразили същото мнение. „Ние също имаме отношение и не сме съгласни, но най-малко от нас зависи, след като веднъж е тръгнала процедурата с подписването на договора за присъединяването към Европейския съюз в глава „Земеделие“, каза още Игнат Ангелов.\r\nНадежда КРЪСТЕВА", "date": "2017.10.21", "title": "Игнат Ангелов, Съюз на земеделските кооперации – Свищов: Притеснени сме от отпадането на мораториума върху покупката на българска земя от чужденци"}
{"url": "http://www.focus-news.net/news/2017/10/21/2449108/spain-report-govoritel-na-katalunskoto-pravitelstvo-obyavi-che-mestnite-vlasti-sa-resheni-da-zashtityat-suvereniteta-na-regionalniya-parlament.html", "text": "Говорителят на каталунското правителство Карме Форкадел заяви в събота вечерта, че местните власти са решени да „защитят суверенитета на каталунския парламент“, предава The Spain Report. Изявлението идва в отговор на речта на испанския премиер Мариано Рахой, който по-рано съобщи, че Мадрид ще приложи чл. 155 от Конституцията на страната спрямо местното правителство. Форкадел обвини Испания, че е отговорила на призивите за диалог, чрез ареста на двама от лидерите на движението за независимост, които бяха определени като „политически затворници“. \r\nПо думите на Форкадел, „член 155 не им позволя да направят това, което се канят“ по отношение на автономния район. „Решени сме да защитим суверенитета на каталунския парламент“, завърши обръщението си говорителят.  Цанко Цолов", "date": "2017.10.21", "title": "Spain report:  Говорител на каталунското правителство обяви, че местните власти са решени да „защитят суверенитета“ на регионалния парламент"}
{"url": "http://www.focus-news.net/news/2017/10/21/2449109/plovdiv-poetat-i-dramaturg-petar-anastasov-shte-poluchi-otlichieto-pocheten-grazhdanin-na-grad-plovdiv.html", "text": "Поетът и драматург Петър Анастасов ще получи отличието „Почетен гражданин на град Пловдив“. Това съобщиха за Радио „Фокус“ – Пловдив от Общински съвет - Пловдив. Отличието ще му бъде връчено от председателя на Общинския съвет Савина Петкова на официална церемония на 24 октомври в Дома на културата „Борис Христов“ в Пловдив. Петър Анастасов е удостоен с почетното гражданство с решение на общинските съветници от 14 септември. \r\nКато част от церемонията, организирана от Дружество на писателите в Пловдив, е предвиден рецитал по стихове на поета, които ще изнесе актьорът от пловдивския театър Стефан Попов. Предвижда се слово за поета, който на 27 октомври навършва 75 години, да изнесе доц. д-р Владимир Янев.\r\nТони МИХАЙЛОВ", "date": "2017.10.21", "title": "Пловдив: Поетът и драматург Петър Анастасов ще получи отличието „Почетен гражданин на град Пловдив“"}
{"url": "http://www.focus-news.net/news/2017/10/21/2449110/reuters-donald-tramp-shte-dade-dostap-do-dokumenti-svarzani-s-ubiystvoto-na-dzhon-kenedi.html", "text": "Американският президент заяви в събота, че смята да разсекрети част от документите, свързани с убийството на Джон Кенеди, предава Reuters. Държавният глава е съобщил това в съобщение от страницата си в социалната мрежа „Туитър“, след като по-рано някои медии разпространиха информацията, че Белия дом няма намерение да дава публичност на част от файловете, свързани с убийството на Джон Кенеди. \r\n„Аз ще разреша, като президент, дълго блокирания достъп до засекретените документи на Кенеди”, се казва в съобщението на американският държавен глава.  Цанко Цолов", "date": "2017.10.21", "title": "Reuters: Доналд Тръмп ще даде достъп до документи, свързани с убийството на Джон Кенеди"}
{"url": "http://www.focus-news.net/news/2017/10/21/2449111/smolyan-otpraznuva-105-godini-ot-osvobozhdenieto-na-smolyanskiya-kray-ot-osmansko-vladichestvo-obzor.html", "text": "С богата програма Община Смолян  отпразнува 105 години от Освобождението на Смолянския край от османско владичество.  Програмата започна с традиционен  шосеен пробег от връх  Средногорец  до паметника на полк. Владимир Серафимов в Смолян. 11 бегачи участваха  в шосейния пробег. Кметът Николай Мелемов връчи медалите на отличилите се бегачи пред паметника на полковник Владимир Серафимов в Смолян след официална церемония по поднасянето на венци и цветя от държавни институции, партии, народни представители, училища, общински учреждения и граждани пред паметника на Освободителя на Родопите. При девойки до 18 години победители са Станимира Вълчецова и Ралица Касабова. При група девойки над 18 години първа е Нонка Кадиева, след нея е Ангелина Кънева и трета е Милена Огнянова. При мъжете до 18 години на първо място е Борислав Пашов, втори е Антон Станчев. При мъже над 18 години първи финишира Радостин Капуджиев, втори е Пламен Балджиев и трети – Руско Кадиев. От 14.00 часа на връх Средногорец  се състоя официална церемония – поклонение пред Паметника-костница. „Всеки народ има нужда от знакови дати, в които е бил на върха на своите възможности, за родопчани тази дата е 21 октомври 1912 година“, каза историкът Никола Дамянов, който изнесе за поредна година тържествено слово по повод 105-тата годишнина от Освобождението на Смолянския край от турско робство.  Дамянов разказа за епичните сражения и величавата битка, довела до така жадуваната свобода и цитира заветните думи на полковник Владимир Серафимов: „Аз не ще отстъпя на противника селата, в които вчера бях посрещнат като освободител“.  Панихида за загиналите в боевете на връх Средногорец отслужиха архиерейският наместник на Смолянска духовна околия  архимандрит Висарион и свещеник Запрян Шиков. На тържествената церемония присъстваха евродепутатът Владимир Уручев и народните представители от Смолянска област д-р Даниела Дариткова и Дора Янкова, областният управител Недялко Славов и заместниците му Адриан Петров и Владимир Гърбелов, кметът Николай Мелемов, председателят на Общинския съвет Димитър Кръстанов, секретарят Момчил Николов, шефове на общински и държавни институции, политически партии, училища, граждани и общественици, много граждани и гости от родното място на полковник Серафимов – с. Свежин, както и неговия внук Влади Тотев. В знак на  признателност към героите, се поднесоха венци и цветя пред паметника-костница. Родолюбци от Сдружение „Родопски хайдути” държаха сабята на полковник Серафимов до входа на паметника-костница.  Програмата продължи с концерт на Струнен дует „Вейл“ и Формация „Тъпани и гайди“ и приключва с тържествена проверка-заря, посветена на 105 години от Освобождението на Родопите.\r\nДаниела БОЙКОВА", "date": "2017.10.21", "title": "Смолян отпразнува 105 години от Освобождението на Смолянския край от османско владичество (ОБЗОР)"}
{"url": "http://www.focus-news.net/news/2017/10/21/2449112/ignat-angelov-sayuz-na-zemedelskite-kooperatsii-svishtov-nemalka-chast-ot-balgarskata-zemya-e-kupena-s-chuzhdi-kapitali.html", "text": "Една немалка част от българската земя е купена с чужди капитали. Това каза за Радио „Фокус“ – Велико Търново Игнат Ангелов, председател на Съюза на земеделските кооперации в Свищов “Дунав 2000“ във връзка с отпадането на мораториума върху покупката на български земи от чужденци. Той посочи, че агенции и фондации купуват обработваеми площи, но никой не знае с чии средства. „Това са чужди капитали, но никой не знае произходът им. Немалка част от земята е продадено по този начин – на поставени фирми и поставени лица. Има хаос в националния фонд на земята. Когато връщаха земи в началото на демокрацията, искахме да бъде записано „Земята е на тези, които я обработват. Който не си обработва земята, може да я предостави на организации, които да я обработват“. Не може всеки да си купува земя и да се пише земеделец. Със свободни собствени или чужди средства се купиха десетки хиляди декара от частни лица и не се знае чие владение е земята сега“, посочи Игнат Ангелов. Според него предстои този проблем тепърва да се задълбочава, след отпадането на мораториума. „Няма да е чудно, ако изведнъж се окажем чужденци в собствената си държава“, каза още председателят на Съюза на земеделските кооперации в Свищов.\r\nНадежда КРЪСТЕВА", "date": "2017.10.21", "title": "Игнат Ангелов, Съюз на земеделските кооперации – Свищов: Немалка част от българската земя е купена с чужди капитали"}
{"url": "http://www.focus-news.net/news/2017/10/21/2449113/bbc-andrey-babish-specheli-izborite-v-cheshkata-republika.html", "text": "Андрей Бабиш и неговата партия „АНО“ спечелиха парламентарните избори в Чешката република, съобщава BBC. При обработени около 99% то гласовете, формацията на бившият финансов министър има подкрепа от почти 30%, което е три пъти повече от резултата на втората най-популярна партия – „Гражданската демократична партия“, която има малко повече от 10% подкрепа. Предстоят преговори за коалиция, като Бабиш вероятно ще заеме премиерския пост. \r\nИзбирателната активност е малко над 60%, съобщава още медията.  Цанко Цолов", "date": "2017.10.21", "title": "BBC: Андрей Бабиш спечели изборите в Чешката република"}
{"url": "http://www.focus-news.net/news/2017/10/21/2449114/dimitar-kolev-kmet-na-rayon-zapaden-v-plovdiv-ot-23-oktomvri-zapochva-preasfaltiraneto-na-ul-ranobudnik.html", "text": "От понеделник започва преасфалтиране на ул. „Ранобудник“ в кв. „Прослав“, а през ноември – на цялата ул. „Чернишевски“ в кв. „Христо Смирненски“ на пловдивския район „Западен“. Това съобщи за Радио „Фокус“ – Пловдив районният кмет Димитър Колев. По думите му целта е да се използват максимално благоприятните метеорологични условия, за да се извършват нужните ремонти. „Миналата седмица завършихме големи ремонти, един от които на бул. „Копривщица“, в участъка от бул. „Пещерско шосе“ до бул. „Свобода“. Там няколко години кърпихме дупки малко по-малко, но тази година взех решение да направим по-големи кръпки. Сега участъкът изглежда наистина добре, изкърпени са дупки на площ от около 900 квадратни метра\", каза още Колев. По думите му предстои в понеделник за започне работа по настилките на територията на Гребна база, на пътя от Зоологическата градина към бул. „Шести септември“. \"През цялата година не сме спирали да кърпим дупки. Проливният дъжд преди около две седмици отвори сериозни такива“, обясни Димитър Колев. Районният кмет каза още, че през следващата седмица продължава активната работа по отстраняване на дупки в района на Спешното отделение на УМБАЛ „Св. Георги“ до „Пещерско шосе“.\r\n„Мисля, че обобщено нещата изглеждат добре и за предстоящата зима ще бъдат напълно в норма“, посочи Колев.\r\nТони МИХАЙЛОВ", "date": "2017.10.21", "title": "Димитър Колев, кмет на район „Западен“ в Пловдив: От 23 октомври започва преасфалтирането на ул. „Ранобудник“"}
{"url": "http://www.focus-news.net/news/2017/10/21/2449115/la-vanguardia-karles-puchdemon-zayavi-che-ispanskoto-pravitelstvo-e-vzelo-nay-loshoto-si-reshenie-do-sega.html", "text": "Каталунският лидер Карлес Пучдемон заяви в събота вечерта, че испанското правителство е взело най-лошото си решение до сега, пише La Vanguardia. Пучдемон е казал това в началото на обръщението си, в което ще представи позицията на регионалното правителство по взетото от Мадрид решение за задействане член 155 от Конституцията на страната спрямо Каталуния. В започналата в 22:00 часа българско време реч, Пучдемон каза още, че испанското правителство „незаконно се е обявило за представител на каталунците“, което решение е направено „игнорирайки волята на гражданите“ на областта.  Цанко Цолов", "date": "2017.10.21", "title": "La Vanguardia: Карлес Пучдемон заяви, че испанското правителство е взело най-лошото си решение до сега"}
{"url": "http://www.focus-news.net/news/2017/10/21/2449116/karles-puchdemon-shte-obsadya-s-parlamenta-opita-da-se-likvidira-nashata-demokratsiya.html", "text": "Каталунският лидер Карлес Пучдемон заяви, че смята да обсъди с парламента решението на испанския премиер да отнеме независимостта на автономния регион, пише La Vanguardia. Регионалният лидер добави, че ще бъде взето адекватно решение като отговор на действията на испанското правителство. \r\n„Ще обсъдя с Парламента опита да се ликвидира нашата демокрация“, каза Пучдемон, като заяви още, че според него задействането на член 155 спрямо Каталуния е „атака“ срещу автономния район.\r\nДумите на Пучдемон са по повод по-ранното изявление на испанския премиер Мариано Рахой, в което той каза, че Мадрид смята да отнеме част от правата на Каталуния и свика избори в областта, позовавайки се на член 155 от Конституцията на Испания.   Цанко Цолов", "date": "2017.10.21", "title": "Карлес Пучдемон: Ще обсъдя с парламента опита да се ликвидира нашата демокрация"}
{"url": "http://www.focus-news.net/news/2017/10/21/2449117/afp-spored-karles-puchdemon-ispanskoto-pravitelstvo-ne-spazva-zakona.html", "text": "Действията на испанското правителство не отговарят на законите на страната, заяви в събота каталунският лидер Карлес Пучдемон, предава AFP. Думите на Пучдемон са по повод решението на Мадрид да предприеме мерки за спиране на процеса на отделяне на Каталуния от Испания. Премиера на страната Мариано Рахой обяви, че смята да разпусне регионалното Народно събрание и свика избори в областта, припомнят от агенцията. \r\nПучдемон е определил намерението на Рахой като „несъвместими с демократичните принципи“, добавяйки че „те не отговарят на законите“. Изявлението е направено в предаване на местна телевизия. \r\nПо-рано Пучдемон разкри, че смята да свика среща на Парламента, с цел да се обсъдят намеренията на Мадрид.  Цанко Цолов", "date": "2017.10.21", "title": "AFP: Според Карлес Пучдемон, испанското правителство не спазва закона"}
{"url": "http://www.focus-news.net/news/2017/10/21/2449118/kommersantrusiya-turtsiya-i-rusiya-rabotyat-po-premahvane-na-administrativnite-prechki-v-dvustrannite-otnosheniya.html", "text": "Турция и Русия работят за премахването на „административните пречки“ в двустранните си отношения, пише руското издание “Коммерсант“. Информацията  е дадена от турския финансов министър, според който двете страни „работят по ограничаването на много от тези санкции, забрани, административни правила, които ни пречат да се движим напред“. Финансовите министри на двете държави също са обсъдили въпроса като е постигнато решение за „ускоряването на процеса по решаването на тези проблеми“. \r\nВестникът припомня, че от Анкара наложиха на девети октомври ограничения по търговията с Русия, според които по-големите сделки трябва да бъдат одобрени в руските дипломатически мисии в Турция.  Цанко Цолов", "date": "2017.10.21", "title": "„Коммерсант“(Русия): Турция и Русия работят по премахване на „административните пречки“ в двустранните отношения"}
{"url": "http://www.focus-news.net/news/2017/10/21/2449119/the-independent-deyvid-deyvis-shte-se-sreshtne-s-frenskiya-vanshen-ministar-v-ponedelnik.html", "text": "Британският преговарящ за Брекзит Дейвид Дейвис ще се срещне в понеделник с френския външен министър, пише The Independent. Темата на разговор между двамата ще бъде излизането на Великобритания от ЕС. Вестникът припомня, че Франция заема най-твърда позиция относно Брекзит, като държавният глава Еманюел Макрон предположи, че цената, която Лондон ще трябва да плати заради напускането, може да достигне 40 млрд. евро. По-рано Великобритания бе готова да плати не повече от 20 млрд. евро.  Цанко Цолов", "date": "2017.10.21", "title": "The Independent: Дейвид Дейвис ще се срещне с френския външен министър в понеделник"}
{"url": "http://www.focus-news.net/news/2017/10/21/2449037/d-r-stefan-kisimov-pss-smolyan-otbelyazvame-55-godini-ot-sazdavaneto-na-otryada.html", "text": "Планински спасителен отряд – Смолян чества 55 години от създаването си. Това каза за Радио „Фокус” – Смолян д-р Стефан Кисимов – началник на отряда. По повод годишнината Планинският отряд е награден със Златен плакет на Община Смолян, с взето с решение на Общински съвет и с парична помощ от 1000 лева. Тържеството ще се проведе тази вечерта в Пампорово, като са поканени представители от различните отряди в страната, спасители от Български червен кръст, хора, близки до планинското спасяване, ветерани, планинари, бивши членове на отряда. „Ще бъдем уважени от представители на общинското и областното ръководство, ще ни уважат от централата на БЧК, както и от нашата дирекция на Планинска служба”, посочи д-р Кисимов. \r\nВ смолянския отряд към момента има около 20 души и този брой е достатъчен. 4-ма от тях са щатни спасители и те целогодишно си дават по график дежурства на база Студенец, посочи д-р Кисимов. „От две - три години имаме спасително куче, което е с много добри показатели. Казва се Спартак и е постоянно със своя водач. Ежедневно  се обучават и тренират, затова са и в челните редици при провеждането на курсове”, каза още д-р Стефан Кисимов.\r\nДаниела БОЙКОВА", "date": "2017.10.21", "title": "Д-р Стефан Кисимов, ПСС – Смолян: Отбелязваме 55 години от създаването на отряда"}
{"url": "http://www.focus-news.net/news/2017/10/21/2449036/kaloyan-pargov-bsp-sofiya-da-stoish-v-opozitsiya-ima-smisal-samo-ako-ya-izpolzvash-kato-fundament-za-badeshto-upravlenie-na-darzhavata-i-obshtinite.html", "text": "Да стоиш в опозиция има смисъл само ако я използваш като фундамент за бъдещо управление на държавата и общините. Това каза за Радио \"Фокус\" председателят на БСП - София Калоян Паргов. \"Конференцията на БСП e организирана изцяло на идейно-политическа основа\", заяви Паргов. Според него основната ѝ цел е партията е да осъзнае своята отговорност и да набележи насоки за алтернативата на управлението на ГЕРБ. „Основният акцент и в моя доклад беше, че да стоиш в опозиция има смисъл единствено и само ако я използваш като фундамент за бъдещо твое управление на държавата и общините\", каза още Паргов. По думите му това е така, защото правителството е с мандат и хоризонт до края на председателството през юни 2018 г. И темата „предсрочни парламентарни избори“, и нова визия за управление на държавата ще бъдат актуални следващото лято, което ще бъде горещо като това. Това налага ние да осмислим тази политическа ситуация“, заяви Калоян Паргов. Той добави, че началото на промяната в БСП е започнало още преди година и половина със смяната на лидерството по върховете. Според него никоя партия не е способна да създаде каквото и да било, ако не впрегне интелектуалния потенциал не само вътре в партията, но и на цялата нация.", "date": "2017.10.21", "title": "Калоян Паргов, БСП - София: Да стоиш в опозиция има смисъл само ако я използваш като фундамент за бъдещо управление на държавата и общините"}
{"url": "http://www.focus-news.net/news/2017/10/21/2449034/afp-nova-ataka-sreshtu-paravoenni-chasti-v-niger-saobshtava-se-za-12-zaginali.html", "text": "Дванадесет паравоенни полицейски служители са убити в атака в югозападната част на Нигер, в близост до границата с Мали, където по-рано през октомври загинаха четирима американски военнослужещи, предава AFP.\r\n„Имаше нова атака, 12 жандармери бяха убити, започнахме операции за издирването\" на отговорните, поясни за агенцията вътрешният министър на африканската страна Мохамед Базум.Агенция „Фокус“ припомня:\r\nВ началото на октомври Пентагонът потвърди, че войници от американските спецчасти са убити при изпълнението на съвместен патрул с военнослужещи на Нигер.\r\nКомандването на американските части в Африка съобщи и за двама пострадали при стрелбата, избухнала в близост до границата с Мали. Ранените бяха евакуирани в стабилно състояние във военна болница в Ландщул, Германия.  Командването на американските части в Африка, със седалище в Щутгарт, Германия, не предостави подробности за операцията, освен информацията, че тя е проведена за целите на борбата с тероризма. Не е ясно обаче защо тази единица е влязла в контакт с вражеските сили, докато е изпълнявала мисия, която се счита за обучителна. .Тереза Герова", "date": "2017.10.21", "title": "AFP: Нова атака срещу паравоенни части в Нигер, съобщава се за 12 загинали"}
{"url": "http://www.focus-news.net/news/2017/10/21/2449035/inzh-damyan-damyanov-yuzdp-ploshtta-na-pozhara-v-zemlishteto-na-selo-babino-ne-e-golyama-no-oganyat-e-navlyazal-nizovo-v-iglolistna-i-shirokolistna-gora.html", "text": "Площта на пожара в землището на село Бабино не е голяма, но огънят е навлязъл низово в иглолистна и широколистна гора. Това каза за Радио „Фокус“ - Пирин инж. Дамян Дамянов, директор на Югозападно държавно предприятие. По думите му на място има служители на предприятието, както и специализиран автомобил, но понеже пожарът е високо в планината, се изчаква допълнителна информация за ситуацията.\r\nЛора КАЛЧЕВА", "date": "2017.10.21", "title": "Инж. Дамян Дамянов, ЮЗДП: Площта на пожара в землището на село Бабино не е голяма, но огънят е навлязъл низово в иглолистна и широколистна гора"}
{"url": "http://www.focus-news.net/news/2017/10/21/2449033/georgi-stamenov-kmet-na-rayon-tsentralen-v-plovdiv-izdadeni-sa-nad-80-zapovedi-za-premahvane-na-nezakonni-postroyki-v-adzhisan-mahala.html", "text": "Издадени са над 80 заповеди за премахване на незаконни постройки в „Аджисан махала“ в пловдивския район „Централен“. Това каза за Радио „Фокус“ – Пловдив районният кмет Георги Стаменов. „Над 45 от заповедите са влезли в сила. Една част от тях са в съда, тъй като собствениците на тези постройки са преценили, че не сме прави като администрация. Съдът трябва да даде становище дали заповедите ни са законосъобразни или не. Друга част от заповедите за премахване са на етап обявяване, като тече срок, в който собствениците на констатираните като незаконни постройки могат да обжалват решението. Не сме спрели да работим по темата за незаконното строителство, тъй като законът е ясен и категоричен, а и се отнася за всеки един от нас като граждани на града и държавата“, обясни Стаменов. \r\nПо думите му, под незаконно строителство трябва да се разбира всичко, което е построено извън закона – от приобщени тераси към апартаменти до цели къщи. „Незаконните къщи са основно в кварталите с етническо население, по-конкретно „Аджисан махала“ в район „Централен“. Освен това, при различни жилищни сгради в района се е наблюдавало премахване на стени, също преобразуването на гаражи в търговски обекти и други подобни неща, които се описват и спрямо това се издават заповеди за премахване на незаконно строителство“, каза още Георги Стаменов.\r\nТони МИХАЙЛОВ", "date": "2017.10.21", "title": "Георги Стаменов, кмет на район „Централен“ в Пловдив: Издадени са над 80 заповеди за премахване на незаконни постройки в „Аджисан махала“"}
