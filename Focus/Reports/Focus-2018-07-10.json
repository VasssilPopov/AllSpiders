{"url": "http://www.focus-news.net/news/2018/07/10/2543890/veliko-tarnovo-chetiri-uchilishta-v-oblastta-shte-sa-s-novi-direktori-ot-esenta.html", "text": "Четири училища в област Велико Търново ще са с нови директори от есента. Това съобщи за  Радио „Фокус“ – Велико Търново  инж. Розалия Личева, началник на Регионалното управление по образование. Обявеният от Министерство на образованието и науката и Регионалното управление на образованието конкурс приключи миналата седмица. С нови директори са ОУ „Васил Левски” в горнооряховското село Върбица, ОУ „Филип Сакелариевич“ в Свищов, „ОУ „Климент Охридски“ в Павликени и ОУ „Бачо Киро“ в Бяла черква. Общият брой на назначените директори е 18. Три училища са останали без ръководство след приключване на конкурса – Хуманитарна гимназия „Св. Св. Кирил и Методий“, ОУ „Христо Ботев“ във великотърновското село Ресен и ОУ „Васил Левски“ в село Леденик. \r\nНадежда КРЪСТЕВА", "date": "2018.07.10", "title": "Велико Търново: Четири училища в областта ще са с нови директори от есента"}
{"url": "http://www.focus-news.net/news/2018/07/10/2543892/plovdiv-s-poklonenie-pred-pametnika-na-vasil-levski-na-tsentralnata-aleya-na-bunardzhika-na-18-yuli-shte-bade-pochetena-181-vata-godishnina-ot-rozhdenieto-na-apostola.html", "text": "С поклонение пред паметника на Васил Левски на централната алея на Бунарджика и полагане на венци и цветя на 18 юли, сряда, от 10.00 часа, в Пловдив ще бъде почетена 181-вата годишнина от рождението на Апостола на Свободата. Това съобщиха за  Радио „Фокус“ – Пловдив  от Дирекция „Култура и културно наследство“ към общината. Слово ще произнесе литераторът Таня Караиванова, член на УС на Общински комитет „Васил Левски“ в Пловдив. Водещ на честването ще е Златко Павлов. В церемонията по традиция участват представителни формирования от Пловдивския гарнизон, военен духов оркестър и венценосци. \r\nЗа участие в общоградското честване на 181-вата годишнината от рождението на Васил Левски са поканени народните представители от град Пловдив в 44-то НС, кметът на община Пловдив, областният управител, председателят на Общински съвет, началникът на гарнизон „Пловдив“, почетни консули, общински съветници, зам.-кметове и представители от Общината и районните кметства, общественият посредник към Община Пловдив, представители на армията, църквата, политически и обществени организации, членовете на Общински комитет „Васил Левски“ и комитет „Родолюбие“, граждани и медии.", "date": "2018.07.10", "title": "Пловдив: С поклонение пред паметника на Васил Левски на централната алея на Бунарджика на 18 юли ще бъде почетена 181-вата годишнина от рождението на Апостола"}
{"url": "http://www.focus-news.net/news/2018/07/10/2543893/the-times-of-israel-izraelskite-vlasti-konfiskuvaha-plavatelen-sad-predpriel-opit-da-probie-blokadata-okolo-ivitsata-gaza.html", "text": "Израелският флот спря и конфискува плавателен съд, предприел опит да пробие блокадата около Ивицата Газа, пише вестник  The Times of Israel , като пояснява, че това е вторият подобен случай в рамките на последните два месеца. Властите на Израел са арестували осем палестинеца, които са били на борда на лодката, поясниха от Израелските отбранителни сили (ИОС). Четирима от тях са били ранени при сблъсъците с войниците при неотдавнашните протести по границата на Ивицата Газа. \r\nПредполага се, че лодката е трябвало да достигне бреговете на Кипър, но не е разполагала с необходимото оборудване за безопасно плаване до средиземноморския остров. Според властите този факт доказва, че по-вероятно пътуването им да е било предприето като символ на протест.  \r\n„Корабът бе конфискуван без инциденти“, се казва в изявление от ИОС, в което се пояснява още, че след обиск плавателният съд е закотвен на пристанището в Ашдод. На пострадалите е оказана необходимата медицинска помощ, увериха от армията.  \r\nОт редакцията допълват, че стотици палестинци са се събрали, за да наблюдават лодтата. На борда й е имало четирима души, за които се твърди, че са били ранени от израелски войници по време на неотдавнашните бунтове по границата на Ивицата Газа. Останалите са били ученици. Тереза Герова", "date": "2018.07.10", "title": "The Times of Israel: Израелските власти конфискуваха плавателен съд, предприел опит да пробие блокадата около Ивицата Газа"}
{"url": "http://www.focus-news.net/news/2018/07/10/2543894/shumen-s-13-se-e-uvelichil-broyat-na-posetitelite-v-obektite-ot-strukturata-na-regionalniya-istoricheski-muzey.html", "text": "С 13% се е увеличил броят на посетителите в обектите от структурата на Регионален исторически музей – Шумен. Това съобщиха от  РИМ – Шумен . Данните са за първото полугодие на настоящата 2018 г., съпоставени със същия период на предходната 2017 г. Общото число на туристите в забележителностите след края на шестмесечието е 81 101 спрямо 71 676 за 2017 г. Традиционно най-посещавани са двата национални историко-археологически резервата „Плиска“ и „Мадара“. Там се отчита и най-голям ръст на визитите. Старините на първата българска столица са посрещнали 30 824 госта – близо 20 % повече от предходната година, когато са били 25 921. От началото на месец януари до края на юни 2018 г. култовото средище Мадара е разгледано от 34 149 посетители, което е с около 15 % повече от миналата година – 29 771. Увеличават се посещенията и на къща музей „Панайот Волов“ и музеен комплекс „Панчо Владигеров“. Интересът към централната експозиция и историко-археологическия резерват „Шуменска крепост“ се задържа. Особено изразена е тенденцията за повишаване на посещенията в обектите през последните два месеца. В сравнение със същите периоди на 2017 г. техният брой отбелязва нарастване съответно с 25 % за юни и с 20 % за май.", "date": "2018.07.10", "title": "Шумен: С 13% се е увеличил броят на посетителите в обектите от структурата на Регионалния исторически музей"}
{"url": "http://www.focus-news.net/news/2018/07/10/2543891/obedineni-patrioti-ne-izchistiha-raznoglasiyata-si-po-zakona-za-gorivata-obzor.html", "text": "„Обединени патриоти“ не изчистиха разногласията по Закона за горивата и законопроектът след проведения във вторник Коалиционен съвет на формацията. До напрежението между коалиционните партньори се стигна, след като в понеделник вицепремерът и лидер на НФСБ Валери Симеонов подкрепи протеста на търговци на горива срещу текстовете и нарече закона лобистки.  \r\n„Имаме разбиране, имаме съгласие, че законът не е нещо страшно. Няма поводи за някакви страшни, остри скандали, стълкновения или някакви разколи“, обяви първоначално лидерът на АТАКА Волен Сидеров след срещата между коалиционните партньори. Той уточни, че по време на разглеждането на законопроекта в парламентарната Комисия за наблюдение на приходните агенции са приети промени в текста, с които фирмите вече ще трябва да дават банкова гаранция за всеки обект в размер на 20 хил. лева, а не 200 хил., а уставният капитал за откриване на фирма за търговия с горива е намален от първоначалните 3 млн. лева на 1 млн. лева.  \r\nСпоред Сидеров причините за зачестилите разминавания в позицията на коалицията са по-малкото срещи, които председателите на трите партии са правили помежду си през последните седмици. „Когато нямаме такъв съвет, когато мине един вторник без да се съберем, се получава разминаване. Всичко може да се реши с разговор, това е моето убеждение“, коментира той. \r\nСидеров заяви също, че „Обединени патриоти“ не смятат, че по темата с охранителната фирма на мъжа на заместник-министъра на труда и социалната политика Султанка Петрова става дума за конфликт на интереси. „Ако някои се съмнява – има и Комисия за конфликт на интересите, може през нея да бъде направена проверка, но стигнахме до общото мнение, че не виждаме конфликт на интереси от страна на Султанка Петрова“, коментира Сидеров. \r\nНяколко часа след изявлението на лидера на АТАКА обаче от НФСБ опровергаха информацията, че коалицията е постигнала съгласие по Закона за горивата. Партията, чийто лидер е Валери Симеонов остава на своята категорична позиция, че законопроектът е неприемлив и ще ощети стотици малки дистрибутори на течни горива и на утрешното заседание на Народното събрание представителите на НФСБ ще гласуват „против“.", "date": "2018.07.10", "title": "„Обединени патриоти“ не изчистиха разногласията си по Закона за горивата (ОБЗОР)"}
{"url": "http://www.focus-news.net/news/2018/07/10/2543895/washington-examiner-donald-tusk-e-strategicheski-negramoten-kogato-stava-duma-za-nato-i-donald-tramp.html", "text": "Председателят на Европейския съвет Доналд Туск е стратегически неграмотен, когато става дума за НАТО и държавния глава на САЩ Доналд Тръмп – той просто не разбира природата на Алианса, пише Том Роджън в статия за американското издание  Washington Examiner . (В източника авторът бърка поста на Доналд Туск; той е представен като \"председател на Европейската комисия\") \r\nВ отговор на изявление на Тръмп, полският политик заяви, че „Америка няма и няма и да има по-добър съюзник от Европа. Днес европейците харчат много повече за отбрана, отколкото Русия и поне толкова, колкото отделя и Китай. Не може да има съмнение, Г-н президент, че това е инвестиция в обща американска и европейска отбрана и сигурност\", подчерта Туск, като допълни иронично: „Скъпа Америка, ценете вашите съюзници, в крайна сметка те не са толкова много“.  \r\nТуск очевидно е в грешка, когато казва, че Европейският съюз е най-добрият съюзник на САЩ - Великобритания, Австралия и Япония са по-добри, а коментарите му за приноса на Европа към НАТО също очевидно са плод на заблуда.  \r\nДа, Туск е прав, че взети заедно, всички страни от ЕС харчат за отбрана повече от Русия. Но това е благодарение на по-големите заплати, които получават войниците в европейските заплати, в сравнение с „бедните“ им руски колеги.  \r\nПропуските говорят за истината: когато става въпрос за най-важния белег на доверието в НАТО – военната способност, значителна част от страните от ЕС продължават да правят това, което искат. Те нямат танковете и артилерийските платформи, за да спрат руските бронирани колони, липсват им разузнавателни средства за наблюдение на движението на руските войски, липсват им кибернетични и сигнализиращи звена за разрушаване на руските комуникационни линии и военновъздушен капацитет за проникване в руското въздушно пространство. А всичко това е от ключово значение при евентуална война на европейския континент. Заедно те могат просто да имат възможността да се противопоставят на руската флота, но успехът дори и на това им начинание е под сериозен въпрос. \r\nНо става още по-лошо. Защото, както знае и самият Туск, ЕС се превърна в роб на Русия заради стратегията на Москва за енергийно изнудване. Германският канцлер Ангела Меркел предпочете евтините доставки на газ пред стабилността на Централна и Източна Европа, като одобри строителството на  газопровода „Северен поток 2\". \r\nЕ, Туск, търсете по-добри примери за колективна отбрана. Изборът на Великобритания за увеличаване на разходите за отбрана е най-добрият пример тук. Тереза Герова", "date": "2018.07.10", "title": "Washington Examiner: Доналд Туск е стратегически неграмотен, когато става дума за НАТО и Доналд Тръмп"}
{"url": "http://www.focus-news.net/news/2018/07/10/2543897/sport-zapochna-machat-frantsiya-belgiya.html", "text": "На стадион „Крестовски“ в Санкт Петербург започна първият полуфинал на Мондиала в Русия между Франция и Белгия. Двата отбора са били съперници в три световни първенства, като в последните две победител е Франция. \r\nЗа трети път след 1998-а и 2006-а Франция ще се опита да стигне до последния мач, докато Белгия ще се бори за исторически първи финал, след като загуби полуфинала преди 32 години в Мексико. \r\nВторият полуфинал е утре между Хърватия и Англия от 21:00 часа в Москва. \r\nВенцислав ДРАГОМАНОВ", "date": "2018.07.10", "title": "Спорт: Започна мачът Франция – Белгия"}
{"url": "http://www.focus-news.net/news/2018/07/10/2543921/", "text": "Плановете за увеличаване на военната мощ на НАТО не представляват опасност за Русия, заяви председателя на комисията по отбрана на Съвета на федерацията на Русия Виктор Бондарев, цитирана от  TACC . \r\n\"Дали представляват заплаха за Русия с намерението си да създадат 30 батальона и 30 въздушни ескадрили, способни да се разгърнат  за 30 дни? Не, те не са, дори и да са точно изпълнени, защото нашата защита е силна и военната ни мощ е достатъчна  и ние можем да се противопоставим на всяка потенциална  военна заплаха \", каза той, добавяйки, че геополитическите опоненти на Руската федерация\" разбират това перфектно \". \r\nБондарев отбеляза, че САЩ \"определят правилата в НАТО, така че сега членовете на алианса под тяхно ръководство и поради техния натиск ще увеличат разходите си за отбрана, за да достигнат до  2019 рекордни нива\". \"Това не е консолидирано решение, а такова, взето от Съединените щати\", убеден е сенаторът. \r\n\"Американски военни представители са готови да предложат и обявят амбициозни планове, за да получат повече бюджетни средства\", продължи ръководителят на отбранителната комисия на Горната камара на руския парламент.  Юлиян Марков", "date": "2018.07.10", "title": "ТАСС: Плановете за увеличаване на военната мощ на НАТО не представляват опасност за Русия"}
{"url": "http://www.focus-news.net/news/2018/07/10/2543898/lovech-vsenoshtno-bdenie-shte-bade-otsluzheno-v-troyanskiya-manastir-v-chest-na-chudotvorniya-obraz-na-presveta-bogoroditsa-troeruchitsa.html", "text": "Всенощно бдение ще бъде отслужено на 11 юли в Троянския манастир „Успение Богородично“. Това съобщи за  Радио „Фокус“ – Велико Търново  игуменът на светата обител епископ Сионий. На 12 юли Светата Православна църква почита чудотворния образ на Пресвета Богородица „Троеручица“. Всяка година по традиция в Троянския манастир се отслужва всенощно бдение и света литургия в чест на Пресвета Богородица. Тази година бдението ще бъде посветено и на Преподобномъченик Онуфрий Габровски, който е бил монах от Троянския манастир. Точно преди 200 години той пострадал мъченически и прославил силата на Бога чрез собствените си страдания и мъчения, удържал светата вяра и станал духовен пример за подражание на поробения тогава християнски род. \r\n„В 21.30 часа, според установената вече традиция, ще бъде отслужено всенощно бдение, за да можем с едни уста, с едно сърце да просим от пречистата Богородица благословение, и участвайки в тази благодатна, древна, но съвременна по своето звучене служба, да се поклоним от сърце на всеблагия Господ и на неговата пречиста майка, която е небесен застъпник за човешкия род“, посочи епископ Сионий. \r\nНадежда КРЪСТЕВА", "date": "2018.07.10", "title": "Ловеч: Всенощно бдение ще бъде отслужено в Троянския манастир в чест на чудотворния образ на Пресвета Богородица „Троеручица“"}
{"url": "http://www.focus-news.net/news/2018/07/10/2543900/plovdiv-blagotvoritelna-izlozhba-za-podkrepa-na-detsa-s-uvrezhdaniya-shte-bade-otkrita-v-grada-na-11-yuli.html", "text": "Благотворителна изложба с участието на 24 известни пловдивски творци, част от които са членове на Дружеството на пловдивските художници, ще бъде открита в Пловдив, съобщиха за  Радио „Фокус“- Пловдив  от Общината. Изложбата ще бъде открита на 11 юли (сряда) от 18.00 часа в галерия „Пловдив“ (фоайето на Общинския съвет, ул. „Авксентий Велешки“ № 20 ). Събитието се организира от Общностен център за деца и семейства със съдействието на Община Пловдив. Със събраните средства ще бъдат закупени уреди за рехабилитация на деца с увреждания за Общностен център за деца и семейства – Пловдив. \r\nНа изложбата ще присъстват представители на общинска и областна администрация, на дипломатическите мисии в Пловдив, както и на бизнеса. Изложбата ще бъде открита от Георги Титюков, заместник-кмет „Спорт, младежки дейности и социална политика“, както и от председателя на Дружеството на пловдивските художници Снежана Фурнаджиева в присъствието на автори и хора, откликнали на каузата.", "date": "2018.07.10", "title": "Пловдив: Благотворителна изложба за подкрепа на деца с увреждания ще бъде открита в града на 11 юли"}
{"url": "http://www.focus-news.net/news/2018/07/10/2543901/ria-novosti-siriyskata-armiya-e-otkrila-amerikanski-protivotankovi-sistemi-v-yuzhnata-chast-na-stranata.html", "text": "Сирийски войници са открили американски противотанкови системи в южната част на страната, освободена от контрола на опозиционните сили на Дамаск, предава  РИА Новости , като се позовава на материал от държавната информационна агенция на близкоизточната република – SANA. \r\nСъгласно разпространената информация, в южната провинция Дераа са намерени противотанкови установки TOW, американско производство. Те са открити при разчистването на район в югоизточната част на провинцията. Сирийските войници са се натъкнали на склад с оръжия, намерен е и танк. Освен системите TOW, в складовете са съхранявани миномети, снаряди, средства за свързване и прибори за нощно виждане. Всички те са били западно производство. \r\nДруги подробности не се привеждат.  Тереза Герова", "date": "2018.07.10", "title": "РИА Новости: Сирийската армия е открила американски противотанкови системи в южната част на страната"}
{"url": "http://www.focus-news.net/news/2018/07/10/2543530/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп в понеделник засили опасенията, че Китай може да търси начини да подкопае американските усилия за ядрено разоръжаване на Северна Корея, но изрази увереност, че лидерът Ким Чен-ун ще „уважи договора“, който е подписал с него, пише американското електронно издание  The Hill . \r\n„Уверен съм, че Ким Чен-ун ще уважи договора, който подписахме и, дори по-важно, нашето ръкостискане. Съгласихме се, че Северна Корея ще извърши ядрено разоръжаване. Китай, от друга страна, може да оказва негативен натиск върху споразумението, заради нашата позиция относно търговията с тях – Надявам се, че не е така!“, написа Тръмп в социалната мрежа „Туитър“. \r\n„Договорът“, който Тръмп визира, е кратък документ, подписан от него и Ким Чен-ун в края на историческата им среща на върха в Сингапур, на която Северна Корея се ангажира да „работи към пълна денуклеаризация на Корейския полуостров“. \r\nПо-малко от месец след срещата, съмненията се повишиха относно това дали Пхенян желае да предприеме конкретни стъпки към демонтиране на ядрения си арсенал. \r\nСеверна Корея обвини САЩ за налагането на „едностранни искания за денуклеаризация“ по време на серии от разговори през миналата седмица с държавния секретар Майк Помпео. \r\nСамият Помпео по-късно отхвърли тези коментари, заявявайки че двете страни са „постигнали прогрес“ и че разговорите продължават. \r\n„Северна Корея препотвърди ангажимента си към пълна денуклеаризация. Проведохме подробни и съществени разговори за следващите стъпки към пълна и цялостна денуклеаризация“, заяви държавният секретар на САЩ. \r\n***  Бившият президент на САЩ Джими Картър вярва, че Ийсус Христос не би одобрил абортите, освен в някои случаи, пише американското електронно издание  Washington Examiner . \r\n„Трудно ми е да повярвам, че Ийсус, например, би одобрил абортите, освен ако не става дума за изнасилване, кръвосмешение или в случай, че животът на майката е в опасност“, заяви Демократът пред Huffington Post. \r\nКартър, който служи като президент от 1977 до 1981 година, заяви, че през годините е водил борба вътре в себе си да приеме ключовото решение на американския Върховен съд от 1973 година, с което се закрепва конституционното право на жените да правят аборт. \r\n„Имах проблем с абортите. Това е мой стар проблем“, обясни бившият американски президент. „Когато се заклех като държавен глава аз се задължих да спазвам Конституцията и законите на страната, както са интерпретирани от Върховния съд, така че се съобразих. Но това беше единственото ми възражение“. \r\nТой обаче мисли, че Господ би бил благосклонен към еднополовите бракове. \r\n„Вярвам, че щеше да бъде“, заяви Картър, като добави, че Ийсус би насърчавал браковете между гейове и хетеросексуални двойки при положение, че те са „искрени и честни“. \r\n„Всички трябва да имат правото да встъпват в брак, независимо от техния пол. Единственото, с което не съм съгласен е правителството да може да принуждава местните църкви и конгрегации да венчават гейовете ако не са съгласни да го направят“, смята Джими Картър. \r\n*** „Днес (9 юли), във ваше присъствие, като Турция и като турски народ, ние поставяме началото на нов етап в турската история“, заяви президентът Реджеп Таийп Ердоган по време на церемонията по встъпването му в длъжност в понеделник вечерта в президентския дворец в Анкара, пише  електронното издание на турския ежедневник Yeni Safak . \r\nПо-рано Ердоган положи клетва като първия президент на Турция, който разполага с изпълнителната власт. \r\n„Народът ме избра да му служа отново. Не само тези, които гласуваха за нас, а всички 81 милиона. Наясно съм, че съм президент на всички тях“, заяви държавният глава пред шестте хиляди души, посетили церемонията в президентския дворец. \r\nСред гостите бяха президентите на България, Грузия, Македония, Молдова, Босна и Херцеговина, Сърбия, Косово, Пакистан, Киргизстан, Судан, Гвинея, Замбия, Гвинея Бисау, Сомалия и т.н. \r\nСъщо така, общо 28 чуждестранни лидери, сред които премиери, вицепрезиденти, председатели на парламенти и министри – бяха в Анкара. \r\nЕрдгоан ще обяви състава на своя кабинет по-късно вечерта в понеделник. \r\nПрезидентските и парламентарните избори в Турция на 24 юни белязаха преминаването на страната към президентска форма на управление. Ердоган спечели на първи тур, получавайки 52,5% от гласовете на избирателите. \r\n***  Министърът на отбраната на Израел Авигдор Либерман заплаши Сирия с „твърд отговор“, ако нейната армия наруши десетилетното споразумение за прекратяване на огъна в зоната на Голанските възвишения, пише израелското електронно издание  The Times of Israel . \r\nПроправителствени сирийски сили напредват към израелската граница през последните седмици и Израел призова за спазване на споразумението от 1974 година за прекратяване на огъня и за зачитане на демилитаризираната буферна зона на границата. \r\n„Ще зачетем споразумението от 74-та и ще настояваме върху всеки малък детайл. Всякакви нарушения ще бъдат посрещнати с твърд отговор от Израел“, заяви Либерман. \r\nТой повтори и, че Израел няма да позволи на Иран да използва Сирия като плацдарм, от който да извършва нападения над израелска територия. „Нищо не се е променило и няма нищо ново“, заяви Либерман. \r\n***", "date": "2018.07.10", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/07/10/2543903/voa-nay-malko-10-dushi-sa-zaginali-pri-samoubiystven-atentat-v-afganistan.html", "text": "Най-малко 10 души са загинали, а четирима други са пострадали при самоубийствен атентат в източния афганистански град Джалалабад, предава  Voice of America . \r\nНападателят е задействал експлозив, закрепен към тялото му, на контролно-пропускателен пункт в столицата на провинция Нангахар, разположена до границата с Пакистан. Местните власти поясниха, че осем от жертвите са цивилни, другите двама са служители на афганистанското разузнаване.  \r\nСвидетели разказват, че атентаторът е задействал взривното устройство в момент, в който силите за сигурност са претърсвали превозно средство.  \r\nКъм настоящия момент нито една групировка не е поела отговорност за атентата в провинцията, в която и талибани, и членове на близкоизточната радикална групировка „Ислямска държава“ имат бази и извършват чести нападения срещу правителствените сили.  Тереза Герова", "date": "2018.07.10", "title": "VOA: Най-малко 10 души са загинали при самоубийствен атентат в Афганистан"}
{"url": "http://www.focus-news.net/news/2018/07/10/2543902/abv-iska-speshno-razrabotvane-na-vanshnotargovska-strategiya-na-balgariya-obzor.html", "text": "АБВ иска спешно разработване на външнотърговска стратегия на България. Това стана ясно на пресконференция след заседание на Изпълнителното бюро на партията. Председателят на АБВ Румен Петков заяви, че оглавяваната от него партия ще предложи това и писмено на правителството. Петков отчете, че страната ни няма външнотърговска стратегия и се нуждае от такава. По думите му тази стратегия ясно трябва да формулира пазарите, кои са приоритетните браншове и какви са инструментите, с които държавата ще ги подкрепи. „Ако искаме да лидираме процесите в региона и да сме извор на политическа и икономическа стабилност, трябва да имаме съвършено друго отношение не само към Китай, въобще като държава“, коментира Румен Петков. Във връзка с приключилия формат „16+1“ – Китай плюс страните от Централна и Източна Европа, на който България бе домакин, Петков заяви, че Китайската държава и България са подписали „протокол о намерениях“, в който „единствено интелектуалната мощ на Цветан Цветанов може да разкрие китайския враг“. Председателят на АБВ посочи, че навремето в Комсомола са си умирали от смях, когато са подписвали с руснаците „протокол о намерениях“ и обясни, че с Китай имаме споразумение за сътрудничество в областта на науката и технологиите, протокол за фитосанитарни изисквания за белене на слънчогледово семе и още няколко стратегически решения за целия регион, които показват, че независимо от това, че преди една година сме спечелили домакинството на формата „16+1“  българското правителство не е предприело нищо, за да стигне до конкретни договорености, които да засегнат икономическите ни отношения. Румен Петков коментира, че досега страната и институциите ни, на първо място правителството, са демонстрирали една пълна административна, политическа и управленска немощ. „Нещо повече сега ние имаме възможността да проведем успешна битка линията Будапеща – Белград, която е договорена, да продължи към Пирея, към София и това да даде възможност Будапеща и китайските инвеститори да имат достъп и до Черно море и надолу в гръцката акватория. Още повече, че Гърция е член на държавите, ангажирани със сътрудничество в Черноморския регион. Пропускаме огромни шансове, които в много голяма степен впоследствие стават за наша сметка“, допълни Петков. Той даде пример с Полша, Чехия, Унгария и Румъния, които следват своите интереси.  \r\nДеница КИТАНОВА", "date": "2018.07.10", "title": "АБВ иска спешно разработване на външнотърговска стратегия на България (ОБЗОР)"}
{"url": "http://www.focus-news.net/news/2018/07/10/2543531/predstoyashti-sabitiya-v-stranata-za-10-yuli-agentsiya-fokus.html", "text": "*** \r\nОт 09.00 часа 8-и състав на Специализирания наказателен съд ще заседава по делото срещу Цветан В., Александър П. и Др., на които са повдигнати обвинения за организиране и ръководене на организирана престъпна група. \r\n*** \r\nОт 09.00 часа 15-и състав на Специализирания наказателен съд ще заседава по делото срещи Петър Б. за кумулиране на наказанията. \r\n*** \r\nОт 09.30 часа в заседателната зала в сградата на Висшия съдебен съвет ще се проведе седмичното заседание на Съдебната колегия към ВСС. \r\n*** \r\nОт 09.30 часа 14-и състав на Специализирания наказателен съд ще заседава по делото срещу Валентин К. и Красимир Й., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 2-ри състав на Специализирания наказателен съд ще заседава по делото срещу Найден Д., Анастас Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа в зала „Триадица“ на Резиденция „Бояна“, под патронажа на държавния глава Румен Радев, ще се проведе кръгла маса на тема: „Хората с увреждания като ресурс за първичния пазар на труда – предизвикателства и решения“.   \r\n*** \r\nОт 10.00 часа в зала 142 в сградата на Народното събрание на пл. „Княз Александър I“ ще се проведе заседание на Обществения съвет към Комисия по взаимодействието с неправителствените организации и жалбите на гражданите. \r\n*** \r\nОт 10.00 часа в Националния пресклуб на БТА на пресконференция ще бъдат представени  положителните резултати от първия етап на проекта за стартиращи фирми „АКСЕЛЕРАТОР Северозападна България“.  \r\n*** \r\nОт 11.00 часа в партерно фоайе на Софийска опера и балет ще се състои пресконференция, посветена на третия фестивал „Опера на върховете\"( 13-29 юли ) в Белоградчик и на премиерата на мюзикъла „Mamma Mia!\" ( 18, 19,20,21 и 22 юли ). \r\n*** \r\nОт 11.00 часа в сграда на посолството на Турция (бул. „Васил Левски“  № 80), посланикът на Република Турция в България, Н. Пр. д-р Хасан Улусой ще даде пресконференция по повод втората годишнина от осуетения опит за преврат в Турция, организиран на 15 юли 2016 г. \r\n*** \r\nОт 11.30 часа в сграда на Аджибадем Сити Клиник Болница Токуда на бул. Никола Вапцаров 51Б) официално ще бъде открит Аджибадем Сити Клиник Център за асистирана репродукция.  \r\n*** \r\nОт 12.30 часа ръководството на ПП АБВ ще даде пресконференция в централата на партията. \r\n*** \r\nОт 13.00 часа в сградата на бул. „Г. М. Димитров“ 42, Националната следствена служба ще представи отчет за дейността си за първото шестмесечие на годината. \r\n*** \r\nОт 13.30 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Димитър В., на когото е повдигнато обвинение за изнудване. \r\n*** \r\nОт 14.00 часа в „+ това“ (ул. „Марин Дринов” 30) ще се проведе пресконференция на тема „Митове и истини за секса и възрастта”. \r\n*** \r\nОт 14.30 часа 14-и състав на Специализирания наказателен съд ще заседава по делото срещу Бисер Г., Владимир В. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.30 часа 6-и състав на Специализирания наказателен съд ще заседава по делото срещу Бисер Ш. за кумулиране на наказанията. \r\n*** \r\nОт 14.45 часа 6-и състав на Специализирания наказателен съд ще заседава по делото срещу Георги А. за кумулиране на наказанията. \r\n*** \r\nОт 15.00 до 17.00 часа заместник-председателят на СОС Милка Христова и народният представител от „БСП за България“ проф. Георги Михайлов ще бъдат на разположение на софиянци в постоянната приемна на БСП – София на ул. „Леге“ №10, етаж 1. \r\n*** \r\nОт 15.00 часа 6-и състав на Специализирания наказателен съд ще заседава по делото срещу Мирослав Т. за кумулиране на наказанията. \r\n*** \r\nОт 17.00 часа в Българската стопанска камара ще се проведе заседание на Общото събрание на АОБР, с участието на ръководителите на членуващите организации – АИКБ, БСК, БТПП и КРИБ. Ще бъде обсъдено текущото състояние на социалния диалог и мястото на работодателските организации в него. Членовете на АОБР ще приемат план за работата на асоциацията за второто полугодие на 2018 г. Дневният ред на заседанието предвижда и съгласуване на обща позиция относно предстоящите преговори за минималните осигурителни доходи (МОД) за 2019 г. \r\n*** \r\nОт 09.30 часа Окръжният съд в Бургас ще заседава по дело срещу Петър Л., на който е повдигнато обвинение за убийство.  \r\n*** \r\nОт 10.00 часа Окръжният съд в Бургас ще заседава по дело срещу Борислав Й., на когото е повдигнато обвинение за  причиняване на смърт по непредпазливост.  \r\n*** \r\nОт 11.00 часа председателят на Синдиката на българските учители Янка Такева ще се срещне с кмета Иван Портних във фоайето пред зала „Варна“ на Община Варна.  \r\n*** \r\nОт 13.00 часа в зала „Варна“ на Община Варна ще се проведе пресконференция за „синята зона“. \r\n*** \r\nОт 18.00 часа в Творческия дом на БАН в местността „Кабакум“ хаджи Ламбрин Сотиров ще направи подарък на учените от ИМИ - архивна снимка от колекцията на Читалище Стара Варна с посрещането на камбаните на Храм Паметник „Александър Невски“ на пристанище Варна ще допълни националната фотоизложба. \r\n*** \r\nОт 16.00 часа в Регионална библиотека „Христо Ботев” ще се проведе академия за творческо писане за деца от 10 до 19 години с гост-ментори.  \r\n*** \r\nОт 10.00 до 12.00 часа в Регионална библиотека „Дора Габе“ ще се състои летен детски клуб „Играй и чети“.  \r\n*** \r\nОт 14.00 часа в Регионалния пресклуб на БТА, квартет „ГеоМарЧаЛо\" ще представи информация за дебютен концерт „Класик Поп-Рок Симфони\", съвместно с Плевенска филхармония. \r\n*** \r\nОт 10.30 часа в „Гранд хотел Пловдив“ заместник-министърът на икономиката Александър Манолев ще открие информационните дни по процедура „Насърчаване на предприемачеството“.  \r\nОт 11.45 часа в сградата на Община Пловдив ще се проведе пресконференция по повод състоянието на противоправните деяния на малолетните и непълнолетните през първата половина на тази година, както и с мерките за противодействието им. \r\n*** \r\nОт 16.00 до 18.00 часа в офиса на ПП ГЕРБ в район „Тракия”в блок 91, общинският съветник Иван Вичков ще има приемен ден.  \r\n*** \r\nОт 20.00 часа пред паметника на Пейо Яворов в града ще се бъдат открити поетичните празници „Яворови дни“ – Поморие 2018. Часове по-рано свещениците от храм „Свето Рождество Богородично” ще прочетат заупокойна молитва, а в къщата музей „Пейо Яворов” ще бъде представена тематична изложба „Път, на който не съзирам края…”. Първата поетична вечер ще завърши в салона на НЧ „Просвета - 1888“ със спектакъла на ДТ „Гео Милев” Стара Загора „За сушата и сватбите”. \r\n*** \r\nОт 12.00 часа в конферентната зала на трибуна „Моци“ на стадион „Лудогорец Арена“ пресконференция ще даде главният мениджър на отбора Пауло Аутори.  \r\n***  \r\nОт 10.00 часа в Детския отдел на ПБНЧ „Еленка и Кирил Д. Аврамови“ ще се проведе инициативата„Да се учим, докато рисуваме в комплекс „Светиниколско училище” - рисуване с техника по избор (моливи, бои, пастели и др. – осигуряват се от летовниците).  \r\n*** \r\nОт 10.00 часа на  учебен център „Анево” ще се проведе медиен ден на тактически занятия с бойни стрелби с механизираните взводове на 1-ви механизиран батальон от 61-ва механизирана бригада – Карлово. \r\n*** \r\nОт 10.00 до 12.00 часа в къща музей „Гео Милев“ ще се състоят литературни занимания за деца от 5 до 9 години.  \r\n*** \r\nОт 10.00 до 12.30 часа в Детски отдел на библиотека „Родина“, ул. „Българско опълчение“ 69, ще се състои програмата „Чета и играя – знам и мога“.", "date": "2018.07.10", "title": "Предстоящи събития в страната за 10 юли (Агенция „Фокус“)"}
{"url": "http://www.focus-news.net/news/2018/07/10/2543896/ivaylo-kalfin-naprezhenieto-mezhdu-evropa-i-sasht-se-dalzhi-na-nesigurnost-ne-se-ochakvat-provali-na-sreshtata-na-nato-v-bryuksel.html", "text": "Напрежението между Европа и САЩ се дължи на несигурност, не се очакват провали на срещата на НАТО в Брюксел, но въпреки това притесненията в Европа са налице, тъй като не се знае, как ще подходи американският президент, каза в обзора на деня на  Радио „Фокус“  „Това е България“ бившият министър на външните работи Ивайло Калфин. Той допълни, че Америка може да бъде силна, когато има силни съюзници. \"Америка не може да бъде силна, когато е в конфликт и с най-близките си партньори. Днес председателят на Европейския съвет напомни на американския президент, че трябва да се прави разлика между партньори и заплаха за страната му. Подритването на партньорските отношения в никой случай не прави Америка по-силна. Всичко това се случва след избирането на Доналд Тръмп за президент на САЩ\", коментира Ивайло Калфин. Той добави, че Русия има интерес да разклаща единството в НАТО и в ЕС, като винаги е предпочитала да има отношения с отделните страни, а не с целите блокове. Според него това, което прави американският президент в момента, е в същата посока, така че сегашната политика на Доналд Тръмп и тази на Владимир Путин имат общ интерес и той е отслабване на европейските партньори.", "date": "2018.07.10", "title": "Ивайло Калфин: Напрежението между Европа и САЩ се дължи на несигурност, не се очакват провали на срещата на НАТО в Брюксел"}
{"url": "http://www.focus-news.net/news/2018/07/10/2543533/makfaks-makedoniya-zamestnik-predsedatelyat-na-gratskiya-parlament-dimitris-kamenos-podade-ostavka.html", "text": "Заместник-председателят на гръцкия парламент Димитрис Каменос е депозирал оставката си, след като показа подкрепа за инициативата на опозиционната партия „Нова демокрация“ за вот на недоверие против настоящото правителство, а впоследствие бе и изключен от партията си „Независими гърци“, предава македонската информационна агенция  „Макфакс“ . \r\nКаменос информира председателя на парламента Никос Вуцис за решението си в писмо, в което обяснява мотивите си за оставката. \r\n„След изключването си от партията „Независими гърци“, заради гласа на сърцето ми, който дадох по въпроса за нашата Македония и след съответните разговори, които имаме в изминалия период. Информирам ви за моето решение, за да улесним функционирането на председателството на парламента и да не изпусна възможността си в предвидена в правилника за работа на парламента. Депозирам оставката си от позицията на заместник-председател на гръцкия парламент“, заяви той.  Йонислав Дочев", "date": "2018.07.10", "title": "„Макфакс“ (Македония): Заместник-председателят на гръцкия парламент Димитрис Каменос подаде оставка"}
{"url": "http://www.focus-news.net/news/2018/07/10/2543536/the-moscow-times-otpadaneto-ot-svetovnoto-parvenstvo-po-futbol-otne-na-vladimir-putin-pokrivaloto-za-pensionnite-reformi.html", "text": "Отпадането на Русия от Световното първенство по футбол в събота представлява предизвикателство за Кремъл: Как да се справят с публичното недоволство от реформите, които ще ударят джоба на избирателя без разсейването от спортните успехи на националния отбор, пише руското електронно издание  The Moscow Times . \r\nСлед месеци на отлагане на промяна, която знаеше, че ще разгневи избирателите, правителството обяви че увеличава възрастта за пенсиониране. От Кремъл оповестиха това в деня на откриването на турнира по футбол, когато повечето руснаци бяха разсеяни от категоричната победа на техния отбор над Саудитска Арабия. \r\nОт този момент рейтингът на Владимир Путин претърпя значителен спад, според информации на социологически проучвания. Отделна анкета разкри, че повечето руснаци имат негативно виждане за плана за увеличаване на възрастта за пенсиониране от 60 до 65 години за мъжете и от 55 до 63 години за жените. \r\nНеочакваното класиране на четвъртфиналите – най-доброто им на Световно първенство от разпада на Съветския съюз през 1991 година – плени нацията и остави реформата на заден план. \r\nНо след загубата от Хърватия в събота и с края на турнира на 15 юли, реформите ще изплуват отново в колективната психика на руснаците, смятат политически анализатори. \r\nМакар и разглеждан извън Русия като всесилен владетел независим от мнението на населението, авторитетът на Владимир Путин всъщност зависи в голямата си част на умението му да управлява народната подкрепа, на която той и неговите съветници посвещават огромна енергия за подхранване. \r\nСлед негативното мнение, изразено в проучванията и анкетите, представители на руското правителство вече обмислят начини за смекчаване на пенсионната реформа, според двама източници, близки до разговорите. \r\n„Всяка победа идва и си отива. Хората забравят“, заяви Николай Петров, политически анализатор в Московското висше училище по икономика. \r\n„Всеки ден хората ще си спомнят, че са могли да си получават пенсията, но не могат, заради това лошо правителство“, заяви той, визирайки как някои хора биха приела администрацията на Путин след реформата. Променящ се дневен ред \r\nИзследване направено от „FOM“ преди отпадането на Русия от Световното първенство, разкрива че одобрението за Путин е спаднало с 6 процента до 75%. \r\nСветовното първенство отне малко от ужилването от тази непопулярност. Анкета направена от независимия „Levada Centre“ преди отпадането на Русия показва, че първенството окупира мислите на руснаците повече, отколкото пенсионната реформа. \r\nСоциологът от „Levada Centre“ Степан Гончаров заяви, че тази ситуацията ще се промени. \r\n„Справедливо е да се каже, че въпросът за пенсионната реформа ще се върне на върха на дневния ред, след края на първенството“, заяви той. \r\nСпоред него, степента на народното недоволство срещу плана ще зависи от това какви следващи стъпки ще предприеме правителството.  Йонислав Дочев", "date": "2018.07.10", "title": "The Moscow Times: Отпадането от Световното първенство по футбол отне на Владимир Путин покривалото за пенсионните реформи"}
{"url": "http://www.focus-news.net/news/2018/07/10/2543904/natsionalnata-sledstvena-sluzhba-otchita-4-pati-poveche-dela-za-parvoto-shestmesechie-na-2018-g-v-sravnenie-s-tsyalata-2017-g-obzor.html", "text": "Ръководството на Националната следствена служба към Прокуратурата на Република България представи резултатите от своята дейност за първите 6 месеца от 2018 година. Директорът на службата Борислав Сарафов заяви, че през първото шестмесечие на 2018 г. има 4 пъти повече възложени досъдебни производства, отколкото за 12 месеца през предишни години \r\nТой каза, че при инвентаризацията през януари новото ръководство е установило не много добро състояние на натовареността на службата. По думите му е имал сериозен капацитет, който не се е използвал пълноценно. Първото, с което новото ръководство се е заело е била направата на по-специализирани отдели за разследване на престъпна дейност – първи отдел – „Специализиран“; втори отдел – „Криминален“;  трети отдел – „Стопански“ и четвърти – „Финансови разследвания“. Сарафов заяви, че от началото на годината са възложени 214 досъдебни производства, докато през 2015 г. те са били едва 41, през 2016 г. са били 58, а през 2017 г. те са 60. Директорът на НСлС допълни, че качеството на работата, което службата се стреми да постигне, се вижда от върнатите досъдебни производства с указания от прокурор. Тази година върнатите такива дела са 12, като за сравнение през 2015 г. те са били 74, през 2016 г. – 51, а през 2017 г. – 26. По представените от ръководството на НСлС статистики общо разследваните досъдебни производства за първите 6 месеца на 2018 г. са 346. През 2015 г. те са били 398, през 2016 г. – 312, а през 2017 г. – 246. Приключени са общо 58 досъдебни производства.  \r\nСарафов подчерта, че за половин година Националната следствена служба е изготвила 2.5 пъти повече експертизи в сравнение с предишни години. По думите му разследваните досъдебни производства в края на отчетния период за първите 6 месеца от 2018 г. са 288. Възложените и изготвени  експертизи на отдел „Криминалистика“ за първите 6 месеца на 2018 г. са 116, през 2015 година – 40, през 2016 г. са 51, а през 2017 година те са били 75. Той заяви, че има по-голямо натоварване на този отдел. Връчените призовки на НСлС за първите 6 месеца на 2018 година са 644. През 2017 те са били общо 686 за цялата година. „Тези показатели говорят за един увеличен обем на работа и увеличена ефективност“, каза в заключение Сарафов.  \r\nВ отговор на въпрос на  Агенция „Фокус“  за това как оценява факта, че от началото на годината вече има възложени над 210 разследвания? директорът на Национална следствена служба (НСлС) Борислав Сарафов отговори, че това е позитив за цялата Служба. „Това е оценка на професионалния и капацитет. Считам че тези дела ще бъдат ще бъдат приключени качествено и в срок“. \r\nЗаместник-директорът на НСлС Юлиана Кацарова-Чорбаджиева заяви, че контролът за достъп в сградите на НСлС е бил усъвършенстван във връзка със случилите се бягства от затвори. По думите ѝ до началото на 2018 година сградите на НСлС не са били охранявани от служители на ГД „Охрана на съдебната власт“. Това е наложило провеждане на среща с министъра на правосъдието, в резултат на която от 1 февруари 2018 г. е синхронизиран режимът с действащото законодателство и пропусквателният режим вече се осъществява от служители на ГД „Охрана на съдебната власт“. Зам.-директорът на НСлС добави, че систематизирането на видеоархива на слъжбата е бил довършен. По думите ѝ е била извършена систематизация на архива, условно разделена в 5 раздела – „Видеозаписи по конкретни досъдебни производства“; „Документални филми“; „Пресконференции и интервюта“; „Учебни филми“ и последен раздел – всички останали записи“. Работата на отдел „Оперативен дежурен център“ също е била оптимизирана и като резултат е постигната пълна 24-часова готовност за реакция за всякакви ситуации, които могат да ангажират компетентността на службата. Професионалистите от НСлС също така са провели срещи с административните ръководители на част от прокуратурите в страната и почти всички завеждащи следствията в прокуратурите. По думите на Юлиана Кацарова-Чорбаджиева това е било изключително важно, тъй като е била възстановена донякъде изгубената връзка с териториалните структури.", "date": "2018.07.10", "title": "Националната следствена служба отчита 4 пъти повече дела за първото шестмесечие на 2018 г. в сравнение с цялата 2017 г.  (ОБЗОР)"}
{"url": "http://www.focus-news.net/news/2018/07/10/2543537/tass-kanada-zayavi-gotovnostta-si-da-pomogne-na-yaponiya-vav-vrazka-sas-zaginalite-i-shtetite-ot-navodneniyata-v-stranata.html", "text": "Правителството на Канада е готово да предостави всякаква необходима помощ на Япония във връзка с многобройните човешки жертви и мащабни разрушения, причинени от наводненията и свлачищата в западната част на азиатската страна, заяви министърът на външните работи на Канада Кристия Фрийланд, предава  ТАСС . \r\n„Канада изразява своите най-дълбоки съболезнования на народа на Япония във връзка с проливните дъждове, наводненията и свлачищата в западната част на страната. Правителството на Канада е готово да предостави на Япония помощ, ако бъде отправено такова искане“, се казва в нейното изявление.  Йонислав Дочев", "date": "2018.07.10", "title": "ТАСС: Канада заяви готовността си да помогне на Япония във връзка със загиналите и щетите от наводненията в страната"}
{"url": "http://www.focus-news.net/news/2018/07/10/2543538/sofiya-vaorazheni-zadignaha-okolo-3000-lv-za-pensii-ot-poshtata-v-s-svetovrachane-obzor.html", "text": "Около 3000 лв. за пенсии бяха откраднати от пощата в с. Световрачане. Сигналът за извършен грабеж на пощенската станция е подаден в 09.00 часа. Пред журналисти Иван Каназирски, директор на Второ РПУ в София, коментира, че по първоначална информация 3 лица с маски - единият с бухалка, другият с кози крак, третият с пистолет, са влезли в пощенската станция след доставяне на паричните средства за раздаване на пенсиите. Отнели са около 3000 лв. от наличните средства в клона. „Това се случва непосредствено преди раздаването на парите за пенсии“, обясни Каназирски и уточни, че се провеждат всички необходими процесуално-следствени дейности, разпитват се очевидци. Той поясни, че според свидетелите обирът е продължил не повече от минута–две. „Нанесен е удар в областта на ръката на една от служителките в пощенската станция. Прегледана е в ИСУЛ. Няма други пострадали“, коментира той. Иван Каназирски допълни, че е задействан паник бутон към съответната охранителна фирма. „Органите на реда са пристигнали много бързо, в рамките на минута-две“, допълни той.  \r\nЗаради извършването на огледи и разпитването на свидетели пощенският клон остана затворен в понеделник. Парите на пенсионерите в Световрачане ще бъдат изплатени във вторник.", "date": "2018.07.10", "title": "София: Въоръжени задигнаха около 3000 лв. за пенсии от пощата в с. Световрачане (ОБЗОР)"}
{"url": "http://www.focus-news.net/news/2018/07/10/2543534/reuters-velikobritaniya-shte-udvoi-finansiraneto-si-za-zapadnite-balkani.html", "text": "Великобритания почти ще удвои средствата, които предоставя на държави в Западните Балкани на почти 80 милиона паунда (106.6 милиона долара) и ще повиши броя на своите служители по сигурността в региона, в опит да се спрат групи за организирана престъпност, предава  Reuters . \r\nС напускането на Великобритания от Европейския съюз догодина, британското правителство заяви, че решенията показват, че тя остава ангажирана към стабилността на региона. \r\n„Историята показва, че стабилен и сигурен регион на Западните Балкани означава по-стабилна и сигурна Европа“, заяви британският премиер Тереза Мей в изявление преди конференцията за Западните Балкани в Лондон. \r\nКомбинацията от мерки от Великобритания заложени в следващите две години, ще повиши финансирането от 41 милиона паунда за 2018/19 до 80 милиона паунда за 2020/21, като парите ще бъдат взети от британския „Фонд за конфликти, сигурност и стабилност“.  Йонислав Дочев", "date": "2018.07.10", "title": "Reuters: Великобритания ще удвои финансирането си за Западните Балкани"}
{"url": "http://www.focus-news.net/news/2018/07/10/2543899/korneliya-ninova-bsp-miziya-i-drugi-naseleni-mesta-otnovo-sa-pod-voda-dokogai.html", "text": "Докога? Мизия и други населени места отново са под вода. Това написа лидерът на БСП Корнелия Нинова в социалната мрежа  „Фейсбук“ . „Преживях потопа в Мизия преди 4 години заедно с моите съграждани. Спомням си цинизма на Ивелина Василева-министър от ГЕРБ тогава: „свиквайте, заради промените в климата, ще е така“. Как се свиква със страха при всеки по-силен дъжд, че ще те залее вълна, как се свиква с факта, че с двеста лева пенсия трябва да градиш дом отначало? И с безхаберието, некадърността на правителството и далаверите му с Напоителни системи и концесии на язовири ли да свикваме? Не, няма да свикваме. Ще ви държим сметка на всички от всякакви партии, които разрешихте да се изсекат горите, които нарязах те за скрап напоителни системи, които раздадохте язовирите за печалбарство и ви гарантирам, че ще понесете отговорност за погубените домове и съсипания живот на стотици българи“, написа още лидерът на БСП.", "date": "2018.07.10", "title": "Корнелия Нинова, БСП: Мизия и други населени места отново са под вода - докога?"}
{"url": "http://www.focus-news.net/news/2018/07/10/2543535/gazeta-express-hashim-tachi-se-sreshtna-s-dmitriy-medvedev.html", "text": "Президентът на Косово Хашим Тачи се срещна в понеделник с министър-председателя на Русия Дмитрий Медведев, пише базираното в Прищина албанско електронно издание  Gazeta Express . \r\nСрещата бе проведена в Анкара, където много държавни лидери се бяха събрали за церемонията по встъпване в длъжност на турския президент Реджеп Тайип Ердоган. \r\nВ пост в социалната мрежа „Фейсбук“ Тачи обяви, че се е срещнал за кратко с Медведев, информирайки го за последните събития в Косово и региона. „Имайки този повод помолих министър-председателя (Дмитрий) Медведев за установяване на комуникация между нашите страни. Също така обсъдихме и финалната фаза на диалога за нормализация на отношенията между Косово и Сърбия и се съгласихме, че потенциалното споразумение ще донесе дълготраен мир в Западните Балкани“, написа Тачи.  Йонислав Дочев", "date": "2018.07.10", "title": "Gazeta Express: Хашим Тачи се срещна с Дмитрий Медведев"}
{"url": "http://www.focus-news.net/news/2018/07/10/2543541/prokuraturata-razsledva-smartta-na-ohranitel-otkrit-v-shahta-na-stroezh-v-sgradata-na-narodnoto-sabranie-obzor.html", "text": "Софийска градска прокуратура (СГП) образува досъдебно производство за смъртта на служител на 25-годишния Даниел Тасев (служител на охранителна фирма), открит в шахта на строеж в сградата на Народното събрание, пл. „Княз Александър Батенберг“ № 1. Първоначалната версия е за причиняване на смърт по непредпазливост поради незнание или немарливо изпълнение на занятие (чл. 123, ал. 1 от НК).  \r\nРазследването е възложено на следовател от СО-СГП, който е извършил оглед на местопроизшествието.  \r\nС постановление на наблюдаващия прокурор от СГП е назначена съдебно-медицинска експертиза за установяване причината на смъртта. Ще бъде проверено спазването на трудовото законодателство и изискванията за безопасност на труда, както и документацията на фирмата, в която е работил Даниел Тасев, ще се изискат записите от видео-наблюдението и др. Процесуално-следствените действия по случая продължават.  \r\nЗаради случая от БСП призоваха „Обединени патриоти“ да оттеглят зам.-министър Султанка Петрова от кабинета, тъй като нейният съпруг е на висок пост във фирмата, в която е работил починалият охранител.  \r\nВ писмо до лидерите на „Обединени патриоти“ от БСП посочват, че като достойни патриоти, те трябва да дадат пример, че конфликтът на интереси в политиката е недопустим. „Г-н Симеонов, Вие смело се противопоставихте на назначаването на \"калинки\" на ГЕРБ и \"партизански назначения\". Призоваваме Ви да продължите със същото отношение към съвместяването в едно семейство на пост заместник- министър и управление на фирма, която охранява Народното събрание. Когато властта и парите са така здраво обвързани, за хората остава засилващото се чувство за несправедливост. Призоваваме ви да сложим край на това“, написаха от БСП. От партията изразиха и съболезнования към семейството на близките на загиналия.  \r\nОт своя страна от Националната служба „Охрана“, под чиято специална охрана се намира обектът, също изказаха своите съболезнования на близките на загиналия охранител. От НСО уточняват, че факти и обстоятелства, свързани със случая, могат да предоставят единствено разследващите органи. \r\nКазусът със Султанка Петрова ще бъде обсъден на Политически съвет между коалиционните партньори от „Обединени патриоти“,стана ясно от думите на вицепремиера и лидер на една от формациите - Валери Симеонов. „Докато не се запозная с детайли, перфектно с всички обстоятелства, как така мъжът е станал охранител, не мога да взема отношение. Докато не се запозная, недейте очаква от мен да бъда обвинител, никога няма да го направя, без основание“, заяви той. Симеонов препоръча въпросите да се задават към другия вицепремиер и лидер на ВМРО Красимир Каракачанов. „Пак ме бъркате с господин Каракачанов.Първо – нито съм му на ръста, второ – нито съм му на килограмите. Султанка е от ВМРО“, каза Симеонов. \r\nКазусът коментира и Красимир Каракачанов, по думите му е хубаво, като се говори, да се използват факти. „Първо: Тази охранителна фирма не е сключвала договор с Народното събрание. НС е сключило една година по-рано договор със строителна фирма, която изпълнява проекта за новата зала”, коментира той. „Самата фирма сключва договори със своите подизпълнители, включително с охранителната фирма. Договорът е сключен на 21 април 2017 г., когато г-жа Петрова не е била абсолютно никой. На 26 март минаха парламентарните избори и тя не беше избрана за депутат. На 4 май беше новото правителство, а тя е застъпила на длъжност заместник-министър на 12 или на 15 май. Къде видяхте конфликта на интереси?”, попита Каракачанов. \r\nСпоред него БСП, които поискаха оставката на Султанка Петрова, най-вероятно не са наясно с тези цифри и тези дати. Каракачанов каза също, че иска да види първо какво се е случило, преди да коментира повече по случая. „Ако примерно инцидентът, който се е случил с това младо момче е по вина на фирмата, би следвало може би тогава да говорим и за някакъв морал, но ако се е случило нещо друго, което не е зависило и не зависи от фирмата, за какво говорим, за каква отговорност тогава да говорим?”, заяви Каракачанов. Той добави, че е разговарял с началника на НСО генерал-майор Данчо Дяков. „НСО охранява периметъра на строежа. Строителната фирма си охранява собствената техника, която използва при строежа”, посочи той.", "date": "2018.07.10", "title": "Прокуратурата разследва смъртта на охранител, открит в шахта на строеж в сградата на Народното събрание (ОБЗОР)"}
{"url": "http://www.focus-news.net/news/2018/07/10/2543543/nbc-news-donald-tramp-izbra-federalniya-apelativen-sadiya-bret-kavanog-za-chlen-na-varhovniya-sad-na-sasht.html", "text": "Президентът на САЩ Доналд Тръмп в понеделник номинира Брет Каваног, федерален апелативен съдия във Вашингтон, за наследник на Антъни Кенеди във Върховния съд на страната, съобщава  NBC News . \r\nТръмп обяви избора си в Белия дом. Каваног работи в Апелативния съд за окръга Колумбия. Ако бъде одобрен, той ще направи Върховния съд предимно консервативен, присъединявайки се към съдиите Джон Робъртс, Кларънс Томас, Самюел Алито и Нийл Горсуч – предоставяйки петчленно мнозинство. \r\nВсе още не е потвърдена дата за изслушването му пред правната комисия на американския Сенат.  Йонислав Дочев", "date": "2018.07.10", "title": "NBC News: Доналд Тръмп избра федералния апелативен съдия Брет Каваног за член на Върховния съд на САЩ"}
{"url": "http://www.focus-news.net/news/2018/07/10/2543539/the-times-donald-tusk-drazna-da-povyarva-che-brekzit-mozhe-da-stane-zhertva-na-krizata-v-konservativnata-partiya.html", "text": "Висшестоящи служители и дипломати от Европейския съюз се опасяват, че вълната от оставки или евентуален вот на недоверие сред депутатите на Консервативната партия биха свалили правителството на британския премиер Тереза Мей, пише британският вестник  The Times . \r\nПредседателят на Европейския съвет Доналд Туск заяви, че се надява, че оттеглянето на Дейвид Дейвис и Борис Джонсън би довело до обратен завой в политиката или дори отказ от решението за напускане на ЕС. „Мога само да съжалявам, че идеята за Брекзит не напусна заедно с Дейвис и Джонсън. Но кой знае?“, заяви той. \r\nАко Тереза Мей бъде принудена да оттегли компромисното споразумение, което сключи по време на срещата на кабинета си през миналия уикенд, тогава ще настане криза в преговорите за Брекзит. Предложенията щяха да бъдат представени като „бял лист“ в четвъртък, но засега са отложени за публикуване през следващата седмица. \r\n„Колкото повече министри изгуби тя, толкова по-голям става шансът британското правителство да не успее да постигне финално споразумение преди крайния срок“, заяви неназован европейски дипломат. \r\nФормален рунд на преговори е планиран за следващата седмица, базиран на предположението че правителството все пак ще представи позицията, която беше съгласувана от министрите в кабинета миналия петък. \r\nПровал в представянето на новата стратегия би породило въпроси за жизнеспособността на преговорите и възможността за никакво споразумение върху проектодоговора за Брекзит по време на срещата на върха на ЕС през октомври. \r\nАко правителството падне, „План Б“ на Европейския съюз е да удължи процедурата за напускане, като отложи Брекзит на база на предположението, че британците ще поискат отсрочка. \r\n„Ако правителството на Тереза Мей падне и преговорите не могат да продължат към този момент, нашето разбиране е че британците биха поискали отсрочка вместо варианта за излизане без никакво споразумение“, заяви представител от ЕС. \r\nЗаконови подготовки за отсрочка вече се уреждат, включително и решение от срещата на върха на 28 юни между Тереза Мей и лидерите на ЕС за допускане до участие на британските евродепутати в изборите за Европейски парламент следващата пролет, в случай че Брекзит бъде отложен. \r\nАко бъде поискана отсрочка, тя ще изисква единодушно съгласие на всички 27 правителства на ЕС, но „това ще бъде готова сделка“, заяви представителят. \r\nДоналд Туск заяви, че преговорите трябва да продължат, въпреки оставките, за да се върви в крак с крайния срок за срещата на върха през октомври или най-късно в края на годината. \r\n„Политиците идват и си отиват, докато проблемите, които те създават за хората си, остават“, заяви той, обвинявайки Дейвид Дейвис и Борис Джонсън за организирането на референдума за излизане през 2016 година и за проблемите в преговорите за Брекзит. „Бъркотията, причинена от Брекзит, е най-големият проблем в историята на отношенията между ЕС и Великобритания и все още е много далеч от това да бъде решен“. \r\nТуск и други висшестоящи фигури в ЕС останаха обнадеждени, че оставките ще донесат по-реалистичен подход от страна на британското правителството. \r\nПредседателят на Европейската комисия Жан-Клод Юнкер беше достатъчно спокоен, за да направи закачка с безпорядъка в британското правителство относно стратегията за Брекзит. „Това доказва, че в Чекърс очевидно е имало единство във възгледите на британския кабинет“, заяви той в саркастичен тон, по време на пресконференция след срещата на върха между ЕС и Украйна. \r\n„Никой тук няма да съжалява за напускането на Борис Джонсън. Той беше смятан за основната пречка в напредъка на преговорите“, изрази мнението си неназован представител на Съюза. \r\nЕвропейският съюз беше подразнен от стратегията на Тереза Мей да забави преговорите в Консервативната партия, за да задържи своите Брекзит поддръжници, докато в същото време води и преговори с Брюксел. Европейски дипломати и представители твърдят, че се надяват оставките на двамата министри, подкрепящи оттеглянето на Великобритания от единния пазар и митническия съюз, да „разсеят въпросителните“. \r\n„Тази конфронтация е отдавна закъсняла. Ако британското правителство желае да убеди ЕС, може да го направи единствено чрез единна позиция. Това е критично време. Но ако Тереза Мей се справи, може най-накрая да има правителство, което ще се обедини, за да излезе с единна позиция“, заяви европейски дипломат.  Йонислав Дочев", "date": "2018.07.10", "title": "The Times: Доналд Туск дръзна да повярва, че Брекзит може да стане жертва на кризата в Консервативната партия"}
{"url": "http://www.focus-news.net/news/2018/07/10/2543532/afp-turskata-lira-spadna-sled-kato-redzhep-tayip-erdogan-izbra-svoya-zet-za-finansov-ministar.html", "text": "Турската лира загуби 3.5 процента от стойността си спрямо щатския долар в понеделник, след като президентът на Турция Реджеп Тайип Ердоган избра своя зет Берак Албайрак за финансов министър в новото си правителство, предава  AFP . \r\nИзбора за финансов министър беше очаквано с интерес от пазарите. Името на Берат Албайрак дойде като изненада за тях. \r\nТурската лира загуби 3.5 процента от стойността си спрямо щатския долар и еврото, достигайки 4.73 турски лири за 1 щатски долар и 5.5 турски лири за 1 евро. \r\nТурската лира загуби над 20 процента срещу долара през тази година, докато пазарите се разклащат от неколкократните искания на Ердоган към независимата централна банка за намаляване на лихвите, въпреки високата инфлация в страната.  Йонислав Дочев", "date": "2018.07.10", "title": "AFP: Турската лира спадна, след като Реджеп Тайип Ердоган избра своя зет за финансов министър"}
{"url": "http://www.focus-news.net/news/2018/07/10/2543549/emsc-zemetresenie-s-magnitud-51-po-skalata-na-rihter-e-registrirano-v-tsentralna-alyaska.html", "text": "Земетресение с магнитуд 5.1 по скалата на Рихтер е регистрирано в централната част на Аляска, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 17:08 часа местно време (04:08 часа българско време) на дълбочина от 126 км. \r\nНяма данни за жертви и материални щети.  Йонислав Дочев", "date": "2018.07.10", "title": "EMSC: Земетресение с магнитуд 5.1 по скалата на Рихтер е регистрирано в Централна Аляска"}
{"url": "http://www.focus-news.net/news/2018/07/10/2543548/pravitelstvenata-kriza-v-kabineta-na-tereza-mey-otrazena-v-britanskiya-pechat-agentsiya-fokus.html", "text": "Министър-председателят на Великобритания Тереза Мей предупреди твърдите привърженици на Брекзит, че трябва да направят компромис и да я подкрепят пред угрозата да предадат властта на лидера на Лейбъристката партия Джереми Корбин, след като Борис Джонсън се превърна във втория министър от кабинета ѝ, който подаде оставката си в рамките на последните 24 часа, твърдейки че Великобритания се е „запътила към статута на колония“, пише британският вестник  The Guardian . \r\nСлед драматичен ден на обрати и завои в Уестминстър, Тереза Мей се обърна към депутатите от своята Консервативна партия за близо час, отправяйки строго предупреждение, че разделените партии губят избори и заявявайки пред партията си, че „да водиш, означава да решаваш“. \r\nСлед това тя се запъти към Даунинг стрийт, за да попълни празнините оставени на правителствената скамейка от няколкото оставки, разпалени от бившия министър по въпросите за Брекзит Дейвид Дейвис, който подаде своята в неделя вечерта. \r\n„Ако не се съберем и не покажем единствено, рискуваме избирането на Джереми Корбин за министър-председател“, заяви един от министрите в кабинета на Тереза Мей, обобщавайки казаното на срещата. „Поне половин дузина хора направиха това заключение и министър-председателят също отговори – това, което е добро за страната, е правителство на Консервативната партия“. \r\nПо-рано през понеделник от Даунинг стрийт обявиха оставката на Борис Джонсън като министър на външните работи, само минути преди Тереза Мей да говори пред депутатите за плана си за „мек“ Брекзит, съгласуван на среща на кабинета ѝ в петък. \r\nДжонсън трябваше да бъде домакин на среща на върха за Западните Балкани в понеделник следобед, но вместо това беше затворен в официалната си резиденция с близки съветници, обмисляйки позицията си. \r\nВ оставката, изпълнена със силни думи, той предупреди че настоящият план за Брекзит означава че Великобритания „наистина се е запътила към статута на колония“ и обвини премиера за това, че „изпраща нашия авангард в битка с разпънати бели знамена над главата му“. \r\nВ понеделник вечерта Джонсън беше заменен като външен министър от Джереми Хънт, който от своя страна беше заменен като министър на здравеопазването от Мат Ханкок. \r\nИ двамата са доказали лоялността си към Мей в последните месеци. Хънт наскоро си спечели значително увеличение на финансирането за Националната здравна система след конфликт с финансовия министър Филип Хамънд, и е широко смятан за потенциален бъдещ кандидат за лидер. \r\nОставката на Борис Джонсън задълбочи усещането за криза в правителството и увеличи шансовете на Тереза Мей да се изправи пред вот на недоверие в близките дни. \r\nАко поне 48 консервативни депутати напишат писма с искане за вот на недоверие към председателя на „Комитета 1922“ (парламентарната група на Консервативната партия в Камарата на представителите) Греъм Брейди, Тереза Мей ще бъде изправена пред незабавен вот на недоверие, но самият Брейди разкри в понеделник вечерта, че тази граница все още не е достигната. \r\nМного от привържениците на премиера вярват, че тя ще спечели гласуването и ще циментира властта си, но Тереза Мей ще се изправи пред борба за лидерство, ако загуби, а Борис Джонсън е един от потенциалните кандидати. \r\nЗапитан дали Тереза Мей трябва да участва във вот на недоверие, източник от Даунинг стрийт заяви лаконично: „Да“. \r\nНа въпроса дали премиерът е уверен, че останалата част от кабинета ѝ подкрепя преговорната позиция, съгласувана в Чекърс (резиденцията на британския премиер), той добави: „Няма причина да мислим друго“. \r\nСрещата в Чекърс през миналата седмица доведе до споразумение, което ще създаде „свободна търговска зона между Великобритания и ЕС“ за стоки, управлявана от „обща книга с правила“. \r\nНо оставката на Дейвид Дейвис разруши споразумението и постави под натиск Джонсън да го последва. \r\nВ своята оставка бившият външен министър пише: „В петък осъзнах, че моята страна на аргумента е твърде малка, за да надвие и те поздравих за това, че поне постигна решение на кабинета за пътя напред. Както казах и тогава, правителството има песен за пеене. Проблемът е, че изпробвах нотите през уикенда и открих, че са заседнали в гърлото ми“. \r\nВ нейния еднакво остър отговор, министър-председателят заяви: „Ако не можеш да предложиш подкрепата, която ни е нужна за постигане на споразумение в интересите на Обединеното кралство, значи е правилно да се оттеглиш.“ Тя добави и че „съжалява и е малко изненадана“ от оставката му, след разговорите в Чекърс. \r\n***  Британският министър-председател Тереза Мей призова депутатите от своята Консервативна партия да не предизвикват вот на недоверие в нейното лидерство, въпреки широкоразпространеното недоволство от нейните планове за Брекзит, пише британският евроскептичен ежедневник  The Daily Express . \r\nМей се срещна с „Комитета 1922“ (парламентарната група на Консервативната партия в Камарата на представителите) в понеделник вечерта, след шокиращите оставки на Дейвид Дейвис и Борис Джонсън. \r\nТяхното напускане хвърли предложенията на Тереза Мей за Брекзит в хаос и разпали слухове, че тя може да се изправи пред съревнование за лидерство. \r\n„Комитетът 1922“, според информациите, е получил писма от евроскептични депутати призоваващи за вот на недоверие в кабинета на Тереза Мей. \r\nВот на недоверие ще бъде предизвикан ако Комитетът, оглавяван от старшия депутат Сър Греъм Брейди, получи писма от поне 48 депутати. \r\nВисшестоящ източник от Консервативната партия е заявил, че изглежда „достатъчно сигурно“, че 48 писма ще бъдат събрани, за да се даде ход на лидерско съревнование. \r\nНо според вътрешни лица от Уестминстър британският премиер засега се е измъкнала от потенциална заплаха за лидерството си. \r\nТереза Мей използва срещата си с парламентарната група на своята партия да отправи призив за подкрепа, предупреждавайки че алтернативата на нейното управление е крайнолевият лейбъристки лидер Джереми Корбин на власт. \r\nТя напомни, че разделението в Консервативната партия е довело до смазващото поражение от Лейбъристката партия на генералните избори през 1997 година. \r\nТя прекара два часа в парламентарна зала, отговаряйки на въпроси за Брекзит. \r\nСлед срещата влиятелният член на Консервативната партия и евроскептик Джейкъб Рийс-Мог заяви пред журналисти, че не вярва Тереза Мей да бъде изправена пред съревнование за лидерство. \r\nДалеч от ясно е дали британският премиер ще загуби един евентуален вот на недоверие в бъдеще. \r\nБунтуващите ѝ съпартийци са далеч от това да съберат 159 консервативни депутати, които ще са им нужни за успешен вот на недоверие. \r\nВъпреки това, една тънка победа би оставила Тереза Мей като уязвим министър-председател и би породила въпроси относно способностите ѝ да се задържи на поста си. \r\n***  Висшестоящи служители и дипломати от Европейския съюз се опасяват, че вълната от оставки или евентуален вот на недоверие сред депутатите на Консервативната партия биха свалили правителството на британския премиер Тереза Мей, пише британският вестник  The Times . \r\nПредседателят на Европейския съвет Доналд Туск заяви, че се надява, че оттеглянето на Дейвид Дейвис и Борис Джонсън би довело до обратен завой в политиката или дори отказ от решението за напускане на ЕС. „Мога само да съжалявам, че идеята за Брекзит не напусна заедно с Дейвис и Джонсън. Но кой знае?“, заяви той. \r\nАко Тереза Мей бъде принудена да оттегли компромисното споразумение, което сключи по време на срещата на кабинета си през миналия уикенд, тогава ще настане криза в преговорите за Брекзит. Предложенията щяха да бъдат представени като „бял лист“ в четвъртък, но засега са отложени за публикуване през следващата седмица. \r\n„Колкото повече министри изгуби тя, толкова по-голям става шансът британското правителство да не успее да постигне финално споразумение преди крайния срок“, заяви неназован европейски дипломат. \r\nФормален рунд на преговори е планиран за следващата седмица, базиран на предположението че правителството все пак ще представи позицията, която беше съгласувана от министрите в кабинета миналия петък. \r\nПровал в представянето на новата стратегия би породило въпроси за жизнеспособността на преговорите и възможността за никакво споразумение върху проектодоговора за Брекзит по време на срещата на върха на ЕС през октомври. \r\nАко правителството падне, „План Б“ на Европейския съюз е да удължи процедурата за напускане, като отложи Брекзит на база на предположението, че британците ще поискат отсрочка. \r\n„Ако правителството на Тереза Мей падне и преговорите не могат да продължат към този момент, нашето разбиране е че британците биха поискали отсрочка вместо варианта за излизане без никакво споразумение“, заяви представител от ЕС. \r\nЗаконови подготовки за отсрочка вече се уреждат, включително и решение от срещата на върха на 28 юни между Тереза Мей и лидерите на ЕС за допускане до участие на британските евродепутати в изборите за Европейски парламент следващата пролет, в случай че Брекзит бъде отложен. \r\nАко бъде поискана отсрочка, тя ще изисква единодушно съгласие на всички 27 правителства на ЕС, но „това ще бъде готова сделка“, заяви представителят. \r\nДоналд Туск заяви, че преговорите трябва да продължат, въпреки оставките, за да се върви в крак с крайния срок за срещата на върха през октомври или най-късно в края на годината. \r\n„Политиците идват и си отиват, докато проблемите, които те създават за хората си, остават“, заяви той, обвинявайки Дейвид Дейвис и Борис Джонсън за организирането на референдума за излизане през 2016 година и за проблемите в преговорите за Брекзит. „Бъркотията, причинена от Брекзит, е най-големият проблем в историята на отношенията между ЕС и Великобритания и все още е много далеч от това да бъде решен“. \r\nТуск и други висшестоящи фигури в ЕС останаха обнадеждени, че оставките ще донесат по-реалистичен подход от страна на британското правителството. \r\nПредседателят на Европейската комисия Жан-Клод Юнкер беше достатъчно спокоен, за да направи закачка с безпорядъка в британското правителство относно стратегията за Брекзит. „Това доказва, че в Чекърс очевидно е имало единство във възгледите на британския кабинет“, заяви той в саркастичен тон, по време на пресконференция след срещата на върха между ЕС и Украйна. \r\n„Никой тук няма да съжалява за напускането на Борис Джонсън. Той беше смятан за основната пречка в напредъка на преговорите“, изрази мнението си неназован представител на Съюза. \r\nЕвропейският съюз беше подразнен от стратегията на Тереза Мей да забави преговорите в Консервативната партия, за да задържи своите Брекзит поддръжници, докато в същото време води и преговори с Брюксел. Европейски дипломати и представители твърдят, че се надяват оставките на двамата министри, подкрепящи оттеглянето на Великобритания от единния пазар и митническия съюз, да „разсеят въпросителните“. \r\n„Тази конфронтация е отдавна закъсняла. Ако британското правителство желае да убеди ЕС, може да го направи единствено чрез единна позиция. Това е критично време. Но ако Тереза Мей се справи, може най-накрая да има правителство, което ще се обедини, за да излезе с единна позиция“, заяви европейски дипломат. \r\n***", "date": "2018.07.10", "title": "Правителствената криза в кабинета на Тереза Мей отразена в британския печат (Агенция \"Фокус\")"}
{"url": "http://www.focus-news.net/news/2018/07/10/2543547/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Главният редактор на аналитичния център „Геополитика.ру“, генерален директор на Фонда за мониторинг и прогнозиране на развитието на културно-териториалните пространства, ръководител на администрацията на Международното „Евразийско движение“ и автор на редица книги на геополитическа тематика Леонид Савин, свързван с прочутия Александър Дугин (наричан \"идеолога на Кремъл\") продължи серията си от материали на тема Македония с коментар за ситуацията в страната след повторната ратификация на Договра с Гърция за промяна на името на страната. Статията е публикуван от  .  \r\nВ четвъртък, на 5 юли, парламентът на Македония повторно разгледа въпроса за промяна на името на страната. Социалистите на Зоран Заев и албанците отново гласуваха „за“, а депутатите от основната опозиционна партия ВМРО-ДМНЕ бойкотираха гласуването. Сега решението ще бъде пратено отново за подпис на президента Георги Иванов, който, вероятно, отново ще наложи вето, както се случи със Закона за употреба на езиците, с който се дава на албанският статутът на втори държавен. \r\nПрозападните сили в Македония открито изразяват недоволството си от действията на президента. Разпространяват се слухове за проблеми със здравето му (включително душевното), чуват се намеци, че той трябва да напусне заемания пост. \r\nВ същия ден, 5 юли, пред сградата на парламента се състоя митинг, който беше поредния протест срещу смяната на името на страната и израз на подкрепа за държавния глава Иванов за последователната му позиция. В навечерието му полицията задържа много известни лидери на общественото мнение в Македония (например ръководителят на Християнско братство Зарко Гроздановски) и затова на митинга дойдоха и техните последователи. \r\nПреди повторното гласуване на депутатите, в посолството на САЩ в Скопие се състоя прием по случай Деня на независимостта на САЩ. Почетни гости бяха премиерът Зоран Заев и Али Ахмети, един от създателите на албанското сепаратистко движение в Югославия в края на 80-те и началото на 90-те. \r\nСлед едногодишен престой в затвора в Югославия за нелегална дейност, Ахмети заминава за Швейцария, където получава убежище, а през 1996 година става един от основателите на „Армията за освобождение на Косово“. В Македония той оглавява т.нар. „Армия за национално освобождение“. На неговата съвест лежат множество терористични актове и началото на шестмесечния въоръжен конфликт през 2001 година. След Охридския договор, който предвижда амнистия на всички страни в конфликта, албанските бойци създават партия „Демократически съюз за интеграция“ (ДСИ), начело на която застава Ахмети. След декември 2016 година и привикването му в Тирана, той и неговата партия влизат в коалиция със Заев. \r\nНезависимо от легализацията на част от бойците, албанският терор в Македония продължава, а политиката за тях е удобен инструмент. След идването на Заев на власт от затвора и следствените арести са пуснати на свобода около 1500 престъпници (основно албанци), включително осъдени за тежки престъпления. Албанските групировки действат най-активно в Куманово и Скопие. Едновременно с това, албанците взаимодействат със западните дипломатически мисии, създавайки си образ на „гражданско общество“. \r\nТук си струва да се отбележи, че посланик на САЩ в Македония Джес Бейли. През 2011 година той застава начело на американската дипломатическа мисия в Турция, а през 2013 година при него там започват масови протестни акции на площад Таксим в Истанбул, предизвикали ефект на доминото по цялата страна. Ролята на проповедника Фетулах Гюлен, който се намира в САЩ и американското посолство в тези протести се проследяват чак до опита за държавен преврат в Турция през юли 2016 година. Бейли се появява в Македония през 2014 година – и в страната веднага започват интриги срещу премиера Никола Груевски, прелели в протестни акции през 2015 година, а в крайна сметка и довели до оставката на министър-председателя. Джес Бейли е човек на Хилъри Клинтън. \r\nОт началото на 90-те години македонските албанци участват във въоръжените конфликти и на Балканите, и по други части на света. През последните години те редовно прескачаха до Сирия, където получиха боен опит и установиха връзки с други джихадистки групировки. \r\nНа срещата между Зоран Заев и генералния секретар на НАТО Йенс Столтенберг на 29 юни в Брюксел последният отбеляза, че без „финализиране на споразумението (с Гърция за отказ от името „Македония“) Македония не може да влезе в Алианса“. Освен това генералният секретар изрази надежда, че на предстоящата среща на върха на НАТО на 11-12 юли, Македония ще бъде поканена да започне присъединителни преговори. \r\nЗаев, лобиращ за влизане на Македония в НАТО, не се притеснява да дава всевъзможни обещания, включително и да лъже откровено. В този ред на мисли, на 6 юли канцеларията на президента Георги Иванов решително опроверга лъжата на Зоран Заев в интервю пред гръцката държавна телевизия ЕРТ, че уж държавният глава ще подкрепи договора с Гърция. „Премиерът Заев продължава да лъже и манипулира не само македонската, но и гръцката и международната общественост, изказвайки своите противоречиви и сбъркани възгледи... Президентът на Македония не е съгласен със споразумението (с Гърция), което вреди на македонската национална идентичност и интересите на Република Македония. Позицията на президента Иванов не се е променила и той не приемам никакъв натиск, шантаж и заплахи“. \r\nОт това заявление е видно, че простият вариант за демонтаж на македонската държава (например, нейното разделяне между Албания, Гърция и България) на Запада няма да мине. И до срещата на върха на НАТО въпросът за промяна на името на Македония няма да бъде решен. Съгласно анкетите, провеждането на референдум в Македония също няма да донесе резултатите, от които е заинтересован Запада. \r\nСега съвсем не е ясно, накъде ще тръгне този конфликт. \r\n***  Срещата между Владимир Путин и Доналд Тръмп на 16 юли не предвещава пробив в двустранните отношения. Вероятно е дори локалните компромиси да останат извън рамките на заключителното комюнике. Самата среща на върха изключително много напомня неотдавнашната среща между същия Тръмп и лидера на Северна Корея Ким Чен-ун, когато страните предсказуемо си размениха несъдържателни обещания за деескалация на конфликта, но затова пък оставиха след себе си внушителен геополитически резонанс за регионалните политически играчи. Същото е и този път: Тръмп и Путин все още не са си стиснали ръцете, а на Изток и Запад вече изчисляват своите ползи и загуби от срещата, пише в кратък редакционен материал на  електронното издание на руското списание „Експерт“ , представено без редакторска намеса. \r\nНай-напрегнати са европейците. Медиите в Стария Свят са пълни със статии и карикатури и червени линии, в които прозира мисълта, че капризното американско детенце се среща с политическия мастодонт от Кремъл, който леко ще завърти Тръмп, ще използва емоциите му и ще удържи тотална победа. А срещата на върха ще представлява капитулация на Запада пред Кремъл. Разбира се, в това има частица истина. Но, повече от ясно е, че Тръмп изобщо не е непредсказуем хлапак, американският президент със сигурност е последователен, умен и прагматичен. А страховете на Запада, че ще загуби позиции заради действията на Тръмп не са безпочвени. Но Европа може да обвинява за това само себе си. \r\nСтраните търсят компромис само тогава, когато разберат, че не могат да победят по друг начин. Прагматикът Тръмп отдавна е разбрал, че, казано на езика на сенатора Джон Кенеди, няма да се получи Русия „да бъде пречупена“. Санкциите не проработиха, заплахите също. А това значи, че с Кремъл трябва да се постигне договорка – именно с това се опитва да се занимае Тръмп. \r\nЕвропейските лидери не са толкова гъвкави: те се страхуват да променят рязко външнополитическия курс, защото поставят собствените си кариери и имена по-високо от националните интереси. Те и до момента смятат, че с Русия трябва да се примирят само тогава, когато Западът постигне консенсус за похода си спрямо Москва. Но американският президент показа ясно, че не се интересува от консенсуси, че позициите на съюзниците не са важни за него и той може да ги пожертва с готовност, когато сметне за нужно. Ако Тръмп се договори с Путин, заобикаляйки Европа, тогава в Брюксел ще изглеждат като завършени глупаци – нали не е тайна, че именно под натиска на САЩ Европа въведе и поддържа антируските санкции. \r\nДругите държави по света, напротив, всячески приветстват срещата и очакват с нетърпение тя да завърши успешно. Например, Израел, който е заинтересуван много повече от Тръмп в сделка между САЩ и Русия за ограничаване на влиянието на Иран в Сирия. „За Бенямин Нетаняху именно Иран е основният проблем в сирийския конфликт. Асад не е . Израелтяните живеят от десетилетия с този съсед и знаят как да се справят с него“, пише Bloomberg. А също така знаят как да се договарят – до началото на сирийската гражданска война Асад и Нетаняху водиха секретните преговори за решаването на въпроса с Голанските възвишения и последващо сключване на мирен договор. Колкото по-малко е присъствието на Иран в Сирия, толкова по-лесно Тел Авив ще възобнови преговорния процес. \r\nОще една от заинтересованите страни е Япония. Токио отдавна системно се опитва да изгради отношения с Русия, порсто защото отдавна се опасява от прекаленото засилване на Китай. Изострените отношения между Москва и Запада бяха от полза на Пекин, защото това обърна Русия на Изток – фактически към Китай. Японците се опитаха да диверсифицират това обръщане и именно затова започнаха процес на сближаване с Русия. И сега той зацикли заради редица прегради, една от които е лошите отношения между Москва и Вашингтон. Ако сега американците сами започнат процес на стабилизация на отношенията с Русия и спрат да пречат на японците да развиват партньорство с Москва (както след срещата на върха в Сингапур частично прекратиха да пречат на сближаването между Южна и Северна Корея), в Токио ще бъдат много щастливи от такъв обрат. \r\n***  Отпадането на Русия от Световното първенство по футбол в събота представлява предизвикателство за Кремъл: Как да се справят с публичното недоволство от реформите, които ще ударят джоба на избирателя без разсейването от спортните успехи на националния отбор, пише руското електронно издание  The Moscow Times . \r\nСлед месеци на отлагане на промяна, която знаеше, че ще разгневи избирателите, правителството обяви че увеличава възрастта за пенсиониране. От Кремъл оповестиха това в деня на откриването на турнира по футбол, когато повечето руснаци бяха разсеяни от категоричната победа на техния отбор над Саудитска Арабия. \r\nОт този момент рейтингът на Владимир Путин претърпя значителен спад, според информации на социологически проучвания. Отделна анкета разкри, че повечето руснаци имат негативно виждане за плана за увеличаване на възрастта за пенсиониране от 60 до 65 години за мъжете и от 55 до 63 години за жените. \r\nНеочакваното класиране на четвъртфиналите – най-доброто им на Световно първенство от разпада на Съветския съюз през 1991 година – плени нацията и остави реформата на заден план. \r\nНо след загубата от Хърватия в събота и с края на турнира на 15 юли, реформите ще изплуват отново в колективната психика на руснаците, смятат политически анализатори. \r\nМакар и разглеждан извън Русия като всесилен владетел независим от мнението на населението, авторитетът на Владимир Путин всъщност зависи в голямата си част на умението му да управлява народната подкрепа, на която той и неговите съветници посвещават огромна енергия за подхранване. \r\nСлед негативното мнение, изразено в проучванията и анкетите, представители на руското правителство вече обмислят начини за смекчаване на пенсионната реформа, според двама източници, близки до разговорите. \r\n„Всяка победа идва и си отива. Хората забравят“, заяви Николай Петров, политически анализатор в Московското висше училище по икономика. \r\n„Всеки ден хората ще си спомнят, че са могли да си получават пенсията, но не могат, заради това лошо правителство“, заяви той, визирайки как някои хора биха приела администрацията на Путин след реформата. Променящ се дневен ред \r\nИзследване направено от „FOM“ преди отпадането на Русия от Световното първенство, разкрива че одобрението за Путин е спаднало с 6 процента до 75%. \r\nСветовното първенство отне малко от ужилването от тази непопулярност. Анкета направена от независимия „Levada Centre“ преди отпадането на Русия показва, че първенството окупира мислите на руснаците повече, отколкото пенсионната реформа. \r\nСоциологът от „Levada Centre“ Степан Гончаров заяви, че тази ситуацията ще се промени. \r\n„Справедливо е да се каже, че въпросът за пенсионната реформа ще се върне на върха на дневния ред, след края на първенството“, заяви той. \r\nСпоред него, степента на народното недоволство срещу плана ще зависи от това какви следващи стъпки ще предприеме правителството. \r\n***", "date": "2018.07.10", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/07/10/2543546/the-daily-express-tereza-mey-e-izpravena-pred-vatreshen-prevrat-sled-kato-deputatite-ot-konservativnata-partiya-nastoyavat-za-sarevnovanie-za-liderstvo.html", "text": "Британският министър-председател Тереза Мей призова депутатите от своята Консервативна партия да не предизвикват вот на недоверие в нейното лидерство, въпреки широкоразпространеното недоволство от нейните планове за Брекзит, пише британският евроскептичен ежедневник  The Daily Express . \r\nМей се срещна с „Комитета 1922“ (парламентарната група на Консервативната партия в Камарата на представителите) в понеделник вечерта, след шокиращите оставки на Дейвид Дейвис и Борис Джонсън. \r\nТяхното напускане хвърли предложенията на Тереза Мей за Брекзит в хаос и разпали слухове, че тя може да се изправи пред съревнование за лидерство. \r\n„Комитетът 1922“, според информациите, е получил писма от евроскептични депутати призоваващи за вот на недоверие в кабинета на Тереза Мей. \r\nВот на недоверие ще бъде предизвикан ако Комитетът, оглавяван от старшия депутат Сър Греъм Брейди, получи писма от поне 48 депутати. \r\nВисшестоящ източник от Консервативната партия е заявил, че изглежда „достатъчно сигурно“, че 48 писма ще бъдат събрани, за да се даде ход на лидерско съревнование. \r\nНо според вътрешни лица от Уестминстър британският премиер засега се е измъкнала от потенциална заплаха за лидерството си. \r\nТереза Мей използва срещата си с парламентарната група на своята партия да отправи призив за подкрепа, предупреждавайки че алтернативата на нейното управление е крайнолевият лейбъристки лидер Джереми Корбин на власт. \r\nТя напомни, че разделението в Консервативната партия е довело до смазващото поражение от Лейбъристката партия на генералните избори през 1997 година. \r\nТя прекара два часа в парламентарна зала, отговаряйки на въпроси за Брекзит. \r\nСлед срещата влиятелният член на Консервативната партия и евроскептик Джейкъб Рийс-Мог заяви пред журналисти, че не вярва Тереза Мей да бъде изправена пред съревнование за лидерство. \r\nДалеч от ясно е дали британският премиер ще загуби един евентуален вот на недоверие в бъдеще. \r\nБунтуващите ѝ съпартийци са далеч от това да съберат 159 консервативни депутати, които ще са им нужни за успешен вот на недоверие. \r\nВъпреки това, една тънка победа би оставила Тереза Мей като уязвим министър-председател и би породила въпроси относно способностите ѝ да се задържи на поста си.  Йонислав Дочев", "date": "2018.07.10", "title": "The Daily Express: Тереза Мей е изправена пред вътрешен преврат, след като депутатите от Консервативната партия настояват за съревнование за лидерство"}
{"url": "http://www.focus-news.net/news/2018/07/10/2543542/the-guardian-tereza-mey-izgubi-boris-dzhonsan-i-zaplashi-ostanalite-konservatori-s-idvaneto-na-dzheremi-korbin-na-vlast.html", "text": "Министър-председателят на Великобритания Тереза Мей предупреди твърдите привърженици на Брекзит, че трябва да направят компромис и да я подкрепят пред угрозата да предадат властта на лидера на Лейбъристката партия Джереми Корбин, след като Борис Джонсън се превърна във втория министър от кабинета ѝ, който подаде оставката си в рамките на последните 24 часа, твърдейки че Великобритания се е „запътила към статута на колония“, пише британският вестник  The Guardian . \r\nСлед драматичен ден на обрати и завои в Уестминстър, Тереза Мей се обърна към депутатите от своята Консервативна партия за близо час, отправяйки строго предупреждение, че разделените партии губят избори и заявявайки пред партията си, че „да водиш, означава да решаваш“. \r\nСлед това тя се запъти към Даунинг стрийт, за да попълни празнините оставени на правителствената скамейка от няколкото оставки, разпалени от бившия министър по въпросите за Брекзит Дейвид Дейвис, който подаде своята в неделя вечерта. \r\n„Ако не се съберем и не покажем единствено, рискуваме избирането на Джереми Корбин за министър-председател“, заяви един от министрите в кабинета на Тереза Мей, обобщавайки казаното на срещата. „Поне половин дузина хора направиха това заключение и министър-председателят също отговори – това, което е добро за страната, е правителство на Консервативната партия“. \r\nПо-рано през понеделник от Даунинг стрийт обявиха оставката на Борис Джонсън като министър на външните работи, само минути преди Тереза Мей да говори пред депутатите за плана си за „мек“ Брекзит, съгласуван на среща на кабинета ѝ в петък. \r\nДжонсън трябваше да бъде домакин на среща на върха за Западните Балкани в понеделник следобед, но вместо това беше затворен в официалната си резиденция с близки съветници, обмисляйки позицията си. \r\nВ оставката, изпълнена със силни думи, той предупреди че настоящият план за Брекзит означава че Великобритания „наистина се е запътила към статута на колония“ и обвини премиера за това, че „изпраща нашия авангард в битка с разпънати бели знамена над главата му“. \r\nВ понеделник вечерта Джонсън беше заменен като външен министър от Джереми Хънт, който от своя страна беше заменен като министър на здравеопазването от Мат Ханкок. \r\nИ двамата са доказали лоялността си към Мей в последните месеци. Хънт наскоро си спечели значително увеличение на финансирането за Националната здравна система след конфликт с финансовия министър Филип Хамънд, и е широко смятан за потенциален бъдещ кандидат за лидер. \r\nОставката на Борис Джонсън задълбочи усещането за криза в правителството и увеличи шансовете на Тереза Мей да се изправи пред вот на недоверие в близките дни. \r\nАко поне 48 консервативни депутати напишат писма с искане за вот на недоверие към председателя на „Комитета 1922“ (парламентарната група на Консервативната партия в Камарата на представителите) Греъм Брейди, Тереза Мей ще бъде изправена пред незабавен вот на недоверие, но самият Брейди разкри в понеделник вечерта, че тази граница все още не е достигната. \r\nМного от привържениците на премиера вярват, че тя ще спечели гласуването и ще циментира властта си, но Тереза Мей ще се изправи пред борба за лидерство, ако загуби, а Борис Джонсън е един от потенциалните кандидати. \r\nЗапитан дали Тереза Мей трябва да участва във вот на недоверие, източник от Даунинг стрийт заяви лаконично: „Да“. \r\nНа въпроса дали премиерът е уверен, че останалата част от кабинета ѝ подкрепя преговорната позиция, съгласувана в Чекърс (резиденцията на британския премиер), той добави: „Няма причина да мислим друго“. \r\nСрещата в Чекърс през миналата седмица доведе до споразумение, което ще създаде „свободна търговска зона между Великобритания и ЕС“ за стоки, управлявана от „обща книга с правила“. \r\nНо оставката на Дейвид Дейвис разруши споразумението и постави под натиск Джонсън да го последва. \r\nВ своята оставка бившият външен министър пише: „В петък осъзнах, че моята страна на аргумента е твърде малка, за да надвие и те поздравих за това, че поне постигна решение на кабинета за пътя напред. Както казах и тогава, правителството има песен за пеене. Проблемът е, че изпробвах нотите през уикенда и открих, че са заседнали в гърлото ми“. \r\nВ нейния еднакво остър отговор, министър-председателят заяви: „Ако не можеш да предложиш подкрепата, която ни е нужна за постигане на споразумение в интересите на Обединеното кралство, значи е правилно да се оттеглиш.“ Тя добави и че „съжалява и е малко изненадана“ от оставката му, след разговорите в Чекърс.  Йонислав Дочев", "date": "2018.07.10", "title": "The Guardian: Тереза Мей изгуби Борис Джонсън и заплаши останалите консерватори с идването на Джереми Корбин на власт"}
{"url": "http://www.focus-news.net/news/2018/07/10/2543551/sport-novak-dzhokovich-prodalzhava-na-chetvartfinalite-na-uimbaldan.html", "text": "Сръбският тенисист Новак Джокович се класира на четвъртфиналите на тенис турнира „Уимбълдън“ след победа над руснака Карен Хачанов с 6:4, 6:2, 6:2. В следващия двубой Джокович ще се изправи срещу японеца Кей Нишикори, който отстрани Ернест Гулбис.", "date": "2018.07.10", "title": "Спорт: Новак Джокович продължава на четвъртфиналите на „Уимбълдън“"}
{"url": "http://www.focus-news.net/news/2018/07/10/2543550/prezidentat-na-opek-kam-donald-tramp-ne-obvinyavayte-nas-za-visokite-tseni-na-petrola.html", "text": "Президентът на Организацията на държавите износителки на петрол (ОПЕК) Сухаил ал Мазруей я защити от нападките на президента на САЩ Доналд Тръмп, че тя умишлено завишава цените на петрол, заявявайки че ОПЕК не носи вина, предава  Reuters . \r\n„Само ОПЕК не може да бъде винена за всички проблеми, които се случват в петролната индустрия, но в същото време ние сме отговорни за мерките, които взехме на последната си среща през юни“, заяви той в интервю за „Reuters“ в канадския град Калгари. „Мисля, че ОПЕК върши своята част от работата“, допълни той. \r\nДоналд Тръмп обвини ОПЕК в последните седмици за това, че завишава цените на петрола и наложи натиск над американския съюзник Саудитска Арабия да увеличи доставките си на петрол, за да компенсира по-ниския износ от Иран.  Йонислав Дочев", "date": "2018.07.10", "title": "Президентът на ОПЕК към Доналд Тръмп: Не обвинявайте нас за високите цени на петрола"}
{"url": "http://www.focus-news.net/news/2018/07/10/2543552/pregled-na-mezhdunarodnite-novini-do-6-chasa-agentsiya-fokus.html", "text": "„Днес (9 юли), във ваше присъствие, като Турция и като турски народ, ние поставяме началото на нов етап в турската история“, заяви президентът Реджеп Таийп Ердоган по време на церемонията по встъпването му в длъжност в понеделник вечерта в президентския дворец в Анкара, съобщава  Yeni Safak \r\nПо-рано Ердоган положи клетва като първия президент на Турция, който разполага с изпълнителната власт. \r\n„Народът ме избра да му служа отново. Не само тези, които гласуваха за нас, а всички 81 милиона. Наясно съм, че съм президент на всички тях“, заяви държавният глава пред шестте хиляди души, посетили церемонията в президентския дворец. \r\nСред гостите бяха президентите на България, Грузия, Македония, Молдова, Босна и Херцеговина, Сърбия, Косово, Пакистан, Киргизстан, Судан, Гвинея, Замбия, Гвинея Бисау, Сомалия и т.н. \r\nСъщо така, общо 28 чуждестранни лидери, сред които премиери, вицепрезиденти, председатели на парламенти и министри – бяха в Анкара. \r\nЕрдгоан ще обяви състава на своя кабинет по-късно вечерта в понеделник. \r\nПрезидентските и парламентарните избори в Турция на 24 юни белязаха преминаването на страната към президентска форма на управление. Ердоган спечели на първи тур, получавайки 52,5% от гласовете на избирателите. \r\n***  Президентът на Турция Реджеп Тайип Ердоган представи своя нов 16-членен кабинет в президентския комплекс в столицата Анкара, предава  . \r\nПълният списък на министрите на новия кабинет: \r\nМинистър на правосъдието: Абдулхамит Гюл \r\nМинистър на труда, социалните услуги и семейството: Зехра Зумрут Селчук \r\nМинистър на околната среда и урбанизацията: Мурат Курум \r\nМинистър на външните работи: Мевлют Чавушоглу \r\nМинистър на енергетиката и природните ресурси: Фатих Донмез \r\nМинистър на младежта и спорта: Мехмет Касапоглу \r\nМинистър на финансите: Берат Албайрак \r\nМинистър на вътрешните работи: Сюлейман Сойлю \r\nМинистър на културата и туризма: Мехмет Ерсой \r\nМинистър на образованието: Зия Селчук \r\nМинистър на отбраната: Хулуси Акар \r\nМинистър на здравеопазването: Фахретин Коча \r\nМинистър на индустрията и технологиите: Мустафа Варанк \r\nМинистър на земеделието и горите: Бекир Пакдемирлъ \r\nМинистър на търговията: Рухсар Пекчан \r\nМинистър на транспорта и инфраструктурата: Чахит Туран \r\nЕрдоган обяви и Фуат Октай като свой вицепрезидент. \r\n*** Бившият външен министър на Великобритания Борис Джонсън предупреди в понеделник, след като подаде оставка от поста, че Обединеното кралство „върви към това да се превърне в колония“ с плана да остане близко до Европейския съюз. \r\nВ писмо от две страници до премиера Тереза Мей, един от водещите британски евроскептици казва, че първоначално е приел предложението на правителството, но сега „има буца в гърлото“. \r\n„Брекзит трябва да означава възможност и надежда. Трябва да е шанс да направим нещата по различен начин, да бъдем по-пъргави и динамични и да се възползваме максимално от предимствата на Обединеното кралство като отворена, гледаща навън глобална икономика“, написа Джонсън. \r\n„Мечтата умира, задушена от ненужни съмнения в себе си“, категоричен е бившият външен министър. \r\nСпоред неговите думи, Великобритания отива към „полу-Брекзит, при който голяма част от икономиката ще остане заключена в системата на Съюза, като при това Обединеното кралство няма да има контрол върху тази система“. \r\nИдеята да се предложи приемането на голям брой европейски закони е „налудничава позиция“, особено имайки предвид, че от десетилетия британските правителства са се съпротивлявали на това, а сега дори Лондон няма да има възможността да участва в изготвянето им, обяснява Джонсън. \r\n„В този смисъл ние действително ще получим статута на колония – и на всички ще им е трудно да видят икономическите и политическите предимства на това споразумение“, предвижда бившият външен министър. \r\nЕвроскептикът обяснява, че на заседанието на кабинета в петък е решил да се съгласи с плана на Мей, защото е видял, че „броят на тези, които са на моя страна бяха прекалено малко, за да надделеят“. \r\n„Сега правителството трябва да свърши своята работа. Проблемът беше в това, че репетирах изказването си през почивните дни и се получи буца в гърлото ми“, пише Джонсън. \r\nНакрая той добавя: „След като не мога да подкрепя тези предложения съзнателно, за съжаление стигнах до извода, че трябва да си ходя“. \r\n*** Президентът на САЩ Доналд Тръмп няма да променя плановете си за четиридневната визита във Великобритания, която започва по-късно тази седмица, обявиха от Белия Дом в понеделник след разразилата се правителствена криза в Лондон заради оставките на двама ключови министри-евроскептици, предава  . \r\n„Президентът очаква с нетърпение работната си среща с министър-председателя на 13 юли и към допълнителното укрепване на специалната връзка между САЩ и Обединеното кралство“, заяви говорителят на Белия Дом Сара Сандърс пред журналистите. \r\n„Франс прес“ припомня, че в понеделник правителството на британския премиер Тереза Мей имплодира с оставките на министъра по въпросите на Брекзит Дейвид Дейвис и на външните работи Борис Джонсън заради плановете на министър-председателя за „мек“ Брекзит. \r\n***  Президентът на САЩ Доналд Тръмп в понеделник засили опасенията, че Китай може да търси начини да подкопае американските усилия за ядрено разоръжаване на Северна Корея, но изрази увереност, че лидерът Ким Чен-ун ще „уважи договора“, който е подписал с него, пише американското електронно издание  . \r\n„Уверен съм, че Ким Чен-ун ще уважи договора, който подписахме и, дори по-важно, нашето ръкостискане. Съгласихме се, че Северна Корея ще извърши ядрено разоръжаване. Китай, от друга страна, може да оказва негативен натиск върху споразумението, заради нашата позиция относно търговията с тях – Надявам се, че не е така!“, написа Тръмп в социалната мрежа „Туитър“. \r\n„Договорът“, който Тръмп визира, е кратък документ, подписан от него и Ким Чен-ун в края на историческата им среща на върха в Сингапур, на която Северна Корея се ангажира да „работи към пълна денуклеаризация на Корейския полуостров“. \r\nПо-малко от месец след срещата, съмненията се повишиха относно това дали Пхенян желае да предприеме конкретни стъпки към демонтиране на ядрения си арсенал. \r\nСеверна Корея обвини САЩ за налагането на „едностранни искания за денуклеаризация“ по време на серии от разговори през миналата седмица с държавния секретар Майк Помпео. \r\nСамият Помпео по-късно отхвърли тези коментари, заявявайки че двете страни са „постигнали прогрес“ и че разговорите продължават. \r\n„Северна Корея препотвърди ангажимента си към пълна денуклеаризация. Проведохме подробни и съществени разговори за следващите стъпки към пълна и цялостна денуклеаризация“, заяви държавният секретар на САЩ. \r\n***  Седмици, след като достави военно оборудване на спорните острови Спратли в Южнокитайско море, Китай започна да провежда тестове на своето заглушаващо въоръжение, предава  . \r\nИзточници наясно с тестовете са заявили пред американската телевизия „CNBC“, че скорошните разузнавателни оценки върху региона са разкрили „първото познато използване на оборудването“, откакто технологията беше доставена в района по-рано през тази година. Според информацията Пекин в момента „тихомълком тества“ своите активи. \r\nТази информация идва, след като по-рано през годината пилот от американските Военноморски сили заяви пред „GMA News“, че неговият самолет е попаднал на китайска заглушаваща технология по време на полет над Южнокитайско море през април. \r\n„Самият факт, че част от оборудването ти не работи вече е индикация, че някой се опитва да те заглуши“, заяви пилотът на 14 април, добавяйки: „ние имаме отговор на това“. \r\nНаред със заглушители, „The Wall Street Journal“ разкри информация на 9 април, че Китай е доставил и противовъздушни и противокорабни ракети на островите. \r\n***  Броят на жертвите на тежките дъждове, които опустошиха Япония с наводнения и свлачища е достигнал поне 141 души, заяви говорителят на японското правителство Йошихиде Суга във вторник, предава  . \r\nПо думите на Суга поне десет души са все още в неизвестност, въпреки че местните медии твърдят, че десетки хора все още не попадат в сметките, тъй като спасителните операции продължават. \r\n***  Президентът на Организацията на държавите износителки на петрол (ОПЕК) Сухаил ал Мазруей я защити от нападките на президента на САЩ Доналд Тръмп, че тя умишлено завишава цените на петрол, заявявайки че ОПЕК не носи вина, предава  . \r\n„Само ОПЕК не може да бъде винена за всички проблеми, които се случват в петролната индустрия, но в същото време ние сме отговорни за мерките, които взехме на последната си среща през юни“, заяви той в интервю за „Reuters“ в канадския град Калгари. „Мисля, че ОПЕК върши своята част от работата“, допълни той. \r\nДоналд Тръмп обвини ОПЕК в последните седмици за това, че завишава цените на петрола и наложи натиск над американския съюзник Саудитска Арабия да увеличи доставките си на петрол, за да компенсира по-ниския износ от Иран. \r\n***", "date": "2018.07.10", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/07/10/2543540/sputnik-kitay-tihomalkom-e-provel-voenni-testove-v-yuzhnokitaysko-more.html", "text": "Седмици, след като достави военно оборудване на спорните острови Спратли в Южнокитайско море, Китай започна да провежда тестове на своето заглушаващо въоръжение, предава  Sputnik . \r\nИзточници наясно с тестовете са заявили пред американската телевизия „CNBC“, че скорошните разузнавателни оценки върху региона са разкрили „първото познато използване на оборудването“, откакто технологията беше доставена в района по-рано през тази година. Според информацията Пекин в момента „тихомълком тества“ своите активи. \r\nТази информация идва, след като по-рано през годината пилот от американските Военноморски сили заяви пред „GMA News“, че неговият самолет е попаднал на китайска заглушаваща технология по време на полет над Южнокитайско море през април. \r\n„Самият факт, че част от оборудването ти не работи вече е индикация, че някой се опитва да те заглуши“, заяви пилотът на 14 април, добавяйки: „ние имаме отговор на това“. \r\nНаред със заглушители, „The Wall Street Journal“ разкри информация на 9 април, че Китай е доставил и противовъздушни и противокорабни ракети на островите.  Йонислав Дочев", "date": "2018.07.10", "title": "Sputnik: Китай „тихомълком“ е провел военни тестове в Южнокитайско море"}
{"url": "http://www.focus-news.net/news/2018/07/10/2543553/ochakva-se-prez-2019-g-broyat-na-naselenieto-na-stranata-da-bade-pod-7-000-000-dushi-obzor.html", "text": "Очаква се през 2019 г. броят на населението да бъде под 7 000 000 души, като към края на миналата година според данните на Националния статистически институт (НСИ) броят на населението в България е 7 050 000 души. Това каза Магдалена Костова,  директор на дирекция „Демографска и социална статистика“, която бе част от срещата с медиите по повод Преброяването на населението и жилищния фонд през 2021 г., чиято подготовка започна НСИ.  \r\nНа срещата с медиите председателят на Института Сергей Цветарски обясни, че преброяването на населението е най-мащабното статистическо изследване, което осигурява базисна информация за управлението на една държава. Той поясни, че преброяването през 2021 г. ще бъде 18-ото поред и трябва да бъде уредено с отделен закон, като по него ще се проведат две регионални срещи: в Пловдив на 13 юли 2018 г. и във Велико Търново на 23 юли 2018 г., а на 27 юли 2018 г. специално за София град и София област. От НСИ обясниха, че целта е около 7 септември 2018 г. да имат изготвен законопроект, който също ще бъде качен на сайта за обществени консултации и към края на октомври законопроектът да бъде внесен чрез ресорния вицепремиер на заседание на Министерски съвет, който да го утвърди, за да влезе в законодателната програма на НС в първото полугодие на 2019 г.  \r\nОт Института ще предложат три времеви варианта за преброяването, като идеята им е да се избегне осъществяването му по време на избори.   \r\nЕдиният времеви вариант обхваща месеците януари – февруари 2021, вторият е май 2021 и третият ноември – декември 2021 г. \r\nОсвен времевия хоризонт на преброяването, от НСИ смятат, че трябва да бъде обсъдено  дали да има въпроси относно вероизповеданието, етноса и майчиния език на хората. От Института са оптимисти, че 18-ото преброяване доста повече хора ще се преброят електронно. Последните три преброявания на населението (Справка на Агенция „Фокус“)  Преброяването на населението е единственият източник на точни данни за броя на хората в страната и в отделните населени места по пол, възраст, образование, грамотност, занятие, вероизповедание, етническа принадлежност.  Февруари 2011 г.  \r\nПрез февруари 2011 г. в България се проведе 17-то преброяване на населението и жилищния фонд. Към 2011 година населението на България е 7 364 570 души. Въпросите от преброителната карта уточняват възрастта, образованието, трудовата дейност, семейното положение и местоживеенето, жилищните условия, доходите или данъците.  Март 2001 г.  \r\nПреброяването на населението в България през 2001 година се състоя на 1 март. Към тази дата броят на населението на България е 7 932 984 души. Това е първото преброяването за 21 век и за първи път датата и периодът на провеждането не са традиционно в началото или края на декември, а в съответствие с препоръките на Евростат. По време на преброяването е осигурена възможност данните за България да бъдат съпоставими с данните от другите европейски страни и да бъдат част от данните за Европа и за света като цяло.  Декември 1992 г. \r\nКъм 4 декември 1992 г. населението на страната е 8 487 317 души. Преброяването се съпътства с изследване на процесите на реституция, приватизация и хода на аграрната реформа. Проведено е изследване на заетостта и безработицата. Преброяването е проведено в изпълнение на решение на Народното събрание от 1992 г. \r\nДеница КИТАНОВА", "date": "2018.07.10", "title": "Очаква се през 2019 г.  броят на населението на страната да бъде под 7 000 000 души (ОБЗОР)"}
{"url": "http://www.focus-news.net/news/2018/07/10/2543555/api-vremenno-e-ogranicheno-dvizhenieto-po-pat-III-3701-cherni-vit-teteven-poradi-svlecheni-zemni-masi.html", "text": "Временно е ограничено движението по път ІІІ-3701 Черни Вит - Тетевен поради свлечени земни маси, съобщават от пресцентъра на  Агенция \"Пътна инфраструктура\" .", "date": "2018.07.10", "title": "АПИ: Временно е ограничено движението по път ІІІ-3701 Черни Вит - Тетевен поради свлечени земни маси"}
{"url": "http://www.focus-news.net/news/2018/07/10/2543557/aktualna-patna-obstanovka.html", "text": "През следващото денонощие ще продължи на много места в страната да има краткотрайни валежи с гръмотевици. По-значителни ще са валежите отново през нощта в Централна България, а по-късно през деня на 10.07.2018 г. те ще започнат да спират, а облачността да намалява. Ще духа слаб северозападен вятър. Максимални температури между 23° и 28°, в София около 23°. Това съобщиха от пресцентъра на  Агенция „Пътна инфраструктура“ . \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София - Пловдив; \r\nв неделя от 16 ч. до 20 ч. в посока Бургас - София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ - ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград - АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•път I-1 Благоевград-ГКПП „Кулата“; \r\n•път I-5 Русе-Велико Търново; \r\n•път I-9 Варна-Бургас; \r\n•път II-99 Бургас-Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•Всички автомагистрали;  \r\n•път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•път I-1 Благоевград-ГКПП „Кулата“; \r\n•път I-4 п. в. „Коритна“-Велико Търново-Шумен; \r\n•път I-5 Русе-Велико Търново; \r\n•път I-9 Варна-Бургас; \r\n•път II-18 Околовръстен път София; \r\n•път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“: \r\nОбласт София:  \r\n- До 20.12.2018 г. движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман е ограничено поради ремонтни дейности. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nОбходни маршрути:  \r\n- по направление София – Костенец през пътен възел „Ихтиман“ при км 34+000. \r\n- по направленията Ихтиман – Пловдив и Костенец – Пловдив през пътен възел „Церово“ при км 69+167.  \r\nВ участъка от км 26 до км 27 в посока Бургас се осъществява само в изпреварващата лента една лента поради ремонтни дейности до 10.07.2018 г. \r\nДо 16.07.2018 г. движението по АМ \"Тракия\" от км 0+000 до км 0+315 в двете посоки се осъществява в по една лента поради ремонтни дейности по съоръжение при км 0+000. Шофьорите да се движат с повишено внимание, спазвайки пътната сигнализация. \r\nОбласт Стара Загора:  \r\nВ участъка от км 165 до км 208 движението се осъществява само в активна лента. в двете посоки поради извършване на ремонт на мантинели в средна разделителна ивица до 13.07.2018 г.                                       \r\nАМ „Хемус“:  \r\nОбласт София:  \r\nДо 20.12.2018 г. в участъка от км 29+860 до км 35+150 движението се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“ в посока София.  \r\nДо 20.12.2018 г. в участъка от км 36+170 до км 36+710 движението се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 в посока София. \r\nДо 20.12.2018 г. в участъка от км 36+770 до км 38+150 движението се осъществява двупосочно в платното посока София поради аварийно – възстановителни дейности на виадукт при км 37+920 в посока Варна. \r\nДо 20.12.2018 г. движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява двупосочно в платното в посока Варна поради ремонт на платното за Бургас на виадукт „Звездица” до 15.10.2018 г.  \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява само в изпреварващата лента до 16.07.2018 г. поради активизирало се свлачище в аварийната лента след тунела. Скоростта на движение е ограничена до 70 км/ч.  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 16.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно;  \r\n- „Петрохан“ - забранен за МПС над 12 т както и тегленето на ремаркета и полуремаркета - целогодишно; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. Състояние на републиканската пътна мрежа: \r\nОграничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява с повишено внимание поради ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 13.07.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-705: Движението по път III-705 Сунгурларе – Вълчин от км 12+300 до км 24+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г. \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 12.07.2018 г. \r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 10.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г. \r\nПът III-101: Движението по път III-101 в района на град Враца от км 0+000 до км 3+500 се осъществява с повишено внимание поради почистване на банкети и окопи. Работният участък е сигнализиран с пътни знаци. Срок до 12.07.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 10.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци.  \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 31.08.2018 г. \r\nРемонтни дейности: \r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 15.07.2018 г. \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nПът II-81: Движението по път ІІ-81 Бързия – Благово от км 70+500 до км 89+832 се осъществява двупосочно в една лента поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 12.07.2018 г. \r\nПът II-81: Движението по път ІІ-81 Благово – Монтана от км 90+900 до км 97+761 се осъществява двупосочно в една лента поради косене на трева, кастрене на храст и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.07.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-23: Движение по път II-23 Завет – Исперих – Дулово в участъка между с. Малък Поровец и граница с Област Силистра от км 74+792 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 13.07.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІIІ-197: Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 11.07.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г. \r\nПът ІІI-8681: Движението по път ІІI-8681 Рудозем – Бяла река от км 2+870 до км 2+905 се осъществява в една лента поради пропадане на пътното платно. Участъкът е сигнализиран с пътни знаци. Срок 31.07.2018 г.  \r\nПът ІІI-8681: Движението по път ІІI-8681 Рудозем – Смилян при км 6+450 се осъще-ствява в една пътна лента, поради срутване на земни и скални маси. Участъка се сигнализира с пътни знаци. Срок до 10.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 16.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч. Срок до 29.08.2018 г. \r\nОбходен маршрут: пътен възел на път I-5 с път II-57 и пътен възел на път III-554 с път II-57; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 13.07.2018 г. \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 13.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-. Шофьорите да се движат с повишено внимание по тези участъци.", "date": "2018.07.10", "title": "Актуална пътна обстановка"}
{"url": "http://www.focus-news.net/news/2018/07/10/2543545/afp-broyat-na-zhertvite-na-navodneniyata-v-yaponiya-dostigna-141-dushi.html", "text": "Броят на жертвите на тежките дъждове, които опустошиха Япония с наводнения и свлачища е достигнал поне 141 души, заяви говорителят на японското правителство Йошихиде Суга във вторник, предава  AFP . \r\nПо думите на Суга поне десет души са все още в неизвестност, въпреки че местните медии твърдят, че десетки хора все още не попадат в сметките, тъй като спасителните операции продължават.  Йонислав Дочев", "date": "2018.07.10", "title": "AFP: Броят на жертвите на наводненията в Япония достигна 141 души"}
{"url": "http://www.focus-news.net/news/2018/07/10/2543544/prodalzhava-izdirvaneto-na-izcheznaloto-6-godishno-momiche-ot-panagyurishte-kray-reka-luda-yana-obzor.html", "text": "Продължава издирването на изчезналото 6-годишно момиче от Панагюрище край река Луда Яна. След като вчера бе намерено тялото на 8-годишната му сестричка, удавила се в буйната река, днес цял ден екипите от полицаи, пожарникари и членове на местното ловно-рибарско дружество претърсваха района. Говорителят на полицията Мирослав Стоянов каза, че теренът, който трябва да се провери е доста труден и, че са сформирани 16 групи от полицаи, пожарникари и ловци. До 17 часа те успяха да проверят коритото на реката между Панагюрище и село Бъта, което е разстояние от около 6 км. Продължава търсенето и по посока към село Попинци, а до там има още близо 10 километра. „Теренът е труден, мокър, пресечен, обрасъл с растителност и дървета“, коментира Стоянов и уточни, че с падането на нощта, издирването е преустановено. Районната прокуратура в Панагюрище пое наблюдението над досъдебното производство за изясняване причините за смъртта на 8-годишното момиче. Данните от медицинската експертиза сочат, че по тялото на детето няма следи от насилие и причината за настъпване на смъртта е удавяне.  \r\nМеждувременно стана ясно, че този трагичен инцидент с деца не е единствения в региона. На 4 юли е подаден сигнал за изчезнало 5-годишно момче от брациговското село Исперихово. Говорителят на полицията Мирослав Стоянов обясни, че сигналът е подаден няколко часа след изчезването на детето. „Тялото му бе открито след продължило три дни издирване на 7 юли, в близост то Кричим на територията на област Пловдив в коритото на Стара река. Включиха се много доброволци – от сдруженията по кану-каяк, спелеолози от Пещера, а също от ромския квартал в село Исперихово“, коментира Стоянов.  \r\nВаня НИКОЛОВА", "date": "2018.07.10", "title": "Продължава издирването на изчезналото 6-годишно момиче от Панагюрище край река Луда Яна (ОБЗОР)"}
{"url": "http://www.focus-news.net/news/2018/07/10/2543559/predstoyashti-mezhdunarodni-sabitiya-za-10-yuli-agentsiya-fokus.html", "text": "*** Великобритания е домакин на среща на върха на балканските лидери. Премиерите на Великобритания и Германия Тереза Мей и Ангела Меркел ще дадат съвместна пресконференция \r\n*** Първата чуждестранна визита на турския президент Реджеп Таийп Ердоган след заклеването му ще бъде в Северен Кипър \r\n*** Министърът на вътрешните работи на Германия Хорст Зеехофер ще представи „Грандиозния си план за миграцията“, който предизвика опасен конфликт в управляващата коалиция \r\n*** Израел ще анонсира плановете си да изпрати първия си космически апарат на Луната \r\n*** Президентът на САЩ Доналд Тръмп ще обяви номинацията си за запълване на състава на Върховния съд на страната \r\n***", "date": "2018.07.10", "title": "Предстоящи международни събития за 10 юли ( Агенция „Фокус“ )"}
{"url": "http://www.focus-news.net/news/2018/07/10/2543556/reuters-yuzhna-koreya-se-otkaza-ot-ezhegodnata-pravitelstvena-voenna-trenirovka-dokato-pregovorite-sas-severna-koreya-prodalzhavat.html", "text": "Северна Корея обяви във вторник, че е взела решение да се откаже от ежегодната правителствена мобилизационна тренировка през тази година като част от прекратените съвместни учения със САЩ, но ще продължи да провежда собствени учения, за да поддържа готовността си, предава  Reuters . \r\nНовината беше съобщена от министрите на отбраната и на безопасността. Тренировката, наречена упражнения „Улчи“, обикновено се провежда всеки август месец в тандем със съвместното военно учение със САЩ наречено „Свободен пазител“. \r\nОт президентския офис на Северна Корея заявиха, че отмяната на общите учения може да подпомогне продължаващите преговори за ядрено разоръжаване между Северна Корея и САЩ. \r\n„Нашата армия ще изпълни планираните си едностранни учения през тази година и ще реши за съвместните учения чрез близки консултации със САЩ“, заяви министърът на отбраната Сонг Йюнг-му.  Йонислав Дочев", "date": "2018.07.10", "title": "Reuters: Южна Корея се отказа от ежегодната правителствена военна тренировка, докато преговорите със Северна Корея продължават"}
{"url": "http://www.focus-news.net/news/2018/07/10/2543558/predstoyashti-sabitiya-v-stranata-za-10-yuli-agentsiya-fokus.html", "text": "*** \r\nОт 09.00 часа 8-и състав на Специализирания наказателен съд ще заседава по делото срещу Цветан В., Александър П. и Др., на които са повдигнати обвинения за организиране и ръководене на организирана престъпна група. \r\n*** \r\nОт 09.00 часа 15-и състав на Специализирания наказателен съд ще заседава по делото срещи Петър Б. за кумулиране на наказанията. \r\n*** \r\nОт 09.30 часа в заседателната зала в сградата на Висшия съдебен съвет ще се проведе седмичното заседание на Съдебната колегия към ВСС. \r\n*** \r\nОт 09.30 часа 14-и състав на Специализирания наказателен съд ще заседава по делото срещу Валентин К. и Красимир Й., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 2-ри състав на Специализирания наказателен съд ще заседава по делото срещу Найден Д., Анастас Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа в зала „Триадица“ на Резиденция „Бояна“, под патронажа на държавния глава Румен Радев, ще се проведе кръгла маса на тема: „Хората с увреждания като ресурс за първичния пазар на труда – предизвикателства и решения“.   \r\n*** \r\nОт 10.00 часа в зала 142 в сградата на Народното събрание на пл. „Княз Александър I“ ще се проведе заседание на Обществения съвет към Комисия по взаимодействието с неправителствените организации и жалбите на гражданите. \r\n*** \r\nОт 10.00 часа в Националния пресклуб на БТА на пресконференция ще бъдат представени  положителните резултати от първия етап на проекта за стартиращи фирми „АКСЕЛЕРАТОР Северозападна България“.  \r\n*** \r\nОт 11.00 часа в партерно фоайе на Софийска опера и балет ще се състои пресконференция, посветена на третия фестивал „Опера на върховете\"( 13-29 юли ) в Белоградчик и на премиерата на мюзикъла „Mamma Mia!\" ( 18, 19,20,21 и 22 юли ). \r\n*** \r\nОт 11.00 часа в сграда на посолството на Турция (бул. „Васил Левски“  № 80), посланикът на Република Турция в България, Н. Пр. д-р Хасан Улусой ще даде пресконференция по повод втората годишнина от осуетения опит за преврат в Турция, организиран на 15 юли 2016 г. \r\n*** \r\nОт 11.30 часа в сграда на Аджибадем Сити Клиник Болница Токуда на бул. Никола Вапцаров 51Б) официално ще бъде открит Аджибадем Сити Клиник Център за асистирана репродукция.  \r\n*** \r\nОт 12.30 часа ръководството на ПП АБВ ще даде пресконференция в централата на партията. \r\n*** \r\nОт 13.00 часа в сградата на бул. „Г. М. Димитров“ 42, Националната следствена служба ще представи отчет за дейността си за първото шестмесечие на годината. \r\n*** \r\nОт 13.30 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Димитър В., на когото е повдигнато обвинение за изнудване. \r\n*** \r\nОт 14.00 часа в „+ това“ (ул. „Марин Дринов” 30) ще се проведе пресконференция на тема „Митове и истини за секса и възрастта”. \r\n*** \r\nОт 14.30 часа 14-и състав на Специализирания наказателен съд ще заседава по делото срещу Бисер Г., Владимир В. и др., на които са повдигнати обвинения за образуване и ръководене на организирана престъпна група. \r\n*** \r\nОт 14.30 часа 6-и състав на Специализирания наказателен съд ще заседава по делото срещу Бисер Ш. за кумулиране на наказанията. \r\n*** \r\nОт 14.45 часа 6-и състав на Специализирания наказателен съд ще заседава по делото срещу Георги А. за кумулиране на наказанията. \r\n*** \r\nОт 15.00 до 17.00 часа заместник-председателят на СОС Милка Христова и народният представител от „БСП за България“ проф. Георги Михайлов ще бъдат на разположение на софиянци в постоянната приемна на БСП – София на ул. „Леге“ №10, етаж 1. \r\n*** \r\nОт 15.00 часа 6-и състав на Специализирания наказателен съд ще заседава по делото срещу Мирослав Т. за кумулиране на наказанията. \r\n*** \r\nОт 17.00 часа в Българската стопанска камара ще се проведе заседание на Общото събрание на АОБР, с участието на ръководителите на членуващите организации – АИКБ, БСК, БТПП и КРИБ. Ще бъде обсъдено текущото състояние на социалния диалог и мястото на работодателските организации в него. Членовете на АОБР ще приемат план за работата на асоциацията за второто полугодие на 2018 г. Дневният ред на заседанието предвижда и съгласуване на обща позиция относно предстоящите преговори за минималните осигурителни доходи (МОД) за 2019 г. \r\n*** \r\nОт 09.30 часа Окръжният съд в Бургас ще заседава по дело срещу Петър Л., на който е повдигнато обвинение за убийство.  \r\n*** \r\nОт 10.00 часа Окръжният съд в Бургас ще заседава по дело срещу Борислав Й., на когото е повдигнато обвинение за  причиняване на смърт по непредпазливост.  \r\n*** \r\nОт 11.00 часа председателят на Синдиката на българските учители Янка Такева ще се срещне с кмета Иван Портних във фоайето пред зала „Варна“ на Община Варна.  \r\n*** \r\nОт 13.00 часа в зала „Варна“ на Община Варна ще се проведе пресконференция за „синята зона“. \r\n*** \r\nОт 18.00 часа в Творческия дом на БАН в местността „Кабакум“ хаджи Ламбрин Сотиров ще направи подарък на учените от ИМИ - архивна снимка от колекцията на Читалище Стара Варна с посрещането на камбаните на Храм Паметник „Александър Невски“ на пристанище Варна ще допълни националната фотоизложба. \r\n*** \r\nОт 16.00 часа в Регионална библиотека „Христо Ботев” ще се проведе академия за творческо писане за деца от 10 до 19 години с гост-ментори.  \r\n*** \r\nОт 10.00 до 12.00 часа в Регионална библиотека „Дора Габе“ ще се състои летен детски клуб „Играй и чети“.  \r\n*** \r\nОт 14.00 часа в Регионалния пресклуб на БТА, квартет „ГеоМарЧаЛо\" ще представи информация за дебютен концерт „Класик Поп-Рок Симфони\", съвместно с Плевенска филхармония. \r\n*** \r\nОт 10.30 часа в „Гранд хотел Пловдив“ заместник-министърът на икономиката Александър Манолев ще открие информационните дни по процедура „Насърчаване на предприемачеството“.  \r\nОт 11.45 часа в сградата на Община Пловдив ще се проведе пресконференция по повод състоянието на противоправните деяния на малолетните и непълнолетните през първата половина на тази година, както и с мерките за противодействието им. \r\n*** \r\nОт 16.00 до 18.00 часа в офиса на ПП ГЕРБ в район „Тракия”в блок 91, общинският съветник Иван Вичков ще има приемен ден.  \r\n*** \r\nОт 20.00 часа пред паметника на Пейо Яворов в града ще се бъдат открити поетичните празници „Яворови дни“ – Поморие 2018. Часове по-рано свещениците от храм „Свето Рождество Богородично” ще прочетат заупокойна молитва, а в къщата музей „Пейо Яворов” ще бъде представена тематична изложба „Път, на който не съзирам края…”. Първата поетична вечер ще завърши в салона на НЧ „Просвета - 1888“ със спектакъла на ДТ „Гео Милев” Стара Загора „За сушата и сватбите”. \r\n*** \r\nОт 12.00 часа в конферентната зала на трибуна „Моци“ на стадион „Лудогорец Арена“ пресконференция ще даде главният мениджър на отбора Пауло Аутори.  \r\n***  \r\nОт 10.00 часа в Детския отдел на ПБНЧ „Еленка и Кирил Д. Аврамови“ ще се проведе инициативата„Да се учим, докато рисуваме в комплекс „Светиниколско училище” - рисуване с техника по избор (моливи, бои, пастели и др. – осигуряват се от летовниците).  \r\n*** \r\nОт 10.00 часа на  учебен център „Анево” ще се проведе медиен ден на тактически занятия с бойни стрелби с механизираните взводове на 1-ви механизиран батальон от 61-ва механизирана бригада – Карлово. \r\n*** \r\nОт 10.00 до 12.00 часа в къща музей „Гео Милев“ ще се състоят литературни занимания за деца от 5 до 9 години.  \r\n*** \r\nОт 10.00 до 12.30 часа в Детски отдел на библиотека „Родина“, ул. „Българско опълчение“ 69, ще се състои програмата „Чета и играя – знам и мога“.", "date": "2018.07.10", "title": "Предстоящи събития в страната за 10 юли (Агенция „Фокус“)"}
{"url": "http://www.focus-news.net/news/2018/07/10/2543560/nimh-otnovo-shte-ima-valezhi-i-gramotevitsi-maksimalnite-temperaturi-shte-sa-mezhdu-23-i-28.html", "text": "Днес отново ще има валежи и гръмотевична дейност, на повече места сутринта в Северна и Източна България. По-късно след обяд валежите ще спират и облачността ще започне да намалява. Ще духа слаб северозападен вятър. Максимални температури между 23° и 28°, в София около 23°. Такава е прогнозата на  Националния институт по метеорология и хидрология (НИМХ) при БАН , съобщи за  Агенция \"Фокус\"  дежурният синоптик Георги Цеков. Атмосферното налягане е малко по-ниско от средното за месеца. През деня ще остане почти без промяна. Над Черноморието облачността ще е по-често значителна, на места с краткотрайни валежи и гръмотевици. Ще духа слаб до умерен вятър от северозапад. Максималната температура на въздуха ще е 26-28°. Температурата на морската вода е 24-25°. Вълнението на морето ще бъде 1-2 бала. \r\nНад планините облачността също ще е значителна. Ще има краткотрайни валежи с гръмотевици. Ще духа слаб вятър от северозапад, по най-високите върхове на Рила и Пирин от запад. Хладно, с максимална температура на височина 1200 метра – около 18°, на 2000 метра – около 12°.", "date": "2018.07.10", "title": "НИМХ: Отново ще има валежи и гръмотевици, максималните температури ще са между 23° и 28°"}
{"url": "http://www.focus-news.net/news/2018/07/10/2543562/rakovodstvoto-na-pp-abv-shte-dade-preskonferentsiya.html", "text": "Ръководството на ПП АБВ ще даде пресконференция. Това съобщиха от пресцентъра на  ПП АБВ . Събитието ще се проведе от 12.30 часа в централата на партията, гр. София, ул. „Врабча“ 23. \r\nТема на пресконференцията ще бъдат лобистките промени в Закона за енергетиката, китайските инвестиции у нас и бъдещето на големите енергийни проекти на България и отношенията България – Македония в светлината на очакваната от западната ни съседка покана от НАТО на 12 юли.", "date": "2018.07.10", "title": "Ръководството на ПП АБВ ще даде пресконференция"}
{"url": "http://www.focus-news.net/news/2018/07/10/2543554/voa-vav-vashington-sa-predpazlivi-sled-kato-silikonovata-dolina-se-otvarya-za-vse-poveche-za-kitayski-investitsii.html", "text": "Докато администрацията на президента на САЩ Доналд Тръмп налага вносни мита върху китайски стоки, една друга битка се заражда – дали САЩ трябва да блокират китайските инвестиции в някои американски компании, които разработват проекти свързани с изкуствен интелект, роботика и други ключови технологии, пише  Voice of America . \r\nНякои от тези технологии имат участие в националната сигурност на САЩ, твърди министерството на отбраната в доклад относно растящите китайски връзки към американски фирми. \r\nКонгресмените във Вашингтон обмислят разширяването на процеса на преразглеждане, с който се занимава министерството на финансите, който обръща внимание на инвестициите от чуждестранни единици. \r\n„Уверявам ви, че заплахата която Китай представлява е реална и че опасностите, от които се притесняваме, вече са в действие“, заяви сенатор Джон Корнин. „Нашето бездействие може да има единствено негативни последици и трябва да се стремим да попречим на всякакви бъдещи негативни последици за нашата страна.“ \r\nОграничаването на китайските инвестиции трябва да се направи добре премислено, заяви Джеф Муун, консултант за международна търговия и правителствени работи, както и бивш асистент-търговски представител на САЩ. \r\n„Най-големият проблем, който виждам, е неяснотата когато говорим за китайски инвестиции. Говорим ли за някой китайски гражданин, който оставя дори стотинки в американската икономика?“, заяви Муун. Изгледът от Силиконовата долина \r\nВ Силиконовата долина има някакво успокоение, че администрацията на Доналд Тръмп изглежда се е отдръпнала от плана за блокиране на инвестициите в изкуствения интелект или други технологии в САЩ от компании с повече от 25 процента китайска собственост. \r\nДокато притесненията за националната сигурност са оправдани, технологичните фирми и инвеститорите не желаят да виждат „политики, които изискват прекалено бавен подход към инвестирането, което на дълго и на широко от Китай беше много ефективно“, заяви Шон Рандолф, старши директор на икономическия институт „Bay Arena“. \r\n„Колко притеснени трябва да бъдем за тези различни източници на изтичане на информация, ако това е проблемът“, заяви Рандолф. „Какъв е подходящият начин да се обърнем към нещо, което е противно на начините, които ще се опитат да се обърнат към него, но всъщност ще завърши имайки много негативен ефект върху икономиката тук (Калифорния),  икономиката на САЩ, както и китайската икономика? Сътрудничеството се оценява \r\nНаскоро Силиконовата долина проведе първата си среща на върха между САЩ и Китай, посветена на технологиите на изкуствения интелект, с фокус върху това как по-добре да си сътрудничат двете страни. \r\n„Технологията предполага сътрудничество и споделеност. Тя е по-добра за човечеството. Не мисля, че тук става въпрос за противопоставяне на една страна срещу друга страна“, заяви Тао Ван от „SAIC Capital“. \r\nХелен Лианг, мениджърски партньор на „FoundersX“, фирма за рисков капитал, заяви че предприемачите и компаниите, занимаващи се с изкуствен интелект, са фокусирани върху това как да се справят с големи проблеми, като например здравеопазването, транспорта и работата. \r\n„Независимо от геополитическия натиск или различията, от технологична перспектива ние търсим как да разрешим обществени проблеми“, заяви Лиан, чиято фирма помага на нови предприемачи да инвестират в бизнес връзките с Китай. „Разривът“ на двете страни \r\nНиколас Миайлье, президент на изследователската група с нестопанска цел „The Future Society“, заяви че всякакви ограничения върху инвестициите от Китай към САЩ може да забави и американските иновации. \r\n„Бяхме свикнали с подривни бизнес модели, зараждащи се от Силиконовата долина. Това се променя. Сега, ние във „FinTech“, например, виждаме нови и подривни бизнес модели излизащи от Китай“, заяви той.  Йонислав Дочев", "date": "2018.07.10", "title": "VOA: Във Вашингтон са предпазливи, след като Силиконовата долина се отваря за все повече за китайски инвестиции"}
{"url": "http://www.focus-news.net/news/2018/07/10/2543563/ria-novosti-si-dzinpin-prizova-arabskiya-svyat-da-se-izpravi-sreshtu-ekstremizma-v-internet.html", "text": "Президентът на Китай Си Дзинпин призова във вторник държавите от арабския свят да популяризират съвместно идеалите за мир и справедливост, както и да се борят с проявите на екстремизъм и подбуждане на омраза в интернет, предава  РИА Новости . \r\n„Изключително важно е да работим заедно за създаването на здравословна киберсреда и киберкултура, за да се противопоставим съвместно на разпространението на екстремистко съдържание и агресивните изказвания, подбуждащи омраза“, заяви Си Дзинпин във встъпителната си реч на церемонията по откриването на осмата среща на външните министри от китайско-арабския форум за сътрудничество в Пекин. \r\nКитайският президент подчерта, че „Китай и арабските страни са длъжни постоянно да насърчават взаимното изучаване и приемане, за да може цивилизациите ни да продължават да процъфтяват посредством непрекъснатото ни взаимодействие“.  Йонислав Дочев", "date": "2018.07.10", "title": "РИА Новости: Си Дзинпин призова арабския свят да се изправи срещу екстремизма в интернет"}
{"url": "http://www.focus-news.net/news/2018/07/10/2543561/v-sofiya-shte-se-provede-kragla-masa-po-problemite-na-zaetostta-na-horata-s-uvrezhdaniya-pod-patronazha-na-prezidenta-rumen-radev.html", "text": "От 10.00 часа в зала „Триадица“ на Резиденция „Бояна“, под патронажа на държавния глава Румен Радев, ще се проведе кръгла маса на тема: „Хората с увреждания като ресурс за първичния пазар на труда – предизвикателства и решения“. Това съобщиха от  прессекретариата на държавния глава . Президентът се ангажира с инициативата за организиране на форума след срещата си с представители на Националния съвет за интеграция на хората с увреждания в края на миналата година.    \r\nВ дискусията ще участват всички заинтересовани страни – представители на организациите на и за хора с увреждания, на работодателските организации, на Министерството на труда и социалната политика и на  Националното сдружение на общините в Република България. В рамките на форума ще бъдат обсъдени добрите практики и затрудненията, които срещат хората в неравностойно положение и работодателите при осигуряването на заетост. По време на конференцията ще бъдат представени възможностите за професионално обучение и квалификация. Във фокуса на дискусията ще попадне анализ на законодателството, подкрепящо процеса за интеграция на хората с увреждания на пазара на труда.", "date": "2018.07.10", "title": "В София ще се проведе кръгла маса по проблемите на заетостта на хората с увреждания под патронажа на президента Румен Радев"}
{"url": "http://www.focus-news.net/news/2018/07/10/2543564/zamestnik-predsedatelyat-na-sos-milka-hristova-i-narodniyat-predstavitel-ot-bsp-za-balgariya-prof-georgi-mihaylov-shte-provedat-priemna-za-grazhdani.html", "text": "Заместник-председателят на СОС Милка Христова и народният представител от „БСП за България“ проф. Георги Михайлов ще проведат приемна за граждани. Това съобщиха от пресцентъра на  ГС на БСП-София . \r\nОт 15.00 до 17.00 часа заместник-председателят на СОС Милка Христова и народният представител от „БСП за България“ проф. Георги Михайлов ще бъдат на разположение на софиянци в постоянната приемна на БСП – София на ул. „Леге“ №10, етаж 1. \r\nЖелаещите може да се запишат предварително на телефон 02/987 20 86.", "date": "2018.07.10", "title": "Заместник-председателят на СОС Милка Христова и народният представител от „БСП за България“ проф. Георги Михайлов ще проведат приемна за граждани"}
{"url": "http://www.focus-news.net/news/2018/07/10/2543565/premierat-boyko-borisov-shte-uchastva-v-sreshtata-na-varha-na-initsiativata-berlinski-protses.html", "text": "Министър-председателят Бойко Борисов ще участва в срещата на върха на инициативата „Берлински процес“ в Лондон. Това е петата ежегодна среща, която цели потвърждаване подкрепата за европейската перспектива на страните от Западните Балкани, съобщиха от  правителствената информационна служба.  Държавните и правителствените ръководители на Великобритания, Австрия, България, Германия, Италия, Словения, Франция, Хърватия, Полша, Гърция, Албания, Босна и Херцеговина, Косово, Сърбия, Република Македония и Черна гора ще обсъдят развитието на транспортната, информационната и комуникационната инфраструктура, повишаването на икономическия ръст в региона, както и темите за сигурността и миграцията като важни елементи за стабилността. \r\nБългария е поканена в Лондон като страна, която постави европейската перспектива на държавите от Западните Балкани във фокуса на своето Председателство на Съвета на ЕС и на Срещата на върха в София на 17 май.  \r\nВ британската столица премиерът Борисов ще участва и в работен обяд с лидерите на страните, даван от министър-председателя на Великобритания Тереза Мей. На него ще присъстват и представители на Европейската инвестиционна банка, на Европейската банка за възстановяване и развитие и на Съвета за регионално сътрудничество.", "date": "2018.07.10", "title": "Премиерът Бойко Борисов ще участва в срещата на върха на инициативата „Берлински процес“"}
{"url": "http://www.focus-news.net/news/2018/07/10/2543566/pregled-na-osnovnite-temi-v-dobrudzhanskiya-pechat.html", "text": "За обилни валежи в Добричка област на места съобщава на първа страница  вестник „Нова добруджанска трибуна“ . Вчера в курорта „Албена“ е валял проливен дъжд. Това е причина заплашително да се вдигне нивото на водата в река Батовска и в природния резерват Балтата. Порои е имало в град Каварна, село Одринци. „Нови седем училища от област Добрич получават статут на иновативни“, съобщава изданието. Решението на Министерски съвет променя статута им за предстоящата учебна година. Сред тях са професионалната гимназия по земеделие „Тодор Рачински“ в Тошево, две частни гимназии с преподаване на чужди езици в Добрич, едно средно училище в Каварна и останалите са средни училища в Добрич. Комисията, която определя кои училища да получат такъв статут, включва различни специалисти – психолози, социолози и педагози. „Община Добрич монтира 24 указателни знаци за нови и стари автобусни спирки“, съобщава всекидневникът. Знаците са нови и са в помощ на добричлии, които използват градския транспорт. Спирките са на най–натоварените улици и кръстовища, които са с голям поток от пътници в централна градска част и по кварталите. Знаците осигуряват информация за  местоположението  на спирката. „Магазин в Каварна и ресторант в Тюленово запечатаха данъчните“, съобщава на първа страница другият регионален  вестник „Добруджанска трибуна“ . Причината за наказанието е неиздаване на касови бонове. Само през първата седмица на засилените проверки по Северното Черноморие от страна на НАП инспекторите са проверили 175 търговски обекта, като в тринадесет от тях е установена разлика в касовата наличност, за което на търговците са съставени актове за административно нарушение. В други три обекта, проверени по метода на „таен клиент“, на данъчните не са издадени касови бележки за закупените стоки и услуги. За това нарушение магазин за промишлени стоки в Каварна, крайморски ресторант в с. Тюленово и китайски ресторант във Варна ще бъдат запечатани за срок до 30 дни. От спортната страница – „Рекорден брой отличия завоюваха атлетите от СКЛА „Добрич“. Общо десет медала са завоювали атлетите от спортния клуб в добруджанския град. Те са участвали в шампионата за момичета и момчета под 16 години в столицата. Групата на спортистите е била предвождана от президента на клуба Галин Костадинов. Атлетите ще тренират и този месец, а през август ще почиват.", "date": "2018.07.10", "title": "Преглед на основните теми в добруджанския печат"}
{"url": "http://www.focus-news.net/news/2018/07/10/2543569/gd-granichna-politsiya-intenziven-e-trafikat-za-tovarni-avtomobili-na-granichnite-punktove-kapitan-andreevo-kalotina-dunav-most-ruse-i-dunav-most-vidin-na-izhod-ot-stranata.html", "text": "Интензивен е трафикът за товарни автомобили на граничните пунктове „Капитан Андреево“, „Калотина“, „Дунав мост Русе“ и „Дунав мост Видин“ на изход от страната. Това съобщиха от  ГД „Гранична полиция“ , като информацията е към 6.00 часа. По границите с Македония и Гърция трафикът е нормален.", "date": "2018.07.10", "title": "ГД „Гранична полиция“: Интензивен е трафикът за товарни автомобили на граничните пунктове „Капитан Андреево“, „Калотина“, „Дунав мост Русе“ и „Дунав мост Видин“ на изход от страната"}
{"url": "http://www.focus-news.net/news/2018/07/10/2543570/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Марагидик“ в кв. „Подуене“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: \r\n- ул. „Петър Богдан“ от ул. „Марагидик“ до ул. „Слава“; \r\n- ул. „Рибарица“ от ул. „Петър Богдан“ до ул. „Велчо Атанасов“;  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Рибарица“, ъгъла с ул. „Петър Богдан“. \r\nВъв връзка с изключване на уличен водопровод  на ул. „Проф. Иван Георгов“ в кв. „Военна рампа“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Локомотив“ и ул. „Проф. Иван Георгов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Локомотив“№11. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - дружеството -  .", "date": "2018.07.10", "title": "Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/07/10/2543568/natsionalnata-sledstvena-sluzhba-shte-predstavi-otchet-za-deynostta-si-za-parvoto-shestmesechie-na-godinata.html", "text": "От 13.00 часа в сградата на бул. „Г. М. Димитров“ 42, Националната следствена служба ще представи отчет за дейността си за първото шестмесечие на годината. Това съобщиха от пресцентъра на  Прокуратурата на Република България .", "date": "2018.07.10", "title": "Националната следствена служба ще представи отчет за дейността си за първото шестмесечие на годината"}
{"url": "http://www.focus-news.net/news/2018/07/10/2543573/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-vagnerov-festival.html", "text": "Въвежда се временна организация на движението във връзка с провеждането на Вагнеров фестивал. Това съобщиха от  пресцентъра на Столична община.  От 17.00 часа до 23.00 часа се забранява влизането на пътни превозни средства по ул. „Врабча“ между ул. „Г. С. Раковски“ и ул. „Париж“.", "date": "2018.07.10", "title": "София: Въвежда се временна организация на движението във връзка с провеждането на Вагнеров фестивал"}
{"url": "http://www.focus-news.net/news/2018/07/10/2543572/denyat-10-yuli-v-balgarskata-istoriya.html", "text": "През 1876 г. - в Букурещ се създава Българско централно благотворително общество (БЦБО). 1879 г. - обявено е военно положение в част от Варненска, Русенска и Търновска губерния за потушаване на разбойничеството. 1949 г. - завършен е строеният шест денонощия в центъра на София мавзолей на Георги Димитров. 1990 г. - тържествено е открито Великото народно събрание във Велико Търново. За председател е избран акад.Николай Тодоров. На тази дата са родени: Серафим Северняк- писател, публицист, журналист; Асен Василев Пападопов –офицер, генерал-майор. На 10 юли умират: Васил Друмев (митрополит Климент Търновски) - деец на националнореволюционното движение; поетът и драматург Иван Радоев.  \r\n1994 г. \r\nНа Световното първенство по футбол в САЩ Националният отбор по футбол на България побеждава националния отбор по футбол на Германия и се класира за полуфиналите. \r\n1998 г. \r\nВ София е създаден Либералнодемократичен съюз от няколко либерални формации с почетен председател експрезидента доктор Желю Желев. \r\nВ новата формация се включват ДПС на Ахмед Доган, Нов избор на Димитър Луджев, Свободната РДП на Кирил Бояджиев и Либералнодемократичната алтернатива. \r\n1997 г. \r\nТридесет и осмото Народно Събрание избира композитора Стефан Димитров за генерален директор на БНТ, Лиляна Попова - за генерален директор на БНР, а Панайот Денев - за генерален директор на БТА. \r\n1990 г. \r\nВъв Велико Търново тържествено е открито VІІІ Велико народно събрание, чиято цел е нова Конституция на Р България. За председател е избран академик Николай Тодоров (БСП). \r\n1980 г. \r\nОт 10 до 14 юли на посещение в България е държавният ръководител на Етиопия Менгисту Хайле Мариам. На 14 юли е подписан договор за дружба и сътрудничество между двете страни. Дипломатическите отношения между България и Етиопия са установени през До 1974 г. България поддържа добри отношения на сътрудничество с администрацията на император Хайле-Селасие, който посещава България през 1967 и 1971 г. \r\nСлед свалянето на монархията през май 1974 г. и в периода на вътрешна консолидация през 1974-77 г., двустранните отношения се развиват динамично. Засилва се интензивността на политическите контакти, включително и на най-високо ниво. Тогавашният държавен глава Тодор Живков се е среща с Менгисту Хайле Мариам в София през 1977 г., 1980 г., 1984 г.; в Адис Абеба - през 1978 г. и през 1986 г. в Москва. \r\nПрез 1978 г. в Адис Абеба е подписана Декларация за развитие на отношенията на дружба и сътрудничество, а по време на визитата на Менгисту Хайле Мариам в България през 1980 г. - Договор за дружба и сътрудничество между двете страни. \r\nСлед размяна на ноти, с които се изразява съгласието на двете страни, НС на Р България със закон, приет на 2 октомври 2003 г., прекратява действието на Договора за дружба и сътрудничество. \r\nСлед 1991 г. по време на новото ръководство на Етиопия не са осъществявани политически контакти на държавно и правителствено равнище. \r\n1969 г. \r\nБългария ратифицира договора за неразпространение на ядреното оръжие, подписан на 1 юли 1968 г. в Москва, Лондон и Вашингтон. Политическият договор, подписан от СССР, САЩ, Великобритания и други страни, влиза в сила на 5 март 1970 г. и задължава ядрените държави да не продават ядрено оръжие на други държави, да не помагат за неговото производство или закупуване. Неядрените държави са задължени да не приемат ядрено оръжие, да не го произвеждат, да не търсят и да не приемат помощ за неговото производство. Това се отнася и за взривните ядрени устройства, използвани за мирни цели. Контролът се осъществява с помощта на Международната агенция по атомна енергия (МАГАТЕ). Договорът не ограничава развитието на изследванията, производството и използването на разпадащи се ядрени материали за мирни цели под контрола на МАГАТЕ. \r\n1969 г. \r\nПодновен е Българо-унгарският договор за приятелство, сътрудничество и взаимна помощ, сключен на 16 юли 1948 г. в София. Двете страни се договарят да си сътрудничат в запазването на световния мир и сигурност, да си оказват военна и всякаква друга помощ, в случай че една от тях бъде нападната от друга държава, както и да развиват икономически и културни връзки. \r\n1966 г. \r\nНа връх Ботев е открита телевизионна и УКВ станция. В началото от станцията сe излъчва програмата на Българската Телевизия и двете програми на Българското Радио. През втората половина на `70-те оттук започват да предават II-ра програма на Българската Телевизия, а също III-та и IV-та програми на Българското Радио - „Орфей” и „Знание”. \r\n1959 г. \r\nС постановление на Министерския съвет военните училища се превръщат във висши военни заведения. \r\n1949 г. \r\nЗавършен е строеният шест денонощия в центъра на София мавзолей на Георги Димитров. В него е положено балсамираното тяло на лидера на БКП и герой от Лайпцигския процес (1933). Георги Димитров умира през 1949 г. в санаториума \"Барвиха\" край Москва. Тялото му е изложено в мавзолей в София и е кремирано едва през 1990 г. На 21 август 1999 г., с два взрива е направен опит да се разруши мавзолеят на Георги Димитров. Сградата обаче не рухва и се налага да бъде досъборена с механични средства. \r\nГеорги Димитров е роден на 30 юни 1882 г. Ковачевци, България. \r\nЗапочва политическата си кариера като активист на Българската работническа социалдемократическа партия и Общия работнически синдикален съюз. През 1918 г. е арестуван за антивоенна пропаганда. През 1919 г. е сред организаторите на голяма стачка в железниците. \r\nГеорги Димитров се включва в дейността на Коминтерна и свързани с него организации и подкрепя болшевизацията на БКП. През 1923 г., заедно с Васил Коларов, оглавява инспирираното от Коминтерна Септемврийско въстание и след неговия разгром избягва в Югославия, а оттам в Австрия. Димитров става активист на Комунистическия интернационал (Коминтерна), като достига до поста ръководител на неговото Западноевропейско бюро. \r\nНа 9 март 1933 г., заедно с други комунисти, Георги Димитров е обвинен от нацисткото правителство на Германия в подпалването на Райхстага. Той изнася защитна реч на организирания процес в Лайпциг, в която разобличава фашизма като идеология. След като е оправдан на съдебния процес в Лайпциг, той е екстрадиран от германците в Съветския съюз, където остава до края на Втората световна война. Защитата на Георги Димитров на Лайпцигския процес придобива международна популярност, а самият Георги Димитров се превръща в символ за международното комунистическо движение. Той заема мястото на Васил Коларов като ръководител на Коминтерна от 1935 г. до 1943 г. В Москва той ръководи Международния отдел на ЦК на Комунистическата партия на Съветския съюз и е депутат в съветския парламент от 1937 г. до1945 г. \r\nЗавръща се в България през 1945 г. и оглавява БКП. Провежда насилствена македонизация на населението в Благоевградски окръг. През 1948 г. съветският официоз „Правда“ публикува критична статия за неговите изказвания в полза на Балканската федерация. Георги Димитров умира през 1949 г. в санаториума \"Барвиха\" край Москва. Тялото му е изложено в мавзолей в София и е кремирано едва през 1990 г. \r\n1901 г. \r\nСъстои се учредителният конгрес на Българския женски съюз (БЖС). Първото женско дружество е създадено през 1857 г. в Лом. А през 1901 г. представители на голяма част от женските дружества в страната учредяват Българския женски съюз (БЖС) като национална организация на българските жени. Организацията има за цел да се бори за икономически и политически права на жените, като правото да бъдат избирани за членове на училищните настоятелства и да упражняват адвокатската професия. \r\n1887 г. \r\nСъставено е четиринадесетото правителство на България, начело с Константин Стоилов. \r\n1876 г. \r\nВ Букурещ се създава Българско централно благотворително общество (БЦБО). БЦБО е политическа организация на българските емигранти в Румъния. Основана е на 10 юли 1876 г. в Букурещ като продължение на Българското человеколюбиво настоятелство. За неговото създаване голяма роля изиграва Владимир Йонин - пратеник на славянските благотворителни комитети в Санкт Петербург и Москва, които поемат финансирането на БЦБО. Той е избран и за негов почетен председател. В ръководството на БЦБО са включени също Кириак Цанков, Олимпи Панов, Иван Вазов, Стефан Стамболов и др. Първоначално в неговите редове са включени представители и на революционното течение, и на консервативните среди. Но на Общото събрание (18-22 ноември 1876 г.) превес вземат представителите на второто течение, което се отразява и на духа на изработената програма на БЦБО. В нея се издига идеята за създаване на независима българска държава, но с монархическа форма на управление. Независимо от това БЦБО развива не малка дейност за сплотяване на силите на българското националноосвободително движение след жестокото потушаване на Априлското въстание 1876 г. То не само оказва помощ на пострадалото българско население, но се включва активно и в набирането на български доброволци за Сръбско-турската война 1876 г. Чрез материалната подкрепа на славянските комитети в Русия то поема и издръжката на завърналите се в Румъния българи след участието им във войната. За пропагандиране на своите цели и привличане на европейското обществено мнение в защита на българския народ БЦБО ползва в. \"Нова България\", издаван от Христо Ботев. След обявяване на Руско-турската освободителна война 1877-1878 г. то се обръща с възвание към българския народ да подкрепи действията на руската армия. Със същото възвание то обявява и прекратяването на своята дейност. На тази дата са родени:  \r\n1944 г. \r\nРодена е Ваня Петкова - българска поетеса. Завършва славянска филология в СУ “Св. Климент Охридски” през 1967 г. От 1974 г. до 1975 г. специализира испански език в Института за чужди езици \"Хосе Марти\" в Хавана. Работи като редактор в списание \"Славейче\" от 1966 г. до 1968 г., преводач в българското посолство в Хартум, Судан от 1969 г. до 1970 г., редактор във външния отдел на вестник \"Литературен фронт\" от 1970 г. до 1973 г. Дебютира с есе и стихотворение през 1959 г. във вестник \"Средношколско знаме\". Превежда поезия от руски , арабски, арменски, сръбски, и френски език. Съставителка на антологията \"Съвременни арабски поети\" през 1968 г. Нейни стихосбирки са : \"Солени ветрове\" през 1965 г., \"Куршуми в пясъка\" през 1967 г., \"Привличане\" през 1967 г., \"Грешница\" през 1968 г., \"Предсказание\" през 1970 г., \"Черната гълъбица\" през 1972 г., \"Кестенова любов\" през 1973 г., \"Обратна река\" (1976 г.), \"Обет за мълчание\" (1979 г.), \"Venceremos Behceremos. Лирически есета за Куба\" през 1980 г., \"Синята книга\" през 1980 г., \"Триптих\" през 1980 г., \"Гръм\" през 1984 г., \"Цигански романс\" през 1984 г., \"Земетресение\" през 1988 г., \"Прощаване\" през 1989 г. и други. \r\n1930 г. \r\nВ Горна Липница, Великотърновско, е роден Серафим Северняк (1930 - 1988). Серафим Северняк е писател, публицист, журналист. Завършва “Българска филология” в СУ “Св. Климент Охридски” през 1951 г. Заместник–главен редактор е на списание “България”, редактор е в списание “Пламък” (1956 - 1962), драматург е на ДМТ “Стефан Македонски” (1962 - 1964) и на Сатиричния театър в София (1964 - 1966). От 1966 г. до 1970 г. е главен редактор на редакция “ЛИК” в БНТ. В периода 1971 - 1975 е първи заместник–главен редактор на вестник “Литературен фронт”, след което до 1988 г. е главен редактор на списание “Отечество”. Умира на 24 май 1988 г. в Хавана, Куба. \r\n1920 г. \r\nРоден е Светомир Тодоров Иванчев - български езиковед. През 1944 г. завършва славянска филология в СУ “Св. Климент Охридски” и специализира във Варшава и Краков от 1958 г. до 1959 г. Професор е по славянско езикознание в СУ “Св. Климент Охридски”от 1970 г. Чете лекции в университети в Прага, Упсала и Страсбург. Директор е на Института за български език към БАН от 1976 г. до 1977 г. и генерален секретар на Българския национален комитет на славистите от 1976 г. Светомир Иванчев е главен редактор на списание \"Съпоставително езикознание\". Изследователските му интереси са в областта на славянската аспектология, езиковите контакти между български и чешки език, балканистиката и други. Превежда произведения на Я. Хашек и К. Чапек. \r\n1896 г. \r\nРоден е Анастас Стоянов Бешков – български географ, академик. \r\nПрофесор е по икономическа география в СУ “ Св. Климент Охридски” от 1937 г. до 1964 г. Председател е на Българското географско дружество от 1948 г. до 1964 г. Автор е на съчиненията: \"Транспортният проблем в Добруджа\" през 1951 г., \"Икономическа география на балканските страни\" през 1951 г., \"География на промишлеността, селското стопанство и транспорта\" през 1957 г. Отговорен редактор и съавтор е на монографията \"География на България\". \r\n1879 г. \r\nРоден е Никола Маринов (Н. М. Абаджиев) – български художник. През 1903 г. завършва Художествената академия в Торино при Дж. Гросо. В периода 1907 - 1921 г. е учител в София. От 1921 г. е професор по живопис в Художествената академия, от 1935 г. до 1937 г. и неин директор. Рисува битови картини, портрети, пейзажи, стенописи. Маринов е първият български художник, използващ акварела в творчеството си. Негови произведения са “Връщане от кладенеца” (ок. 1915 - 1921 г., НХГ), “Към извора” (1920 г.), “Селянки на пазар” (ок. 1921 г., НХГ), “Връщане от полето” (1922 г.), “Ханджийката” (1923 г., НХГ), “Седнали селянки” (ок. 1925 г., НХГ), “Селско момиче” (ок. 1927 г., НХГ), “Мома със стомна” (1941 г., НХГ), “Селянки” (1942 г., НХГ). Сериозни успехи постига в портретите Pia (портретна скица на жена, 1908 г., НХГ), “Портрет на жената на художника” (ок. 1908 - 1915 г., НХГ; ок. 1910-1915 г., НХГ; ок. 1919 г., НХГ), “Майка с дете” (ок. 1920 г.), “Танцувачка” (1921 г., НХГ), “Магда” (ок. 1921 г.) и много др. \r\n1864 г. \r\nРоден е Асен Василев Пападопов – български офицер, генерал-майор (от 14 февруари 1914 г). Той завършва Военното училище в София през 1885 г. и Генералщабната академия в Торино, Италия . Участва в Сръбско–българската война от 1885 г. Служи в Генералния щаб и Военното министерство през 1900 г. От 1909 г. до 1911 г. е военно аташе е във Виена. През Междусъюзническата война е началник-щаб на обединените IV и V армии, които спират настъплението на съюзниците - сърби, гърци, черногорци, при Калиманци и река Брегалница. По време на Първата световна война е началник на шеста пехотна Бдинска дивизия, от състава на Първа армия, която нанася главния удар срещу сръбската армия в Сърбия и Македония през 1915 г. На тази дата умират: \r\n1994 г. \r\nВ София умира поетът и драматург Иван Радоев (1927 - 1994). От 1954 г. до 1955 г. е редактор във вестник \"Стършел\", а от 1957 г. до 1958 г. във в. \"Български воин\". Драматург е на Народната опера в София от 1963 г. до 1968 г., главен редактор е в Българска телевизия от 1969 г. до 1970 г., драматург е на театър \"София\" през 1973 г. Член е на СБП. Стихосбирки: \"Пролетно разсъмване\" и \"Баладична поема\" . В началото на `60-те години се утвърждава като един от създателите на лиричната драма в съвременната българска литература. Негови са пиесите \"Светът е малък\", \"Голямото завръщане\", \"Юстинианова монета.\" Някои от пиесите му са поставяни в театъра, радиото и телевизията на СССР, Унгария, Чехословакия, Куба. Негови стихотворения са преведени на руски , чешки , румънски, френски, английски, гръцки, полски, унгарски и други езици. Иван Радоев пише съчиненията: \"Шумят знамената\" (1951), \"Израстват хора\" (1952), \"Пролетно разсъмване\" (1953), \"Китайчето Хао Ли\" (1954), \"Димо, Димо ле\" (1956), \"Стихотворения\" (1958), \"Над морското равнище\" (1970) и други. \r\n1970 г. \r\nУмира Веселин Георгиев Стайков – български художник - график и живописец. През 1932 г. завършва живопис в Държавната художествена академия в София при Ц. Тодоров. Учи факултативно графика при В. Захариев Стоянов, специализира живопис в Италия през 1940 г. при Ф. Карена. Работи в държавната печатница в София през 1933 г., дълги години е консултант към Министерството на съобщенията (1944 - 1970 г.). Преподава във Висшия институт за изобразителни изкуства в София от 1946 г. до 1951 г. и от 1958 г. до 1970 г. Професор е от 1960 г. От 1962 г. до 1964 г. е декан на Изящния факултет на института. Член е на ръководството на Съюза на българските художници и негов секретар от 1955 г. до 1956 г. Автор е на творбите: “Букова гора” през 1925 г., “Созопол” през 1929 г., “Улица във Флоренция” през 1940 г., “Автопортрет” през 1945 г., “Милка” през 1946 г., “Черна ваза с цветя” през 1948 г., “Пейзаж от Драгалевци” през 1956 г., “Из Китай” през 1958 г., “Париж - мост над Сена” през 1965 г. и други. Графичните му композиции: - “Строеж” през 1932 г., “Градът” през 1934 г., “Рибари” през 1934 г., “Мелник” през 1937 г., “Банско” през 1937 г., “Каменари” през 1938 г., “Старият дъб” през 1939 г.. Създава серията “Крали Марко” от 1938 г. до 1939 г.; използва техниката на офорта при живописното третиране на преходите между различните планове - “Лодки” през 1947 г. “Слънчогледи” през 1947 г., “Пейзаж със снопи” през 1955 г., “Зима” през 1956 г.; литографии - “Край Созопол” през 1952 г., “Лодки” през 1953 г., “Мелник” през 1967 г.. Работи гравюри на дърво - “Възстановяване” през 1950 г., “Язовир “Кърджали” през 1963 г. и други. След втората половина на 50-те години създава по-синтетични по форма графики - “Китайски цикъл” през 1958 г., “Мелнишки пейзаж” през 1967 г. и други. Автор е на приложна графика (пощенски марки), на графични портрети на Паисий Хилендарски, Л. Каравелов, Г. С. Раковски, П. Берон, Х. Димитър, Ф. Тотю, Ст. Караджа и други, на статии по проблемите на графиката и графичното изкуство. \r\n1901 г. \r\nУмира Васил Друмев (митрополит Климент Търновски) - деец на националнореволюционното движение, висш духовник, общественик и държавник, изтъкнат писател, един от основателите на Българското книжовно дружество (дн. БАН) и негов председател (1898 г.). Роден е около 1840 - 1842 г. в Шумен. Първоначално учи в родния си град при С. Доброплодни и С. Филаретов, след това (с прекъсване) продължава образованието си в Одеската духовна семинария. Попада под благотворното влияние на Г. С. Раковски, взема участие в Първата българска легия в Белград (1861 г.), където се отличава в боевете с турския гарнизон в сръбската столица. Сближава се с В. Левски, Ст. Караджа и други български революционери. След разпускането на легията в 1862 г. се прехвърля в Русия, където продължава образованието си в Киевската духовна семинария. През 1869 г. се установява в Браила и участва в основаването на Българското книжовно дружество. През 1873 г. е ръкоположен за йеродякон, а през следващата година е повишен в епископски сан под името Климент Браницки. Става заместник на русенския митрополит в Тулча. След Освобождението заема длъжността ректор на Петропавловската духовна семинария край Лясковец. През 1884 г. е избран за търновски митрополит. Заедно с това участва дейно и в обществено-политическия живот на Княжеството: е избран за депутат в Учредителното събрание 1879 г. и в Първото Велико народно събрание (1879 г.), възглавява българските правителства през 1879 - 1880 г. и 1886 г. Като изтъкнат русофил се противопоставя открито на външнополитическия курс на Регентството (1886 - 1887 г.), на първия стамболовистки режим (1887 - 1894 г.) и на княз Фердинанд I, за което е подлаган на репресии и пресвледвания. Ползващ се с доверието на руските политически кръгове, през лятото на 1895 г. възглавява българската парламентарна делегация в Петербург със задача да действа за помиряване на двете държави, които прекъсват официалните си отношения още през ноември 1886 г. Мисията завършва с успех. Виждайки, че и след това княз Фердинанд I не променя своето отношение към Русия, дълбоко съжалява за действията си през 1895 г., тъй като с тях допринася и за признаването на Кобурга за законен български владетел. \r\nКато писател Васил Друмев става родоначалник на българската белетристика. Автор е на първата българска оригинална повест \"Нещастна фамилия\" (1860 г.). Други по-важни негови произведения са: \"Ученик и благодетели или чуждото си е чуждо\" (1864 г.), драмата \"Иванку, убиецът на Асеня I\" (1872 г.) и пр. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.10", "title": "Денят 10 юли в българската история"}
{"url": "http://www.focus-news.net/news/2018/07/10/2543571/predsedatelyat-na-pg-na-gerb-tsvetan-tsvetanov-shte-uchastva-v-9-ata-sreshta-na-varha-na-transatlanticheskata-parlamentarna-grupa.html", "text": "Председателят на ПГ на ГЕРБ и заместник-председател на партията Цветан Цветанов е на едноседмично работно посещение във Вашингтон. Там той ще участва в 8-ата Трансатлантическа конференция на мозъчните тръстове „В преосмисляне на голямата трансатлантическа сделка“. Това съобщиха от  пресцентъра на ПП ГЕРБ. \r\n8-ата Трансатлантическа конференция на мозъчните тръстове ще се състои от 8 сесии, които са посветени на състоянието на ЕС и САЩ, влиянието на Брекзит върху САЩ и Европа, възможностите и предизвикателствата, създадени от новите технологии, както и трансатлантическите перспективи за технологиите. На форума ще се обсъждат още съвременните проблеми и предизвикателства за бъдещето на трансатлантическата търговия, бъдещето на НАТО и трансатлантическото споделянето на отговорности, трансатлантическо единство в свят на геополитическо съперничество и борбата с тероризма и трансатлантическата политика в Близкия Изток. \r\nПреди участието си в 8-ата Трансатлантическа конференция на мозъчните тръстове, председателят на ПГ на ГЕРБ Цветан Цветанов ще се включи и в 9-ата Среща на върха на Трансатлантическата парламентарна група. Тя ще се проведе във Вашингтон на 10 юли 2018 г. (вторник), като участниците в нея ще коментират актуални политически теми, касаещи отношенията между ЕС и САЩ и международната сигурност. \r\nВ рамките на работното си посещение във Вашингтон Цветан Цветанов ще проведе редица срещи с представители на правителствени и неправителствени организации от САЩ и Европа.", "date": "2018.07.10", "title": "Председателят на ПГ на ГЕРБ Цветан Цветанов ще участва в 9-ата Среща на върха на Трансатлантическата парламентарна група"}
{"url": "http://www.focus-news.net/news/2018/07/10/2543575/pleven-700-kandidat-studenti-shte-se-yavyat-na-izpita-po-himiya-za-meditsina-i-farmatsiya-v-meditsinskiya-universitet-v-grada.html", "text": "Общо 707 кандидат-студенти ще се явят на втория конкурсен изпит от редовната сесия на  Медицинския университет-Плевен – по химия за специалностите „Медицина” и „Фармация“. Те се състезават за 180 места, държавна поръчка, редовно обучение, по специалностите „Медицина” и „Фармация“, което прави средно 5 кандидати, борещи се за едно място. Това съобщиха от пресцентъра на  Висшето учебно заведение . Зрелостниците, които ще участват в класирането само с оценките си от предварителните изпити, са 82. От общия брой 813 кандидати жените са два пъти повече (565 – 69%) от мъжете (248 – 31%).  \r\nЗа поредна година преди провеждането на втория изпит за „Медицина” и „Фармация“  висшето училище изнесе резултатите от конкурса по биология, които зрелостниците вече са проверили на сайта и на място в Ректората. Най-висок е процентът на оценка добър – 41 %, следвани от много добрите оценки – 31 % (при 22% от миналата година). Отличните оценки по биология от редовния изпит са повече тази година – 42 или 6% от кандидатите са получили над 5.50. Тази година по-малко кандидати имат слаби оценки – 62 или 9% (15% от миналата година), като са намалели и зрелостниците с оценка среден – 78 или 11% (17 % от миналата година). \r\nИзпитът по химия за магистърските специалности „Медицина“ и „Фармация“ е с продължителност 4 часа и ще протече от 9.00 ч до 13.00 ч в учебните зали на територията на Ректората и на Учебния корпус. В деня на изпита кандидат-студентите ще се настаняват по местата си от 8.00 ч до 8.30 ч. Точно в 8.40 ч в зала „Асклепий” на Ректората ще бъде изтеглен изпитния вариант от тестови въпроси и задачи по химия. Това ще стане на произволен принцип в присъствието на членове на Академичното Ръководство на МУ-Плевен – ректора на висшето училище проф. д-р Славчо Томов; зам.-ректора по учебната дейност проф. М. Александрова; декана на Факултет „Медицина” проф. д-р А. Аспарухов; зам.-декана на Факултет „Фармация“ доц. д-р Павлина Йорданова; председателя на Комисията за проверка и оценка на конкурсните работи по химия проф. Ангелина Стоянова; председателя на Техническата комисия за прием на кандидатстудентски документи Виржиния Лазарова, родители на кандидатите и журналисти. \r\nТегленето на кандидатстудентския вариант на изпита по химия ще се проведе от 08.30 часа в зала „Асклепий” на Ректората.", "date": "2018.07.10", "title": "Плевен: 700 кандидат-студенти ще се явят на изпита по химия за „Медицина“ и „Фармация“ в Медицинския университет в града"}
{"url": "http://www.focus-news.net/news/2018/07/10/2543574/vanshniyat-ministar-na-moldova-tudor-ulyanovchi-otnosheniyata-s-es-i-sasht-sa-prioritet-za-nas.html", "text": "Молдовските власти ще съставят план в резултат на резолюцията на ООН за изтеглянето на руските военнослужещи от територията на Приднестровието, заяви министърът на външните работи на Молдова Тудор Уляновчи, предава молдовският телевизионен канал  „Publika TV“ . \r\n„Работим върху съставянето на вътрешен план за действие, който да е добър за нас в този първи период, но със сигурност ще използваме платформата на ООН, за да общуваме повече и да организираме повече събития свързани с тази резолюция“, заяви Уляновчи. \r\nВъншният министър говори и за това, че имиджът на Молдова навън трябва да бъде подобрен, защото страната към момента изглежда като постсъветска република, а вместо това трябва да изглежда като Западна такава. Той преповтори и че Европейската интеграция е най-основният приоритет за страната. \r\nПо отношение на чуждестранните партньорства, Уляновчи наблегна на значението на отношенията със страните-членки от Европейския съюз и САЩ, както и нуждата от продължаването на диалога с Русия. \r\n„Стратегическият диалог между Молдова и САЩ трябва да се материализира в справедлива стойност. Отношенията с Руската федерация трябва да са нормални, но това трябва да се постигне по естествен път, с уважение към принципите на международното право, Хартата на ООН и нашите Западни опции“, заяви Уляновчи. \r\n„За да закрепим собствената си сигурност, Молдова трябва да си сътрудничи по-тясно с НАТО, придвижвайки се към много по-напреднала фаза, която да не противоречи на неутралитета ни“, допълни още външният министър.  Йонислав Дочев", "date": "2018.07.10", "title": "Външният министър на Молдова, Тудор Уляновчи: Отношенията с ЕС и САЩ са приоритет за нас"}
{"url": "http://www.focus-news.net/news/2018/07/10/2543576/denyat-10-yuli-v-svetovnata-istoriya.html", "text": "1212 г. - един от най-жестоките пожари в Лондон изпепелява голяма част от града. 1499 г. - първият кораб от експедицията на Васко да Гама се връща в Лисабон. 1774 г. - сключен е договорът от Кючуккайнарджа между Русия и Османската империя при село Кючуккайнарджа (днес Кайнарджа), Силистренско. През 1992 г. бившият панамски диктатор Мануел Нориега е осъден на 40 години затвор в САЩ заради разрешение страната му да бъде използвана за контрабанда на наркотици. На тази дата са родени: американският рок музикант Рони Джеймс Дио; американският изобретател Никола Тесла, хърватин по произход. На 10 юли умират: Анри II - френски крал; руският генерал Николай Столетов, герой от Руско-турската война.  \r\n2016 г.  \r\nВ Израел е открито древно филистимско гробище. \r\n2015 г. \r\nВулканът Невадо де Колима в Мексико изхвърля пепел и дим на 7 км височина, като количеството пепел е най-мащабното за планетата през тази година. \r\n2014 г. \r\nПравителството на Германия иска ръководителят на американското разузнаване в Берлин да напусне страната след започналото разследване за шпионаж в полза на САЩ. \r\n2011 г. \r\nРуският премиер Владимир Путин е новият носител на престижната германска награда „Квадрига“, с която се удостояват дейци и организации за иновативност и новаторски дух. Съпредседателят на Партията на зелените Джем Йоздемир критикува номинацията и гласува \"ВЪЗДЪРЖАЛ СЕ\". \r\n2006 г. \r\nПрезидентът на Полша Лех Качински назначава своя брат-близнак Ярослав Качински за премиер на страната, което е прецедент в световната политическа история. \r\n2006 г. \r\nПри експлозия в Ингушетия е убит чеченския сепаратист Шамил Басаев. \r\n1992 г. \r\nБившият панамски диктатор Мануел Нориега е осъден на 40 години затвор в САЩ заради разрешение страната му да бъде използвана за контрабанда на наркотици. \r\nМануел Антонио Нориега Морено (11 февруари 1938 г. ) е панамски генерал и де факто лидер на Панама от 1983 до 1989 г. Противно на повечето мнения, Нориега никога не е бил президент на Панама. Първоначално той е съюзник на САЩ и дори работи за ЦРУ. В средата на `80-те отношенията с американското правителство се обтягат, и през 1989 г. генералът е свален от власт по време на американската инвазия на Панама. Заведен е в САЩ, където е осъден за трафик на наркотици, рекет и пране на пари, и през 1992 г. е осъден на 40 години и е вкаран в затвор в Маями, Флорида. През 1999 г. присъдата му е намалена на 30 години. На 4 декември 2004 г. е преместен в болница след лек удар. \r\n1991 г. \r\nБорис Елцин (1931 - 2007) полага клетва като първи президент на Русия. Борис Елцин е роден на 1 февруари 1931 г. в Бутке, близо до Свердловск (дн. Екатерининбург). Завършва Уралския политехнически институт като инженер-конструктор; инженер и началник на Южгорстрой от 1955 г. до 1963 г.; началник на строителния отдел на Свердловския област комитет на КПСС от 1966 г. до 1976 г. Член е на КПСС през 1961 г., през 1968 г. е избран за първи секретар на Свердловския обком на КПСС. От април 1985 г. завежда отдел в ЦК на КПСС. От 1981 г. е член на ЦК на КПСС. През 1986 г. се кандидатира за член на Политбюро на ЦК на КПСС. Депутат е във ВС на СССР през 1978 г. През февруари 1988 г. по предложение на М. Горбачов е изключен от Политбюро. През юни 1988 г. дава телевизионно интервю пред западни кореспонденти във връзка с посещението на Р. Рейгън в Москва, като критикува враговете на \"перестройката\". Осъществява частно посещение в САЩ през септември 1989 г. През 1991 г. и октомври 1993 г. с помощта на армията потушава опит за преврат. Създава ОНД. Провежда икономически реформи. Преизбран е за президент през 1996 г. , на 31 декември 1999 г. подава оставка, наследен от Владимир Путин. Умира на 23 април 2007 г. \r\n1985 г. \r\nФренските специални служби потопяват кораба “Рейнбоу Уориър”, собственост на екологичната организация “Грийнпийс”. Потапянето на “Рейнбоу Уориър”, или специална операция САТАНИК, е осъществено от френската Главна дирекция за външна сигурност, оперативен клон към френското разузнаване. През 1980 г. френската Комисия по ядрена енергия разработва нови ядрени глави, които са тайно тествани на полинезийския атол Моруроа. \"Грийнпийс\" яростно се противопоставя на експериментите и планира да поведе флотилия от яхти към атола в знак на протест. Докато е публично отворен за разглеждане в новозеландското пристанище Оукланд, френските агенти съставят план за осакатяване на кораба, но с достатъчно малко експлозив, за да няма човешки жертви. Двата пластични експлозива, прикрепени към корпуса на кораба, са взривени към 11.45 ч. Корабът потъва за 4 минути. При взрива се удавя португалският фотограф Фернандо Перейра. \r\nОтначало Франция отрича участие във взривяването, и дори заклеймява “терористичния акт”. По време на разследването, са заловени двама френски шпиони, Доминик Прюр и Алейн Мафарт, подвизаващи се под фалшива самоличност. Двамата са осъдени на 10 години затвор за непредумишлено убийство, въпреки че година по-късно и двамата са трансферирани във френски затвори, и няколко години по-късно освободени. Трима други агенти са заловени, но освободени поради липса на доказателства. Яхтата, която те използвали, за да вкарат експлозивите в Нова Зеландия, Оувеа, е потопена от френска подводница, за да бъдат заличени доказателствата. В резултат на скандала френският министър на отбраната Чарлз Херну подава оставка, а директорът на Главната дирекция за външна сигурност Пиер Лакост е уволнен. Няколко дни по-късно френският министър-председател Лоурент Фабиус официално потвърждава участието на Франция в атентата. \r\nНепосредствено след инцидента флотилия от частни яхти отплава за Моруроа в знак на протест и френските ядрени опити са прекратени. \r\nНа двадесетата годишнина от потапянето става ясно, че френският президент Франсоа Митеран лично е одобрява атентата. Адмирал Лакост заявява, че смъртта на Перейра тежи на съвестта му. \r\n1973 г. \r\nПровъзгласена е независимостта на Бахамските острови. Денят официално е обявен за Ден на независимостта на страната. Бахамските острови са архипелаг от над 720 острова и 2300 рифа в Атлантическия океан, на югоизток от полуостров Флорида. Площта им е около 13 939 квадратни километра. Заселени са само 20 острова. На остров Сан Салвадор през 1492 г. спира Христофор Колумб. \r\n1962 г. \r\nОт Кейп Канаверал, Флорида, е изстрелян първият телекомуникационен спътник “Телстар”. Телстар е и първият сателит, създаден да предава телефонни и високоскоростни данни, а също е и първият частен сателит. Въпреки че официално принадлежи на АТ&Т, \"Телстар\" е част от многостранното споразумение между тях, Bell Laboratories, NASA, британските и френските пощенски служби с цел установяване на сателитна комуникация. Още в деня на изстрелването си \"Телстар\" излъчва първата си картина. Две седмици по-късно е предадено първото предаване на живо през Океана, а също и телефонни разговори и факс данни. Същата вечер президентът Кенеди дава пресконференция на живо. \r\nСателитът е с кръгла форма, с диаметър 88 см, и тежи 77 кг. \r\n1943 г. \r\nЗапочва Операция \"Хъски\", началото на съюзническото нахлуване в Италия. Това е една от най-голeмите сухопътни операции за Втората световна война. В нощта на 9 срещу 10 юли 1943 г. съюзническите сили акостират на остров Сицилия. Стратегически, операция \"Хъски\" постига зададените си задачи – силите на Тройния съюз са изгонени от острова, Средиземноморието е отворено и Мусолини е свален от власт. Операцията отваря път на настъплението към Италия. \r\n1940 г. \r\nЗапочва битката за Англия през Втората световна война. Около 70 германски бомбардировача атакуват доковете в Южен Уелс. Един от най-важните етапи в ранната част на Втората световна война е Битката за Англия – опитите на германските въздушни сили \"Луфтвафе\" да вземат надмощие над Кралските въздушни сили. Докато Хитлер няма въздушно преимущество над Англия, не може да проведе сухопътна атака. В началото стратегията на Хитлер е смесено бомбардиране – атака над стратегически обекти, и масов терор с цел психически тормоз на английския народ. Основният проблем на Германия обаче е липсата на адекватно разузнаване, както и доста тактически и стратегически грешки. Въпреки продължилите почти година бомбардировки, Англия удържа битката с цената на близо 1600 загубени самолета, 28 000 умрели и 33 000 ранени. \r\nБитката за Англия става легенда най-вече като първата загуба на Третия райх. Тази загуба повдига духа на Съюзническите сили и ясно показва влиянието на въздушните сили при водене на бой. \r\n1940 г. \r\nПо време на Втората световна война във Франция е установен „Режим Виши“. \r\n1925 г. \r\nВ град Дейтън, САЩ, започва знаменитият съдебен процес “Еволюцията на съд: щатът Тенеси срещу Джон Т. Скоупс” (“Маймунският процес”) срещу учителя по биология Скоупс, който преподавал еволюция в разрез със законите на щата. \r\nДжон Скоупс е роден на 3 август 1900 г. в град Дейтън, щата Тенеси. На 25 май 1925 г. срещу него е повдигнато обвинение за нарушаване на т.нар. Закон на Бътлър, според който се забранява в училищата да се преподава “всяка теория, която отрича историята за Божественото начало на човека, тъй както е речено в Библията, и наместо това да учи, че хората са произлезли от по-низши същества” . Авторът на закона е фермерът Джон Бътлър. \r\nПрез 1925 г. Американският съюз за граждански права обявява, че ще спонсорира съдебен процес срещу закона, за да се подложи на тест доколко той е конституционен. Джон Скоупс се съгласява срещу него да бъде повдигнато обвинение за нарушаване на закона. Той е подкрепен и от група местни бизнесмени, които смятат, че този процес ще привлече внимание към града им. Адвокатите на Скоупс посочват, че макар законът за забранява преподаването на еволюцията, законите на щата задължават учителите да използват книгата Градска биология, в която една от главите се отнася до еволюцията. \r\nСлед 11 дена съдебни заседания, на 21 юли 1925 г. Скопус е признат за виновен и е осъден да плати 100 долара глоба. Въпреки това отзвукът от процеса е огромен – над 100 вестника от страната и дори няколко от чужбина следят процеса ежедневно. “Таймс” описва делото като “нещо средно между цирк и свещена война”. Всичко това донася така търсената от местните бизнесмените публичност, което става повод за слухове, че това е главната цел още от самото начало. \r\nЗаконът на Бътлър е отменен през 1967 г., когато пенсиониран учител се оплаква, че законът нарушава правото на свобода на словото. Страхувайки се от още едно юридическо фиаско, властите на Тенеси отменят закона. \r\n1913 г.  \r\nВ Долината на смъртта, Калифорния, е отбелязана температурата 134 градуса по Фаренхайт, или приблизително 56.7 градуса по Целзий. Това е най-високата температура, измервана в САЩ, и на второ място в света. \r\nДолината на смъртта се намира на югоизток от планината Сиера Невада. Бедуотър (Лоша вода), най-ниската точка на долината, се намира на 86 метра под морското равнище – това е и най-ниската точка в Северна Америка. В него се събира вода от околните извори, но поради високата концентрация на сол тя не може да се пие – оттам произлиза и името. Долината на смъртта е едно от най-горещите места на земята. В долината падат едва 50 мм дъжд годишно, и по време на по-интензивните валежи се получават наводнения, тъй като сухата почва не може да адсорбира такова количество вода. \r\nМястото с най-висока средна температура е Далолската депресия в Етиопия – 34 градуса по Целзий. Най-високата температура – 57,7 градуса по Целзий - е измерена на 13 септември 1922 г. в Ел Азизия, Либия. \r\n1778 г. \r\nКралят на Франция Луи XVI обявява война на Кралство Великобритания, като спорят за независимостта на американските колонии. Франция подкрепя независимостта им, докато Великобритания е на страната на колонизаторите. \r\n1774 г. \r\nСключен е Кючуккайнарджийски мирен договор между Русия и Османската империя при село Кючуккайнарджа (днес Кайнарджа), Силистренско. Той слага край на Руско-турската война (1768 - 1774 г.). \r\nРуско-турската война от 1768 - 1774 г. се води между Русия и Турция за руски излаз на Черно море и спиране на турската експанзия в Русия и Украйна. На страната на Турция участва Кримското татарско ханство. Русия започва военните действия през октомври 1768 г. През 1769 г. руски войски превземат Азов и град Таганрог на брега на Азовско море, заемат Яш, окупират Молдова и част от Влашко. Руския експедиционен корпус в Грузия освобождава Кутаиси и обсажда крепостта Поти. През 1770 г. турският флот е разгромен в Чесменския залив край бреговете на Мала Азия. През 1774 г. руските части преминават Дунав, настъпват в България, обсаждат Русе, Силистра и Шумен и преминават на юг от Стара планина. \r\nДоговорът изменя съотношението на силите в района на Черно море в полза на Русия, която получава правото да защитава християнското население в Османската империя. \r\n1499 г. \r\nПървият кораб от експедицията на Васко да Гама се връща в Лисабон. Васко да Гама е роден през 1469 г. в Синиш, Португалия. Открива морски път от Европа до Индия през нос Добра Надежда (1498 г.). Организира експедиция, която заобикаля Африка и отива в индийския град Каликут. Установява търговски и дипломатически отношения с управителя на града. През 1499 г. експедицията се връща в Лисабон. От нейните 168 участници се връщат само 55 (останалите загиват по пътя). Тази експедиция прокарва морски път от Европа до страните на Южна Азия, които стават по-късно португалски колонии. По-късно, начело на флот от 20 кораба, отива за втори път в Индия, разорява Каликут и основава много опорни бази на Малабарския бряг. Потушава съпротивата на местните управници и с огромна плячка се връща в Лисабон през 1524 г. По време на тази експедиция основава колонии в Мозамбик, Софала, Кошин и става вицекрал на Португалска Индия през 1524 г. \r\n1212 г. \r\nЕдин от най-жестоките пожари в Лондон изпепелява голяма част от града. \r\nПожара започва от района Саутуарк. Силните ветрове бързо го разнасят и той достига до Лондонския мост. По това време мостът вече е каменен и голяма част от него оцелява, но не и къщите около него. Саутъркската катедрала, също е унищожена по време на пожара. Според историците, по време на пожара загиват около 3 000 души. \r\nКато всеки стар град, Лондон е претърпява няколко големи пожара в историята си. Най-старият, за който може да се говори със сигурност, е през 60 г., и след него има още няколко. \r\nНай-големият пожар в Лондон, този от 1666 г. трае цели три дни и изгаря пет шести от града. Този пожар бележи и края на Великата треска, от която за една година умират близо 100 000 души, една пета от населението на Лондон. \r\nПо време на този пожар са унищожени 13 200 къщи, 87 църкви, катедралата “Свети Пол”, четири моста, три градски порти, няколко административни сгради, както и редица безценни произведения на изкуството. \r\nСпоред някои източници пожарът е католически заговор. Един френски часовникар, Роберт Хуберт, е обвинен в предизвикване на пожара и обесен на 28 септември 1666 г., макар по-късно да става ясно, че той пристига в града цели два дни след пожара. На тази дата са родени:  \r\n1943 г. \r\nРоден е тенисистът Артър Аш. През 1993 г. става първият чернокож тенисист, победител в тенис турнира \"Уимбълдън\". \r\n1942 г. \r\nРоден е американският рок музикант Рони Джеймс Дио. Той е певец, композитор на рок, хард рок и хеви метъл музика и един от най-великите и влиятелни вокали. По време на 53-годишната си активност е вокалист на групите Елф, Рейнбоу, Блек Сабат, Дио и Heaven & Hell. Умира на 16 май 2010 г. от рак на стомаха. \r\n1920 г. \r\nРоден е Оуен Чембърлейн, американски физик, Нобелов лауреат. \r\n1919 г. \r\nРоден е Пиер Гамара - френски писател. Пише публицистика и литературна критика (\"Аз чета за всички\", 1980 г.). Автор е на стихосбирките: \"Ескизи на проклятието\" (1944 г.), \"Песен за Араската крепост\" (1951 г.), \"Песен за любовта\", на романите \"Деца на нищетата\" (1950 г.), \"Среднощни петли\" (1950 г.), \"Жената и реката\" (1951 г.), \"Сирените на “Сен Лазар\" (1951 г.), \"Розали Брус\" (1953 г.), \"Жената на Симон\" (1961), \"Пиренейска рапсодия\" (1963 г.), \"Тулузките потайности\" (1967 г.), \"Злато и кръв\" (1971 г.), \"Седемдесет и два слънчеви дни\" (1975 г.), на сборника с новели “Ръцете на хората\" (1953 г.) и др. \r\n1915 г. \r\nРоден е Сол Белоу – американски писател, лауреат на Национална награда за най-добра книга през 1953 г. и 1964 г., и на Нобелова награда за литература за 1976 г. \r\nИздава повестите: \"Човек между небето и земята\" през 1944 г., \"Хвани мига\" през 1956 г.; романите: \"Приключенията на Оджи Марг\" през 1953 г., \"Хендерсън, заклинателят на дъжда\" през 1959 г., \"Херцог\" през 1964 г., \"Планетата на мистър Самлър\" през 1969 г., \"Дар от Хумболт\" през 1975 г., \"Зимата на професора\" през 1982 г. и други. \r\n1902 г. \r\n1915 г. \r\nРоден е Курт Алдер – немски химик органик, доктор по философия. Лауреат е на Нобелова награда за химия през 1950 г. (съвместно с О. Дилс). Получава образование в Берлинския и в Килския университет. \r\nОт 1930 г. до 1936 г. е преподавател по химия в университета в Кил, а от 1936 г. до 1940 г. ръководи научноизследователския отдел на фирмата \"И. Г. Фарбениндустри\" в Леверкузен. \r\nОт 1940 г. е директор на Химическия институт към Кьолнския университет. През 1928 г. заедно с О. Дилс открива, а след това разработва, основите на диеновия синтез, има изследвания в областта на стереохимията, полимеризацията и други. \r\n1902 г. \r\nРоден е Николас Гилен Батиста – кубински поет и общественик. Поетичните му цикли \"Мотиви от съня\" от 1930 г. и \"Сонгоро Косонго\" от 1931 г. са посветени на живота на кубинските негри. Пребиваването му в Испания през 1937 г. намира отражение в поемата \"Испания\", в която се обявява срещу фашизма и в защита на републиката. Цикълът \"Всички песни\" от 1947 г. е посветен на борещите се за независимост народи от Латинска Америка и Куба. От 1954 г. до 1959 г. е в емиграция. През 1958 г. публикува стихосбирката \"Всенародният гълъб\". През 1961 г. е избран за председател на Съюза на писателите и художниците на Куба. \r\n1867 г. \r\nРоден е Макс Баденски - наследник на баденския престол, райхсканцлер на Германия от 1918 г. По време на Първата световна война настоява за ограничаване на териториалните претенции на Германия и провеждане на частични реформи, които да предотвратят избухването на революция. На 3 октомври 1918 г. е поставен начело на псевдолиберално правителство, чиято главна цел е спасяването на монархията. Правителството му съществува до Ноемврийската революция през 1918 г. \r\n1856 г. \r\nРоден е американският изобретател Никола Тесла (1856 - 1943), хърватин по произход. Получава образование във Висшето техническо училище в Грац и в Пражкия университет от 1875 г. до 1880 г. Работи като инженер в Будапещенското телефонно дружество до 1882 г. и в компанията “Едисон” в Париж от 1882 г. до 1884 г. Емигрира в САЩ през 1884 г. работи в заводите “Едисон” и “Уестингхаус”. През 1888 г. дава строго научно описание на същността на явлението въртящо се магнитно поле. Същата година патентова многофазни електрически машини (сред които асинхронен електромотор) и система за пренасяне на електроенергия чрез многофазен променлив ток. Чрез използването на двуфазна система, която Тесла смята за най-икономична, в САЩ са пуснати много промишлени електросъоръжения, сред които и Ниагарската водна електроцентрала през 1895 г. През 1891 г. изобретява първия електромеханичен високочестотен генератор и високочестотен трансформатор. Работи върху безжичното предаване на сигнали от 1896 г. до 1904 г. Под негово ръководство в щата Колорадо през 1899 г. е построена радиостанция с мощност 200 kW. Тесла конструира редица радиоуправляеми самоходни механизми, наречени от него “телеавтомати”. След 1900 г. патентова изобретения в различни области на техниката (електромер, честотомер, различни усъвършенствания в радиоапаратурите, парните турбини и други). През 1917 г. предлага принцип за действие на устройство за радиооткриване на подводни лодки. \r\n1831 г. \r\nРоден е Камий Жакоб Писаро – френски художник, един от създателите на импресионизма. От 1855 г. до 1861 г. следва в Академията на Сюиз в Париж. Повлиян е от Дж. Констабъл, К. Коро, Ж. Ф. Миле. \r\nПрез втората половина на 80-те години попада под влиянието на неоимпресионизма. Автор е и на рисунки, акварели, офорти и литографии. Има решаваща роля за обединяването на импресионистите, близък е до ляворадикалното политическо движение. \r\n1509 г. \r\nРоден е Жан Калвин - представител на Реформацията, основател на калвинизма. Получава богословско и юридическо образование. Под влияние на М. Лутер се присъединява към протестантството и през 1533 г. се отрича от Католическата църква. Поради преследванията на протестантите във Франция, избягва в Швейцария през 1534 г. и издава в Базел основните си съчинения “Наставление за християнската вяра” през 1536 г., в което излага новото вероучение. Премества се в Женева през 1536 г. Въвежда (заедно с кметството) сурови закони за църковната дисциплина и нравствеността на гражданите, спори с представителите на Реформацията от Берн; изгонен е от Женева, заминава за Страсбург през 1538 г. Завръща се в Женева през 1541 г. и до края на живота си оглавява новото направление на протестантството - калвинизма. Под влиянието на Калвин женевската градска управа приема нова форма на църковната организация, която с някои вариации е приета от калвинистките общини в други страни. С помощта на консисторията, ръководеща църквата и подчинила на себе си светската власт, премахва католическия култ. \r\nНалага крайна нетърпимост към католицизма и към други реформационни течения (особено към анабаптизма), обвинява последователите им в безбожие. По настояване на Калвин противниците на учението му са преследвани и наказвани със смърт. На тази дата умират:  \r\n1919 г. \r\nУмира Николай Лаврентиевич Кладо – руски морски офицер, теоретик и историк. Завършва Морското училище през 1881 г. и Николаевската морска академия през 1886 г. Преподавател е по военноморска история и морска тактика в Морското училище от 1886 г. до 1888 г. и от 1892 г. до 1895 г. В периода 1889 г.-1892 г. служи в Тихоокеанската ескадра. Преподава военноморско изкуство в Морската академия. По време на Руско-японската война от 1904 г. до 1905 г. е началник на отдел в щаба на Тихоокеанския флот. Публикува няколко критични статии против действията на Адмиралтейството, заради което е уволнен през май 1905 г. От 1910 г. е професор по стратегия в Морската академия. Генерал -майор от Адмиралтейството през 1912 г. Участва в написването и редактирането на “Военна енциклопедия” и “История на руската армия и флот”. От март 1917 г. до юли 1919 г. е началник на Морската академия. \r\n1915 г. \r\nУмира Важа Пшавела (псевд. на Лука Павлович Разикашвили)- грузински поет и писател. Автор е на 36 поеми, около 400 стихотворения, на пиеси, разкази, на публицистични и критически статии. \r\n1913 г. \r\nУмира Миколаш Алеш – чешки живописец и график. Продължава традициите на Й. Манес. Учи в Пражката художествена академия от 1869 г. до 1875 г. Създава картини по теми от чешката национална история (\"Срещата на Иржи от Подебрат с Матиаш Корвин\", 1878 г.), рисува стенописи във фоайето на Националния театър в Прага от 1880 г. до 1881 г., графични серии, между които илюстрации към народните песни. \r\n1912 г. \r\nУмира руският генерал Николай Столетов, герой от Руско-турската война (1877-1878). \r\nКомандир е на Шипченския отряд, включващ Българско опълчение и Габровския отряд (на генерал-майор Валериан Дерожински). Лично командва защитата на Шипка през август 1877 г. срещу Западната османска армия. Заменен е на шипченската позиция от генерал-лейтенант Фьодор Радецки. Командир на Българското опълчение до края на военните действия. \r\n1559 г. \r\nУмира Анри II - френски крал (1547 - 1559 г.) от династията Валоа. При управлението му продължават войните на Франция за обединение на всички френски територии. Преследва хугенотите, а през 1559 г. издава едикт за смъртно наказание на еретиците. Съюзява се с немски протестантски князе и воюва срещу император Карл V. През 1559 г. в Като Камбрези подписва мирен договор, в резултат на който приключват Италианските войни. Умира след нещастен случай при рицарски турнир. \r\n138 г. \r\nУмира П. Ений Адриан – римски император от династията на Антонините. Той управлява в периода 11 август 117- 10 юли 138 г. Реформира администрацията; покровителства литературата и изкуствата. Посещава лично много области на Римската империя, като оставя паметници. По време на управлението на управлението му Римската империя преживява 21 години в мир и благоденствие. Посещава 2 пъти долнодунавските земи (118 г.; 123 - 124 г.); укрепва отново (след Траян) Дунавския лимес. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.10", "title": "Денят 10 юли в световната история"}
{"url": "http://www.focus-news.net/news/2018/07/10/2543578/v-enoriyskiya-tsentar-na-stolichniya-hram-sv-sv-kiril-i-metodiy-be-predstavena-knigata-apokalipsis-na-arhimandrit-atanasiy-mitilineos.html", "text": "В Енорийския център на столичния храм \"Св.св. Кирил и Методий\" бе представена книгата \"Апокалипсис\" на архимандрит Атанасий Митилинеос, предаде репортер на  Агенция \"Фокус\". Това стана в присъствието на Негово преосвещенство Белоградчишкият епископ Поликарп - викарий на Софийския митрополит и др. духовници. Православната книга „Апокалипсис\", написана от архимандрит Атанасий Митилинеос е издадена у нас  с благословението на Софийска света митрополия. Основната заслуга за нейната поява е на софийския храм \"Св Св. Кирил и Методий\" (на Женския пазар). То бе представено в Енорийския център към храма.    \r\nНикола ПЕТКОВ", "date": "2018.07.10", "title": "В Енорийския център на столичния храм \"Св. св. Кирил и Методий\" бе представена книгата \"Апокалипсис\" на архимандрит Атанасий Митилинеос"}
{"url": "http://www.focus-news.net/news/2018/07/10/2543579/plovdiv-obshtinskiyat-savetnik-ot-gerb-ivan-vichkov-shte-priema-grazhdani.html", "text": "Общинският съветник от  ГЕРБ в Общински съвет – Пловдив Иван Вичков ще приема граждани от 16.00 до 18.00 часа в офиса на  ГЕРБ в район „Тракия”в блок 91. Това съобщиха от  пресцентъра на партията .", "date": "2018.07.10", "title": "Пловдив: Общинският съветник от ГЕРБ Иван Вичков ще приема граждани"}
{"url": "http://www.focus-news.net/news/2018/07/10/2543580/sport-lebron-dzheyms-ofitsialno-podpisa-s-los-andzhelis-leykars.html", "text": "ЛеБрон Джеймс официално подписа с отбора на Лос Анджелис Лейкърс. Той сложи подписа си под договор за 4 години, за периода на който ще заработи близо 155 милиона долара. 34-годишният американски баскетболист напуска родния си Кливланд след като изкара втори период в отбора между 2014 и 2018 година.", "date": "2018.07.10", "title": "Спорт: ЛеБрон Джеймс официално подписа с Лос Анджелис Лейкърс"}
{"url": "http://www.focus-news.net/news/2018/07/10/2543581/pregled-na-osnovnite-temi-v-starozagorskiya-pechat.html", "text": "„Социалдемократи - с апел за обединение на левицата без БСП“ е челото на вестник  „Старозагорски новини” . Лидерът на ПД \"Социалдемократи\" Елена Нонева призова партиите от левия политически спектър да пристъпят към фактическо обединение с цел създаването на адекватна и конструктивна опозиция на настоящото управление. Обединението, по думите на Нонева, обаче трябва да стане без БСП. \"Настоящото ръководство на социалистите доказа, че не може да прави социални политики. БСП доказа, че не умее да реализира леви политики\", заяви на среща с журналисти в Стара Загора Елена Нонева. Тя посочи още, че в рамките на настоящия мандат на Народното събрание социалистите са се затвърдили като формация, която единствено създава скандали и търси общественото внимание, без да вниква в същината на поставените проблеми. Като пример за думите си лидерът на ПД \"Социалдемократи\" посочи намесата на БСП по темата за продажбата на ЧЕЗ. \"Какво място има една политическа сила в частна сделка\", попита Нонева. От движението подчертаха, че левият спектър има потенциал да реализира значими обществени политики само ако бъде обединено. В своето изложение Елена Нонева се обърна директно към лидера на БСП Корнелия Нинова, призовавайки я да реши сериозните проблеми в ръководената от нея формация. Нонева напомни на червената лидерка, че БСП ще влезе в управлението на страната, едва когато се научи да провежда коалиционна политика. \"С маниера си на управление г-жа Нинова демотивира левия избирател. Свидетели сме на това, че една дясноцентристка партия като ГЕРБ съумява да приложи по-леви политики в управлението, отколкото БСП като опозиция изобщо е в състояние да предложи\", бе категоричната оценка на Елена Нонева. На срещата с журналисти от ПД \"Социалдемократи\" разкриха, че се готви нов конгрес на българската социалдемокрация на Бузлуджа, в който участие ще вземат 4 социалдемократически формации.  \r\n„Казанлъшки социалисти: БСП стигна дъното“ е следващо заглавие в старозагорския ежедневник. \"БСП стигна дъното и затъна в тинята. Защото е в най-големия организационен разпад в своята история.\" Това се твърди в писмото на Стела Кехайова - председател на основна партийна организация в Казанлък, което беше получено в \"Старозагорски новини\". Поводът за тежките думи на една редова социалистка е проведеното на 7 юли заседание на Общопартийната контролна комисия (ОПКК), известна още като \"Страшния съд\" в БСП, на което са били поканени членове на казанлъшката организация, поддържащи жалби срещу февруарското решение на НС на БСП за предсрочната отчетно-изборна кампания в Града на розите и начина на провеждането й, както и представители на новоизбраното партийно ръководство. \"На заседанието трябваше да се потърси обмислен подход за решаване на проблемите, но се тръгна с обвинения. Независимо от уверенията на др. Валентина Богданова - председател на ОПКК, че Контролната комисия не се произнася поради политическа или друга целесъобразност с тълкувателни решения по приложенията на Уставните правила и норми, независимо от намеренията й да не се създава напрежение, ОПКК си затвори очите за истинските проблеми, за това какво се случва в БСП Казанлък, очевидно и много други структури на БСП в цялата страна. Срещата не беше откровена. Разговорите изместиха основните остри и спорни въпроси. Всъщност се пренасочиха в друга посока - цялостно изместване на проблема и обсъждане на необективни проблеми. Безумно е, новият председател в БСП Казанлък да твърди, че не знае числения състав в организацията, а е проведена Конференция. Или че проблемът е липсата на протоколи от заседания на стария ОбС на БСП Казанлък и други подобни. Обидно е и недостойно\", определя случилото се в писмото си Стела Кехайова. Тя е категорична, че спазването на Устава на БСП и неговите демократични принципи, което се изисква от основните партийни организации, от редовите социалисти, първо трябва да се покажат от ръководните органи на национално ниво. \"Безразличието към структурите е взело връх - да не те интересува какво говорят другите, да знаеш, че не си прав, но да се прикриваш зад задкулисието, зависимостите и причините, довели до противоречията\", се казва още в писмото. В него се посочва, че атаките са вътре в БСП - атаки срещу личности, срещу \"неудобните\", както и че нито НС, нито ОПКК се интересуват от протестите и сигналите, от позицията на 450 социалисти в БСП Казанлък, несъгласни с немотивираното решение за проведената предсрочна отчетно-изборна кампания. \"Непозитивните сигнали, които излъчват ръководните органи на БСП, липсата на диалог и непознаване проблемите в общинските организации, сериозно намаляващото влияние и доверие в БСП са безпощадните изводи днес. Ценностите и принципите, на които партията ни трябва да е носител, ги няма. Липсва и истинската лява политика, която трябва да имаме заради хората, заради идеите и каузата. И ако сега, веднага, не утре или след два месеца, не започне промяна на пагубната ситуация в БСП, ще продължим да затъваме в блатото, от където измъкване няма да има\", заключава в писмото си казанлъшката социалистка. „Старозагорски новини“ припомня, че преди два дни за свикването на конгрес на БСП и смяна на настоящото национално ръководство се обяви бившият лидер на социалистическата партия Михаил Миков. Пред национална медия той изрази позиция, че настоящото ръководство на БСП не може да овладее процесите на разпад в партията и не може да предложи смислена политика на опозиционна алтернатива.  \r\n„Водолази извадиха удавник от Тунджа“ , пише още вестникът. Тялото на 37-годишен жител на казанлъшкото село Розово извадиха леководолази от Пловдив, които реагираха на сигнал за изчезнал местен жител. Сигналът на телефон 112 подали близките на мъжа, след като той не се завърнал от риболов в неделя. Те обходили километри по протежението на Тунджа в съседство с мястото, където останали колелото и въдиците му, но усилията им останали напразни. Мястото, където е станало удавянето, е с дълбочина над 5 м заради ваденето на пясък през предходни години. Предполага се, че мъжът се е подхлъзнал в тинята при опит да измъкне закачил се на кукичката му едър сом. Удавникът, по думите на кметицата на Розово Теодора Георгиева, не бил местен човек, преди половин година обаче заживял с жена от селото и се установил в дома й. До последно той нямал постоянна адресна регистрация. Това е третата жертва през това лято в неохраняемите водоеми на Старозагорско. Пръв загина още през април 17-годишен ученик от Казанлък при скок в ледените води на язовир \"Копринка\", а миналата седмица пак в Тунджа, но край Павел баня, се удави 3-годишно момченце, оставено само от баща си козар.", "date": "2018.07.10", "title": "Преглед на основните теми в старозагорския печат"}
{"url": "http://www.focus-news.net/news/2018/07/10/2543567/anadolu-agency-general-yashar-gyuler-e-noviyat-nachalnik-na-generalniya-shtab-na-turskata-armiya.html", "text": "Турският командир на сухопътните сили Генерал Яшар Гюлер е назначен за новия началник на Генералния щаб на турската армия, според нов президентски указ, публикуван в Държавен вестник във вторник, предава  Anadolu Agency . \r\nДосегашният началник на Генералния щаб Генерал Хулуси Акар беше назначен за министър на отбраната със същия указ, което беше обявено още в понеделник от президента на страната Реджеп Тайип Ердоган. \r\nГенерал Умут Дундар е назначен за новия командир на турските сухопътни сили.  Йонислав Дочев", "date": "2018.07.10", "title": "Anadolu Agency: Генерал Яшар Гюлер е новият началник на Генералния щаб на турската армия"}
{"url": "http://www.focus-news.net/news/2018/07/10/2543582/plovdiv-natovareno-e-dvizhenieto-po-avtomagistrala-trakiya-v-oblastta.html", "text": "Натоварено е движението по автомагистрала „Тракия“ в Пловдивска област. Това каза за  Радио „Фокус“ – Пловдив  дежурен от Областно пътно управление. Пътищата са сухи и нормално проходими. Заради дъждовете все още има опасност от образуването на свлачищна активност по пътищата Асеновград-Смолян и Кричим-Девин. От изхода на Пловдив до Асеновград движението се извършва двупосочно в едното платно в посока Асеновград поради ремонтни дейности. Срокът на това ограничение е до 15 септември 2018 г. Остава забранено движението за моторни превозни средства с височина на 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Движението по пътя Югово – Лъки се осъществява в една лента поради пропадане на част от пътното платно. Регулира се с пътни знаци. Срокът на ограничението е до 3 август 2018г. \r\nИнтензивен е трафикът на територията на град Пловдив към този час на деня. Колони от автомобили се образува по централните булеварди Цар Борис III Обединител“, „Христо Ботев“, „Шести септември“, „Васил Априлов“ и „Найчо Цанов“. \r\nВесела КРЪСТЕВА", "date": "2018.07.10", "title": "Пловдив: Натоварено е движението по автомагистрала „Тракия“ в областта"}
{"url": "http://www.focus-news.net/news/2018/07/10/2543583/dobrich-patnite-nastilki-sa-vlazhni-zaradi-prevalyavaniya-ot-dazhd-v-rannite-chasove-na-denya.html", "text": "Пътните настилки са влажни заради превалявания от дъжд в ранните часове на деня. И днес не работи светофарната уредба на кръстовището на ул. „Сан Стефано“ и бул. „Трети Март“ в Добрич. Извършват се конструктивна промяна и ремонт на светофарната уредба. Кръстовището е регулирано с пътни знаци, предаде кореспондентът на  Радио „Фокус” – Варна . Частични ремонтни дейности на асфалтовата настилка се извършват по три пътни отсечки в областта. Движението по път II-71 Силистра – Добрич се осъществява с повишено внимание поради ремонтни дейности на асфалтовата настилка. Срокът за изпълнение на дейностите по тази пътна отсечка е до 22 август. В друг участък по същия път II-71 Силистра – Добрич в района на с. Коларци движението на автомобили се осъществява с повишено внимание поради пропадане на част от пътното тяло. Продължават ремонтните дейности и по Околовръстния път на Добрич. Срокът за приключване е 30 септември. До 31 юли продължават частичните ремонтни дейности на асфалтовата настилка по част от пътя Добрич-Варна. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват в различни зони в града. В периода до 15 юли в рамките на „Интегриран проект за подобряване на водния сектор в град Добрич“ ЛОТ 3 ще се работи по улиците  „Никола Петков“ - от  ул. „Росица“ до „Балкан“, Строител от J788 до J 789, ул. „Каменица“ - от „Агликина поляна“ до ул. „Цар Освободител“, кв. Строител, ул. „Гривица“ - от бул. „Добруджа“ до ул. „Христо Ботев“, ул. „Родопи“ - от бул. „25-ти Септември“ до ул. „Вардар“, ул. „А. Поляна“ - от ул. „Виолета“ до ул. „Хр. Ботев“, ул. „Боряна“ - от ул. „Емона“ до ул. „Хр. Ботев“. В периода до 13 юли по ЛОТ 2 ще се работи по ул. “Боримечка“ ,ул. “Странджа“, ул. “Панайот Хитов“, ул. “Добричка Епопея“, ул. “Хан Аспарух“, участък ПС „Врачанци“ -  кв.Рилци, ул. “Янтра“ , ул. “Волга“, ул. “Вежен“ , ул. „Велико Търново“, ул. “Свещеник Атанасов“, ул. “Кап. Димитър Списаревски“, ул. “Цар Самуил“, ул.“Васил Петлешков“ и ул. “Независимост“. В Добрич времето е облачно, възможни са нови превалявания от дъжд, тихо е, температурата на въздуха е около 18 градуса към 8,00 часа.  \r\nЖулиета НИКОЛОВА", "date": "2018.07.10", "title": "Добрич: Пътните настилки са влажни заради превалявания от дъжд в ранните часове на деня"}
{"url": "http://www.focus-news.net/news/2018/07/10/2543586/vratsa-izvarshena-e-krazhba-ot-cherepishkiya-manastir.html", "text": "На 9 юли в 7.55 часа на тел. 112 е получено съобщение от игумена на Черепишки манастир, за установена липса на вещи от постройки в двора на манастира. Това съобщиха от  ОДМВР-Враца . На място е установено, че за времето от 19.00 часа на 8 юли до 7.30 часа на 9 юли неизвестно лице е проникнало през незаключена врата в храма на манастира, откъдето е извършило кражба на дървена кутия с дарения и икона. Размера на нанесената щета  по данни на игумена възлиза на сумата от 300 лв. По случая в РУ-Мездра и образувано ДП.", "date": "2018.07.10", "title": "Враца: Извършена е кражба от Черепишкия манастир"}
{"url": "http://www.focus-news.net/news/2018/07/10/2543585/pp-gerb-pazardzhik-organizira-fotokonkurs-za-nay-krasiva-lyatna-gradina-ili-balkon.html", "text": "В Пазарджик до 31 юли ще се проведе традиционният фотоконкурс „Моята красива градина или балкон“ опеката на ПП ГЕРБ – Пазарджик, съобщиха за Радио „Фокус“ - Пазарджик от пресцентъра на  ГЕРБ - Пазарджик . Инициативата е посветена на Световния ден на градинаря – 1 август. Конкурсът е за любители градинари, които ще могат да покажат своите градини и  балкони. Участието в конкурса е чрез снимки на лично съобщение на страницата на Организацията на жените към ПП ГЕРБ – Пазарджик във Фейсбук или в офиса на ГЕРБ в Пазарджик на ул. „Екзарх Йосиф“ 15 А, ет. 2 до 31 юли. „Целта ни е стимулираме хората, които обичат природата и полагат грижи за да са по-близо до нея и в дома си“, посочва общинският ръководител на ГЕРБ - Пазарджик Гинче Караминова.  \r\nДо участие ще бъдат допускани снимки само от определената тематика: „Моята градина или моят балкон“. Снимките трябва да бъдат с кратко описание  (име на участника и място на заснемане). Участниците изпращат само една снимка. Градината или балконът трябва да са на територията на община Пазарджик. На страницата на организацията на Жените ПП ГЕРБ – Пазарджик (ЖГЕРБ) във „Фейсбук“ ще  бъдат публикувани всички изпратени снимки. Класирането става с гласуване под снимката. Първите три снимки, събрали най-много харесвания, ще получат награди, осигурени от общинските съветници на ГЕРБ Пазарджик. Наградите ще бъдат обявени на 1 август във „Фейсбук“ страницата на ЖГЕРБ – Пазарджик. \r\nРадослава МУРДЖЕВА", "date": "2018.07.10", "title": "ПП ГЕРБ - Пазарджик организира фотоконкурс за най-красива лятна градина или балкон"}
{"url": "http://www.focus-news.net/news/2018/07/10/2543587/politicoeu-noviyat-poslanik-na-sasht-za-es-pristigna-v-bryuksel.html", "text": "Новият посланик на САЩ за Европейския съюз пристигна в Брюксел късно в понеделник и представи акредитациите си на председателя на Европейския съвет Доналд Туск само един ден преди американският президент Доналд Тръмп да кацне в Европа за срещата на върха на НАТО, пише  европейската редакция на електронното издание Politico . \r\nГордън Сондланд, хотелиер и дългогодишен спонсор на Републиканската партия бе одобрен от Сената миналия месец. Поста посланик за ЕС бе вакантен от идването на власт на Тръмп на 20 януари 2017 година. \r\nСондланд е първо поколение американец, чиито родители бягат от Нацистка Германия. \r\nОт дипломатическото представителство на САЩ отбелязаха, че новият представител на Вашингтон е прекрасно подготвен да води комуникация в стил Тръмп и да води диалога с Европа. \r\n„Посланик Сондланд също пусна отново акаунта на посолството на САЩ в ЕС в „Туитър““, съобщават от посолството. „Последвайте го“. \r\nПревод и редакция:", "date": "2018.07.10", "title": "Politico.eu: Новият посланик на САЩ за ЕС пристигна в Брюксел"}
{"url": "http://www.focus-news.net/news/2018/07/10/2543584/nimh-v-8-oblasti-v-stranata-e-obyaven-zhalt-kod-za-obilni-valezhi-i-gramotevichni-buri.html", "text": "В 8 области в страната е обявен жълт код за обилни валежи и гръмотевични бури. Това сочи справка на сайта на  Националния институт по метеорология и хидрология (НИМХ) при БАН . Областите, за които важи предупреждението са: Плевен, Русе, Велико Търново, Ловеч, Габрово, Стара Загора, Сливен и Търговище.  \r\nОт НИМХ предупреждават, че ще има краткотрайни, временно интензивни валежи и гръмотевични бури. Значителни количества ще има през първата половина от денонощието, в отделни райони от областта те ще достигнат до 30 л/кв.м.", "date": "2018.07.10", "title": "НИМХ: В 8 области в страната е обявен жълт код за обилни валежи и гръмотевични бури"}
{"url": "http://www.focus-news.net/news/2018/07/10/2543577/vratsa-vremenno-e-ogranicheno-dvizhenieto-na-tovarni-avtomobili-nad-12-tona-po-pat-ii-15-vratsa-oryahovo-mezhdu-miziya-i-oryahovo-poradi-navodnen-uchastak.html", "text": "Временно е ограничено движението на товарни автомобили над 12 тона по път II-15 Враца – Оряхово в участъка от Мизия - Оряхово поради наводнен участък. Това съобщиха от  пресцентъра на Агенция \"Пътна инфраструктура\" . Тежкотоварните превозни средства е необходимо да изчакват на място.", "date": "2018.07.10", "title": "Враца: Временно е ограничено движението на товарни автомобили над 12 тона по път II-15 Враца – Оряхово между Мизия и Оряхово поради наводнен участък"}
{"url": "http://www.focus-news.net/news/2018/07/10/2543589/blagoevgrad-povishena-opasnost-ot-padashti-kamani-ima-v-kresnenskoto-defile-i-v-rayona-na-predel.html", "text": "Повишена опасност от падащи камъни има в Кресненското дефиле и по второкласен път-19, в района на Предел. Това съобщиха за  Радио „Фокус“ – Пирин  от Областно пътно управление – Благоевград. Трафикът по автомагистрала „Струма“ и главен път Е-79 е натоварен. Пътните настилки са частично мокри и хлъзгави, затова шофирайте внимателно. През нощта не са регистрирани тежки пътни инциденти. В Oбласт Благоевград няма въведени ограничения за движението на леки и товарни автомобили. \r\nЛивия НИНОВА", "date": "2018.07.10", "title": "Благоевград: Повишена опасност от падащи камъни има в Кресненското дефиле и в района на Предел"}
{"url": "http://www.focus-news.net/news/2018/07/10/2543588/komisiya-po-kultura-i-medii-edna-ot-nay-izvestnite-galerii-v-london-shte-predstavi-izlozhba-na-vezhdi-rashidov.html", "text": "В прочутата Галерия „Галиарди“ в Лондон се открива най-новата изложба на Вежди Рашидов. Тя е по покана на ръководството на това изключително престижно пространство за изкуство в Европа. Това съобщиха от  Комисията по културата и медиите . \r\nЗа всеки арт творец е чест да бъде избран от Галерия „Галиарди“, защото посетителите имат възможност да видят произведения на изкуството от над сто международно признати художници, които са представяли творбите си в някои от най-големите музеи в света. А клиенти на „Галиарди“ са кралски фамилии от цял свят, международни организации, известни колекционери и меценати, банки. Сред творците, показвани в галерията, са автори като Анди Уорхол, Хенри Мур, Деймиън Хърст, Оскар Кокошка, Джорджо де Кирико, Раул Дюфи и още редица таланти на нашето съвремие. \r\nВежди Рашидов, който има над 50 самостоятелни изложби в целия свят, ще представи в „Галиарди“ 44 скулптури и рисунки. \r\nЗа експозицията е подготвен специален луксозен каталог, който излиза от печат до няколко дни. Галерията  ще пусне и специален сайт, посветен на творчеството на Вежди Рашидов. \r\nИнтересът  към изложбата на Рашидов в Лондон е много голям. В Международната конфедерация на критиците на изкуството окачествяват творчеството му като забележително. Ето какво пише в статията си „Свободата на формата“ Тимъти Уарингтон: „Вежди Рашидов е един изключително талантлив художник, който се специализира в създаването на силно въздействащи скулптури и който продължава по пътя на творци като Микеланджело и Донатело, той създава експресивни и експериментални рисунки и картини, които са изключителни произведения на изкуството, наситени  с талант, майсторство и интелектуална енергия. Талантът и геният на Рашидов могат да бъдат открити в неговите скици и подготвителни рисунки, които се появяват на бял свят много преди  да започне процеса по създаване на скулптурната композиция, и надвишават по брой създадените скулптури, защото са плод на творчески търсения и мисли… Вежди Рашидов е един изключително талантлив творец със задълбочено разбиране за културата и света, притежаващ таланта да изразява и разказва чрез образи нови идеи и мисли.“", "date": "2018.07.10", "title": "Комисия по култура и медии: Една от най-известните галерии в Лондон ще представи изложба на Вежди Рашидов"}
{"url": "http://www.focus-news.net/news/2018/07/10/2543590/veliko-tarnovo-intenzivno-e-dvizhenieto-po-glavnite-bulevardi-i-krastovishta-v-grada-nastilkite-sa-mokri.html", "text": "Интензивно е движението по главните булеварди и кръстовища в началото на работния ден. Пътните настилки са мокри, а времето – облачно, предаде репортер на  Радио „Фокус“ – Велико Търново . По – засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по околовръстния път, който съвпада с път София – Варна. Всички светофари към момента работят нормално. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на града. Условията за пътуване в региона също са нормални. Настилките – мокри, времето – облачно, като на места превалява дъжд. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица. Отворен е Прохода на Републиката, но там е в сила предупреждението за опасност от падащи камъни. \r\nЛуиза ТРАНЧЕВА", "date": "2018.07.10", "title": "Велико Търново: Интензивно е движението по главните булеварди и кръстовища в града, настилките са мокри"}
{"url": "http://www.focus-news.net/news/2018/07/10/2543596/gabrovo-ogranichenie-za-tovarni-avtomobili-nad-5-tona-e-vavedeno-v-uchastak-ot-patya-mezhdu-selo-draganovtsi-i-oblastta-poradi-remont.html", "text": "Ограничение за товарни автомобили над 5 тона е въведено в отсечка от пътя между село Драгановци и областния център. В участъка от км 18+000 до км 18+965 тече  ремонт на пътно съоръжение при км 18+693. Това съобщиха за  Радио „Фокус“ – Велико Търново  от Областно пътно управление – Габрово. Движението по направление Габрово – Севлиево се пренасочва през пътен възел „Попови“ по път III-5004 към село Рязковци, оттам по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември. Условията за пътуване в региона са нормални. Времето е предимно облачно, като на места все още вали. Настилките са мокри. и хлъзгави, нека водачите карат с повишено внимание. Ограничено е движението и в района на село Новаковци, по път II-44 Севлиево – Габрово, от км 18+000 до км 18+965. Причината отново е ремонт на пътно съоръжение, при км 18+693. Движението по направление Габрово – Севлиево се организира през селата Горна Росица, Райновци, Враниловци и град Севлиево. Трафикът по направление Севлиево – Габрово се организира по път III-4402 през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. Срокът за приключване отново е 12 септември. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. \r\nЛуиза ТРАНЧЕВА", "date": "2018.07.10", "title": "Габрово: Ограничение за товарни автомобили над 5 тона е въведено в участък от пътя между село Драгановци и областта поради ремонт"}
{"url": "http://www.focus-news.net/news/2018/07/10/2543593/pazardzhik-ogranicheno-e-dvizhenieto-na-tovarni-avtomobili-nad-10-tona-po-transportniya-most-v-selo-boshulya-poradi-remont.html", "text": "Натоварено е движението по главните пътища на област Пазарджик, съобщи за  Радио „Фокус“ – Пазарджик  дежурният в Областно пътно управление -Пазарджик. Пътните настилки са мокри, на места хлъзгави. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.07.10", "title": "Пазарджик: Ограничено е движението на товарни автомобили над 10 тона по транспортния мост в село Бошуля поради ремонт"}
{"url": "http://www.focus-news.net/news/2018/07/10/2543594/blagoevgrad-intenziven-e-trafikat-po-osnovnite-ulitsi-i-bulevardi-v-grada.html", "text": "Интензивен е трафикът по основните улици и булеварди в Благоевград, предаде репортер на  Радио „Фокус“ – Пирин . Пътните настилки са частично мокри. В началото на деня по-натоварено е движението в района на детските градини и училищата. Kолони от автомобили има по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През изминалата нощ няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.07.10", "title": "Благоевград: Интензивен е трафикът по основните улици и булеварди в града"}
{"url": "http://www.focus-news.net/news/2018/07/10/2543597/pregled-na-osnovnite-temi-v-shumenskiya-pechat.html", "text": "„Комисия огледа дърветата на „Чакъла“, но най-вероятно ще бъдат отсечени“, е водещото заглавие във  вестник „Шуменска заря“ .  Огледът започна от „Чакъла“, където е предвидено да се прави паркинг за 24 коли. Експертите, които са назначени със заповед на кмета, се спряха до най-старото дърво в ъгъла на терена от вида конски ясен. Погледите им обходиха дънера, клоните и откриха, че вече са се образували хралупи и са започнали процеси на вътрешно загниване. Експертите предположиха, че в екстремна ситуация дървото ще падне. „Кого трябва да пазим, инфраструктурата или едно болно дърво“, попита Елка Димитрова от общинското предприятие за поддържане на парковете „Какво постигна България през месеците, когато за първи път беше начело на Съвета на ЕС?““, е друг акцент от първа страница. Мненията на трима от народните представители от Шуменска област д-р Румен Генов от ГЕРБ, Иван Иванов от БСП и д-р Нигяр Джафер от ДПС са публикувани на стр.3 в броя. „Обявиха първото класиране в Шуменския университет“, информира ежедневникът. Шуменският университет „Епископ Константин Преславски“ обяви първото класиране за прием. От вчера до 13 юли включително всички класирани кандидат-студенти трябва да подадат заявление и да оставят дипломата си за средно образование, за да запазят мястото си. „С пиеса ще учат децата как да гонят страховете си“, пише изданието. Вчера в шуменския Драматично-куклен театър „Васил Друмев“ започнаха репетициите на маса на новата детска постановка „Как се гони страх” от Калин Илиев. Директорът на културния институт Димитър Димитров, авторът на пиесата и режисьорът Цвети Пеняшки дадоха пресконференция.", "date": "2018.07.10", "title": "Преглед на основните теми в шуменския печат"}
{"url": "http://www.focus-news.net/news/2018/07/10/2543595/shumen-mokri-na-mesta-sa-patnite-nastilki-v-grada.html", "text": "Мокри на места са пътните настилки в Шумен, предаде репортер на  Радио „Фокус“- Шумен . Натоварен е трафикът в централната градска част, както и по обхода, по който е пренасочено автомобилното движение, заради затворения участък в района на „Арена Шумен“, където продължава изграждането на две нови кръгови кръстовища.  Интензивен е трафикът и по републиканската пътна мрежа в област Шумен. Няма въведени нови промени в организацията на движение в областта.  В сила е забраната за товарни автомобили над 10 тона по пътя Радко Димитриево-Друмево, обходът е Шумен- Овчарово- Друмево. Върбишки проход е затворен за всички видове пътни превозни средства. Ришки проход е отворен без ограничения. \r\nИвелина ИВАНОВА", "date": "2018.07.10", "title": "Шумен: Мокри на места са пътните настилки в града"}
{"url": "http://www.focus-news.net/news/2018/07/10/2543592/protothema-gratskiyat-premier-e-v-london-za-sreshtata-na-varha-es-zapadni-balkani-a-posle-zaminava-za-bryuksel-kadeto-na-sreshtata-na-nato-shte-govori-za-makedoniya-i-arestuvanite-v-turtsiya-voynitsi.html", "text": "Министър-председателят на Гърция Алекис Ципрас е в Лондон, за да вземе участие в срещата на върха Европейски съюз – Западни Балкани във вторник, когато трябва да се срещне с премиера на Албания Еди Рама. Наскоро министърът на външните работи Никос Коцияс обеща да разреши двустранните спорове между Атина и Тирана преди лятната ваканция, пише  електронното издание на гръцкия вестник Protothema . \r\nОт Лондон и Берлинския процес за Западните Балкани, инициатива на германския канцлер Ангела Меркел, Ципрас и гръцката делегация заминават за Брюксел, където ще участват в срещата на върха на НАТО. \r\nФокусът на дискусиите в Брюксел ще падне върху развитието на спора за името със Скопие и поканата за започване на присъединителни преговори с малката БЮРМ (Бивша югославска република Македония). Очаква се гръцката страна да използва възможността за повдигане на въпроса за арестуваните в Турция двама гръцки офицери, пише изданието. \r\nМакедонският премиер Зоран  Заев също ще участва в срещата и ще бъде включен в общата снимка на лидерите от НАТО. Срещата на върха в Брюксел се очаква с огромен интерес, тъй като в кулоарите ще се проведат множество двустранни преговори, а се очаква и присъствието на президентите на САЩ и Турция Доналд Тръмп и Реджеп Таийп Ердоган. \r\nПревод и редакция:", "date": "2018.07.10", "title": "Protothema: Гръцкият премиер е в Лондон за срещата на върха ЕС – Западни Балкани, а после заминава за Брюксел, където на срещата на НАТО ще говори за Македония и арестуваните в Турция войници"}
{"url": "http://www.focus-news.net/news/2018/07/10/2543598/pazardzhik-okrazhniyat-sad-shte-gleda-delo-za-lihvarstvo.html", "text": "Окръжният съд в Пазарджик ще гледа дело за лихварство, съобщиха за  Радио „Фокус“ – Пазарджик  от пресцентъра на съда в областния град. Делото е образувано по обвинителен акт на Окръжната прокуратура. Срещу мъж е повдигнато обвинение за това, че за периода юни 2003 – юни 2010 г. във Велинград е извършвал банкови сделки, без съответното разрешително. Отпускал е парични заеми срещу лихви на 284 лица като дадените заеми са близо 296 000 лв., а върнатите лихви са общо над 646 000 лв. Началото на съдебното заседание е в 10.00 часа, съдия-докладчик е Коста Стоянов.", "date": "2018.07.10", "title": "Пазарджик: Окръжният съд ще гледа дело за лихварство"}
{"url": "http://www.focus-news.net/news/2018/07/10/2543599/burgas-mokri-na-mesta-sa-patnite-nastilki-v-oblastta-no-usloviyata-za-patuvane-sa-dobri.html", "text": "Мокри на места са пътните настилки в областта, но условията за пътуване са добри, съобщи за  Радио „Фокус“ – Бургас  дежурният в Областно пътно управление. С нормална интензивност се осъществява движението в областта. Продължава извършването на кърпежи в редица пътни участъци в областта. Работни екипи има в отсечките Бургас – Карнобат, Черноград – Айтос. Реконструкция на пътните настилки се извършват и по някои второкласни и третокласни пътища – Бургас – Синеморец, Крайморие – Росенец, Средец – Айтос, Калово – Заберново, Визица – Петрова нива, Кръстина – Камено, както и в отсечката кв. „Горно Езерово“ – село Братово. Интензивно се извършва движението по основните улици и булеварди. Натоварен е автомобилният трафик в района на кръговото кръстовище “Трапезица” и пред Окръжна болница. По-интензивно е движението в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. “Демокрация”. Интензивно е движението по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. \r\nНа входно-изходните пътни артерии на Бургас движението се осъществява нормално, без задръствания. \r\nДеница ДИМИТРОВА", "date": "2018.07.10", "title": "Бургас: Мокри на места са пътните настилки в областта, но условията за пътуване са добри"}
{"url": "http://www.focus-news.net/news/2018/07/10/2543591/kmetat-na-miziya-violin-krushovenski-obyaveno-e-bedstveno-polozhenie-v-obshtinata-zaradi-poroynite-dazhdove.html", "text": "Обявено е бедствено положение в Мизия заради поройните дъждове. Това съобщи за  Агенция \"Фокус\"  кметът на общината Виолин Крушовенски. Той уточни, че в следствие на силните поройни дъждове са разрушени 2 улици в града. \"Има наводнени дворове, но няма бедстващи хора\", допълни кметът. По думите му в момента се чистят наносите от кал, изпомпват се шахти и дворове и се почистват разрушените улици.", "date": "2018.07.10", "title": "Кметът на Мизия Виолин Крушовенски: Обявено е бедствено положение в общината заради поройните дъждове"}
{"url": "http://www.focus-news.net/news/2018/07/10/2543600/kyustendil-na-mesta-patnite-nastilki-v-regiona-sa-mokri-i-hlazgavi.html", "text": "На места пътните настилки в региона са мокри и хлъзгави. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведено е ограничение на скоростта в участък от пътя Рила – Рилски манастир заради свлачище. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента.  Срокът е до 31 юли. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.07.10", "title": "Кюстендил: На места пътните настилки в региона са мокри и хлъзгави"}
{"url": "http://www.focus-news.net/news/2018/07/10/2543602/antoaneta-bares-nkiz-s-kitayskiya-tsentar-za-razvitie-na-informatsionnata-industriya-se-sporazumyahme-za-izgrazhdane-na-platforma-za-obshtestveni-uslugi-digitalen-pat-na-koprinata.html", "text": "„Национална компания индустриални зони“ ЕАД подписа в рамките на формата „16+1“ Меморандум за сътрудничество с Китайския център за развитие на информационната индустрия, като идеята е за изграждане и управление на платформа за обществени услуги „Дигитален път на коприната“. Това каза за сутрешния блок „Добро утро, България“ на  Радио „Фокус“  изпълнителният директор на компанията Антоанета Барес. „Идеята ни е да подпомогнем китайските инвестиции. Kато компания, която е инструмент на правителството за реализацията на нови инвестиционни проекти за привличане на чуждестранни инвестиции, за разширяване на инвестициите на български компании, считаме, че можем да бъдем полезни в тази насока“, обясни Антоанета Барес. Тя допълни, че освен меморандума, „Националната компания индустриални зони“ е взела участие в панелите на бизнес форума, чиято цел е обсъждане на възможности за инвестиции. Антоанета Барес посочи, че на форума са взели участие над 200 китайски компании и 600 бизнесмени от Централна и Източна Европа. „Компанията участва и в дискусията, посветена на високите технологии и инвестициите, и индустриалното партньорство и смесените предприятия“, обясни тя и допълни, че компанията е представила възможностите на индустриалните зони и инвестиционния климат на страната.", "date": "2018.07.10", "title": "Антоанета Барес, НКИЗ: С Китайския център за развитие на информационната индустрия се споразумяхме за изграждане на платформа за обществени услуги „Дигитален път на коприната“"}
{"url": "http://www.focus-news.net/news/2018/07/10/2543601/smolyan-dve-svlachishta-zatrudnyavat-dvizhenieto-po-obhodniya-pat-na-golyamoto-srutishte-kray-selo-tikale.html", "text": "Нормално проходими са пътищата в област Смолян, пътните настилки са предимно мокри, съобщиха за  Радио „Фокус“ – Смолян  дежурният в Областно пътно управление – Смолян. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. Две свлачища затрудняват движението по обходния път на голямото срутище край село Тикале, което от март затвори главният път Смолян – Мадан. Движението в тези участъци се осъществява в едната лента. Очаква се до обяд свлачищата да бъдат почистени и пътят проходим. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Рудозем – Бяла река се осъществява в една лента поради пропадане на пътното платно. Участъкът е сигнализиран с пътни знаци \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец, на който в момента също има две свлачища. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nАвтомобилният трафик в сутрешните часове в Смолян е по-интензивен по бул. „България“, прилежащите към него улици и кръстовища. \r\nНели ГЕРГЬОВСКА", "date": "2018.07.10", "title": "Смолян: Две свлачища затрудняват движението по обходния път на голямото срутище край село Тикале"}
{"url": "http://www.focus-news.net/news/2018/07/10/2543606/burgas-zapochvat-poetichnite-praznitsi-yavorovi-dni-v-pomorie.html", "text": "Започват поетичните празници „Яворови дни“ – Поморие '2018. Това съобщиха за  Радио „Фокус“ – Бургас  от пресцентъра на Община Поморие. Откриването на юбилейното издание на инициативата ще се проведе от 20.00 часа, пред паметника на поета в Поморие. Часове по-рано свещениците от храм „Свето Рождество Богородично” ще прочетат заупокойна молитва, а в Къщата музей „Пейо Яворов” ще бъде представена тематична изложба „Път, на който не съзирам края…”. Първата поетична вечер ще завърши в салона на Народно читалище „Просвета 1888“ със спектакъла на Драматичен театър „Гео Милев” Стара Загора „За сушата и сватбите”. \r\nВече век след смъртта на Пейо Яворов образът му не спира да ни изумява всеки път, когато се вгледаме в него, поезията му не спира да ни вълнува, да ни провокира, да ни разтърсва с дълбочината си и с красотата на словото. Това е Яворовата магия. И не става дума за личността и творчеството на Яворов само като събития във времето, а за преживяното им и някак „отвъд“ времената, за схващането на творческата личност като символ. Така пише преподавателят д-р Добрина Топалова в издание, посветено на поета. \r\nЯворов отдавна се е превърнал в един от духовните символи на Поморие, а празниците в негова чест са неразделна част от летния културен календар на града, като през 2018 г. се навършват 60 години „Яворови дни“. От 10 до 14 юли Община Поморие и Народно читалище „Просвета 1888“ са подготвили изобилна петдневна програма. Музика, поезия и проза, изобразително изкуство и театър – всичко това е част от изразните средства, с които за 60-ти път ще засвидетелстваме непреходната си любов към поетичния гений.", "date": "2018.07.10", "title": "Бургас: Започват поетичните празници „Яворови дни“ в Поморие"}
{"url": "http://www.focus-news.net/news/2018/07/10/2543604/mvr-trima-dushi-sa-zaginali-a-drugi-22-ma-sa-postradali-pri-katastrofi-prez-izminaloto-denonoshtie.html", "text": "Трима души са загинали, а други 22-ма са пострадали при катастрофи през изминалото денонощие. Това съобщиха от пресцентъра на  МВР . Общо в страната са регистрирани 20 произшествия. В София са станали 60 леки пътни инцидента и три тежки. При тях трима души са ранени.   \r\nОт 1 януари до 9 юли 2018 г. спрямо същия период на 2017 г. загиналите са с 42 по-малко.", "date": "2018.07.10", "title": "МВР: Трима души са загинали, а други 22-ма са пострадали при катастрофи през изминалото денонощие"}
{"url": "http://www.focus-news.net/news/2018/07/10/2543603/sport-barselona-s-parvo-novo-popalnenie.html", "text": "Барселона направи първия си летен трансфер. Испанският гранд привлече бразилският халф Артур Мело от Гремио. Според официалните данни сделката е на стойност 31 млн. евро, но още 9 могат да влязат в касата на бразилците под формата на различни бонуси. В сряда футболистът пристига в Барселона, а в четвъртък е официалното му представяне.", "date": "2018.07.10", "title": "Спорт: Барселона с първо ново попълнение"}
{"url": "http://www.focus-news.net/news/2018/07/10/2543605/antoaneta-bares-nkiz-21-novi-investitsionni-zayavleniya-ima-kam-natsionalnata-kompaniya-industrialni-zoni.html", "text": "21 нови инвестиционни заявления има към „Националната компания индустриални зони“, изключителен интерес има и за индустриална зона „Божурище“. Това каза за сутрешния блок “Добро утро, България“ на  Радио „Фокус“  изпълнителният директор на „Националната компания индустриални зони“ Антоанета Барес. Тя припомни, че важен фактор за избор на инвестиционна среда, освен местоположението и инфраструктурата е работната ръка. По думите й в тази връзка компанията работи с университетите. Барес уточни, че се планира разширяването на сътрудничеството с морските университети, както и с университета във Велико Търново, а в близкото бъдеще - и с професионалните гимназии. “Компанията започна да работи по проекта Индустриална зона Кърджали, с обща площ близо 95 дка. През февруари започна сътрудничество с община Стара Загора, като местната власт там предлага за индустриални цели атрактивен терен от 115 дка. до магистралата. Предстоят много нови неща, работи се изключително интензивно по работата с общинските администрации, с които подписваме меморандум и те предоставят информация за техните индустриални терени на територията на общините”, обясни Антоанета Барес. Тя добави, че е отправена покана към „Хюндай“ да бъде реализиран проект на територията на България, а предложеният терен за това се намира на летището „Равнец“, в близост до Бургас.", "date": "2018.07.10", "title": "Антоанета Барес, НКИЗ: 21 нови инвестиционни заявления има към „Националната компания индустриални зони“"}
{"url": "http://www.focus-news.net/news/2018/07/10/2543607/pss-loshi-sa-usloviyata-za-turizam-po-visokite-chasti-na-planinite.html", "text": "Лоши са условията за туризъм по високите части на планините. Това съобщиха за  Агенция „Фокус“  от Планинска спасителна служба (ПСС) при БЧК. Температурите варират между 6 и 14 градуса. Времето е облачно със слаб вятър. Лифтовите съоръжения в курортите работят според летния им график. Няма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.10", "title": "ПСС: Лоши са условията за туризъм по високите части на планините"}
{"url": "http://www.focus-news.net/news/2018/07/10/2543608/eu-observer-sled-cherna-gora-i-sega-makedoniya-nato-tryabva-da-gleda-kam-gruziya.html", "text": "Когато лидерите на НАТО се срещнат в Брюксел тази седмица те трябва да мислят за Грузия, пише  електронното издание EU Observer . \r\nЧерна гора се присъедини към Алианса миналата година. Македония, след като разреши въпроса за името, се очаква в редиците на организацията през 2019 година. \r\nНо какво става с Грузия, която получи обещание да стане част от НАТО още на срещата на върха в Букурещ през 2008, пита изданието. Тя напредна поне колкото, ако не и повече от западнобалканските страни. \r\nТбилиси допринася за трансатлантическата сигурност и доказа, че е достоен за доверие партньор на Алианса, който споделя ценностите и интересите му, смята EU Observer. \r\nГрузия модернизира въоръжените си сили и подобри съвместимостта си със силите на НАТО. Тя допринася най-много на глава от населението за мисията на Алианса в Афганистан и е единствената страна, която не е част от Северноатлантическия алианс, която участва в силите за бързо реагиране. \r\nНа последната среща на върха на НАТО, Грузия получи максимално близък до пълноправното членство статут, който дава всички привилегии с изключение на участие в договора за колективна сигурност. \r\nНито една друга страна-аспирант не участва в толкова много инициативи на НАТО, колкото Грузия. Във всеки обективен анализ Грузия може да бъде посочена като примерно дете за присъединяване към Алианса, смята изданието. \r\nНо, разбира се, стои въпросът как би реагирал на едно присъединяване големият източен съсед на страната. Руската мечка \r\nНезависимо че никой не говори открито за това, руският фактор влияе на всяко решение за разширяване. Путин демонизира НАТО и обяснява как Русия е обсадена от хегемонистичния Запад, пише EU Observer. \r\nТова бе използвано като аргумент, както пише европейската медия, за присъединяването на Крим, подкрепата за опълченците в Източна Украйна, а също и помощта за отделилите се от Грузия вследствие от кратката война през 2008 година републики Абхазия и Южна Осетия. \r\nДесет години след Букурещ, Русия превърна Абхазия и Южна Осетия, твърди EU Observer, във военни бази, който трябва да демонстрират силата на Кремъл, а при нужда и да сеят нестабилност в региона. \r\nМеждувременно, Черно море стана плацдарм за руските приключения в Близкия Изток, Източното Средиземноморие и Централна Азия, пише брюкселската медия. \r\nАлиансът не трябва да дава на Путин правото на вето върху решение на суверенна държава по жизнено важния въпрос за сигурността, зове изданието. \r\nКакто става ясно от Устава на НАТО, разрешаването на териториалните въпроси е фактор, който се взима предвид, когато се оценява стабилността на потенциалния нов член, а не е предварително условие. \r\nЕдин от начините за заобикаляне на това условие, съветва EU Observer, бе наскоро предложеният от Люк Кофи от Heritage Foundation план – НАТО да присъедини Грузия като извади временно от гаранциите за сигурност по член 5 Абхазия и Южна Осетия. Това може да замрази още повече конфликта, но, надява се брюкселското електронно издание, да се надяваме, че евентуалният наследник на Путин ще е по-сговорчив. \r\nДопълнително, НАТО трябва формално да се справи с предоставянето на Присъединителен план за действие (MAP), който вече е политизиран. \r\nНе само, че е остарял, но продължителното непредоставяне на MAP на Грузия се използва от Русия, за да подкопае подкрепата за НАТО в страната. \r\nАлиансът трябва да приеме Грузия. НАТО трябва да приеме Грузия в една изцяло нова НАТО и да участва във всички инициативи в Черно море, категорични са от EU Observer. \r\nОрганизацията трябва да покани Грузия в многонационалния батальон, разположен в Полша. Трябва да увеличи съвместните военни учения. Трябва да основе в Грузия „Център за върхови постижения на НАТО в Черно море“, фокусиран върху подобряването на киберсигурността. \r\nПодобряването на възможностите на тази държава да координира стратегическа комуникация и да се противопоставя на хибридни заплахи са два ключови приоритета. Чистилището? \r\nДокато обществената подкрепа за членство в НАТО остава висока – 65%, тя може да намалее ако Грузия остане за постоянно в чакалнята на организацията. Това може да даде тежест на риториката на Русия, че Запада не иска Тбилиси и да навреди на набралите скорост реформи. \r\nГрузия направи огромен прогрес през последното десетилетие, отбелязва брюкселската медия. Тя направи всичко, което поиска НАТО и иска много повече от същото. \r\nТя е дете за плакат за политиката на съседство на Европейския съюз, продължава да хвали EU Observer. \r\nПерспективата за евроатлантическа интеграция е решаваща движеща сила за постиженията в реформите. От перспективата на европейската сигурност, подобряването на силите за съпротивата на съседите, за да могат те да удържат руските притеснения е ключов момент, продължава медията. \r\nРазделението в НАТО, липсата на твърда стратегия спрямо Русия и нарастващите трансатлантически търкания означават, че членството не е зад ъгъла. Грузия трябва да покаже стратегическо търпение, успокоява EU Observer, както и настойчивост. \r\nТбилиси трябва да използва максимума от предоставеното от НАТО и да продължи да натиска за още, съветват от европейското електронно издание. \r\nНАТО трябва да разбере обаче, че нейната текуща политика да държи Грузия в неизвестност подкопава доверието в Алианса и служи на целите на Москва да дискредитира либералните евроатлантически ценности и установяването на специални зони на нейно влияние. \r\nЕто защо НАТО трябва да има Грузия предвид тази седмица, заключва EU Observer. \r\nПревод и редакция:", "date": "2018.07.10", "title": "EU Observer: След Черна гора и сега Македония, НАТО трябва да гледа към Грузия"}
{"url": "http://www.focus-news.net/news/2018/07/10/2543610/kyustendil-premahvat-potentsialno-opasni-kloni-ot-darvetata-po-peshehodniya-bulevard-balgariya.html", "text": "Премахват потенциално опасни клони от дърветата по пешеходния булевард „България” в Кюстендил, предаде репортер на  Радио „Фокус” – Кюстендил . Дейностите се извършват от екипи на Общинско предприятие „Чистота”. С помощта на специализиран автомобил се премахват клони, които са опасни за преминаващите пешеходци по булеварда. Премахнато е и едно наклонено дърво, намиращо се на улица „Александър Батенберг”. \r\nВенцеслав ИЛЧЕВ", "date": "2018.07.10", "title": "Кюстендил: Премахват потенциално опасни клони от дърветата по пешеходния булевард „България”"}
{"url": "http://www.focus-news.net/news/2018/07/10/2543609/pregled-na-osnovnite-temi-v-burgaskiya-pechat.html", "text": "„В региона 54 фирми въртят електронна търговия без да плащат данъци“, е водещата тема в днешното издание на вестник  „Черноморски фар“ . „Укриват 15 милиона лева приходи, облагат ги със задна дата“ и „НАП затяга контрола върху онлайн продажбите“, се пояснява в материала. В статията четем още, че лица и фирми от Бургаската област, извършващи електронна търговия, са укрили приходи за близо 15 милиона лева.  \r\n„Жителите на Черноморец на бунт: Някой се опитва да провали сезона“, е друго заглавие на ежедневника. „Проби показаха, че плажовете са чисти“, е подзаглавието на статията. Жителите на Черноморец окупираха вчера кметството в курортното градче, за да протестират срещу излязлата информация от здравната инспекция в Бургас, че в залива Вромос има радиация, 50 пъти над допустимото.  \r\n„Тръгва ремонт на Айтоския проход“ и „Ахелой вече има два изхода към републиканските пътища“, са други акценти в днешния брой на вестника. \r\nТемата на деня е: „Съседски войни заради „Зелената зона“. „Живеещи в блок в „Лазур“ поискаха да бъдат включени в нея – нямат къде да паркират“ и „Комшии и туристи налитат на техните места“, са подзаглавията на статията.  \r\nВ изданието е поместено интервю с Румяна Георгиева – управител на „Инфомакс“, която коментира, че цената на старите имоти е в пъти над пазарната.", "date": "2018.07.10", "title": "Преглед на основните теми в бургаския печат"}
{"url": "http://www.focus-news.net/news/2018/07/10/2543612/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Когато лидерите на НАТО се срещнат в Брюксел тази седмица те трябва да мислят за Грузия, пише  електронното издание EU Observer . \r\nЧерна гора се присъедини към Алианса миналата година. Македония, след като разреши въпроса за името, се очаква в редиците на организацията през 2019 година. \r\nНо какво става с Грузия, която получи обещание да стане част от НАТО още на срещата на върха в Букурещ през 2008, пита изданието. Тя напредна поне колкото, ако не и повече от западнобалканските страни. \r\nТбилиси допринася за трансатлантическата сигурност и доказа, че е достоен за доверие партньор на Алианса, който споделя ценностите и интересите му, смята EU Observer. \r\nГрузия модернизира въоръжените си сили и подобри съвместимостта си със силите на НАТО. Тя допринася най-много на глава от населението за мисията на Алианса в Афганистан и е единствената страна, която не е част от Северноатлантическия алианс, която участва в силите за бързо реагиране. \r\nНа последната среща на върха на НАТО, Грузия получи максимално близък до пълноправното членство статут, който дава всички привилегии с изключение на участие в договора за колективна сигурност. \r\nНито една друга страна-аспирант не участва в толкова много инициативи на НАТО, колкото Грузия. Във всеки обективен анализ Грузия може да бъде посочена като примерно дете за присъединяване към Алианса, смята изданието. \r\nНо, разбира се, стои въпросът как би реагирал на едно присъединяване големият източен съсед на страната. Руската мечка \r\nНезависимо че никой не говори открито за това, руският фактор влияе на всяко решение за разширяване. Путин демонизира НАТО и обяснява как Русия е обсадена от хегемонистичния Запад, пише EU Observer. \r\nТова бе използвано като аргумент, както пише европейската медия, за присъединяването на Крим, подкрепата за опълченците в Източна Украйна, а също и помощта за отделилите се от Грузия вследствие от кратката война през 2008 година републики Абхазия и Южна Осетия. \r\nДесет години след Букурещ, Русия превърна Абхазия и Южна Осетия, твърди EU Observer, във военни бази, който трябва да демонстрират силата на Кремъл, а при нужда и да сеят нестабилност в региона. \r\nМеждувременно, Черно море стана плацдарм за руските приключения в Близкия Изток, Източното Средиземноморие и Централна Азия, пише брюкселската медия. \r\nАлиансът не трябва да дава на Путин правото на вето върху решение на суверенна държава по жизнено важния въпрос за сигурността, зове изданието. \r\nКакто става ясно от Устава на НАТО, разрешаването на териториалните въпроси е фактор, който се взима предвид, когато се оценява стабилността на потенциалния нов член, а не е предварително условие. \r\nЕдин от начините за заобикаляне на това условие, съветва EU Observer, бе наскоро предложеният от Люк Кофи от Heritage Foundation план – НАТО да присъедини Грузия като извади временно от гаранциите за сигурност по член 5 Абхазия и Южна Осетия. Това може да замрази още повече конфликта, но, надява се брюкселското електронно издание, да се надяваме, че евентуалният наследник на Путин ще е по-сговорчив. \r\nДопълнително, НАТО трябва формално да се справи с предоставянето на Присъединителен план за действие (MAP), който вече е политизиран. \r\nНе само, че е остарял, но продължителното непредоставяне на MAP на Грузия се използва от Русия, за да подкопае подкрепата за НАТО в страната. \r\nАлиансът трябва да приеме Грузия. НАТО трябва да приеме Грузия в една изцяло нова НАТО и да участва във всички инициативи в Черно море, категорични са от EU Observer. \r\nОрганизацията трябва да покани Грузия в многонационалния батальон, разположен в Полша. Трябва да увеличи съвместните военни учения. Трябва да основе в Грузия „Център за върхови постижения на НАТО в Черно море“, фокусиран върху подобряването на киберсигурността. \r\nПодобряването на възможностите на тази държава да координира стратегическа комуникация и да се противопоставя на хибридни заплахи са два ключови приоритета. Чистилището? \r\nДокато обществената подкрепа за членство в НАТО остава висока – 65%, тя може да намалее ако Грузия остане за постоянно в чакалнята на организацията. Това може да даде тежест на риториката на Русия, че Запада не иска Тбилиси и да навреди на набралите скорост реформи. \r\nГрузия направи огромен прогрес през последното десетилетие, отбелязва брюкселската медия. Тя направи всичко, което поиска НАТО и иска много повече от същото. \r\nТя е дете за плакат за политиката на съседство на Европейския съюз, продължава да хвали EU Observer. \r\nПерспективата за евроатлантическа интеграция е решаваща движеща сила за постиженията в реформите. От перспективата на европейската сигурност, подобряването на силите за съпротивата на съседите, за да могат те да удържат руските притеснения е ключов момент, продължава медията. \r\nРазделението в НАТО, липсата на твърда стратегия спрямо Русия и нарастващите трансатлантически търкания означават, че членството не е зад ъгъла. Грузия трябва да покаже стратегическо търпение, успокоява EU Observer, както и настойчивост. \r\nТбилиси трябва да използва максимума от предоставеното от НАТО и да продължи да натиска за още, съветват от европейското електронно издание. \r\nНАТО трябва да разбере обаче, че нейната текуща политика да държи Грузия в неизвестност подкопава доверието в Алианса и служи на целите на Москва да дискредитира либералните евроатлантически ценности и установяването на специални зони на нейно влияние. \r\nЕто защо НАТО трябва да има Грузия предвид тази седмица, заключва EU Observer. \r\n***  Новият посланик на САЩ за Европейския съюз пристигна в Брюксел късно в понеделник и представи акредитациите си на председателя на Европейския съвет Доналд Туск само един ден преди американският президент Доналд Тръмп да кацне в Европа за срещата на върха на НАТО, пише  европейската редакция на електронното издание Politico . \r\nГордън Сондланд, хотелиер и дългогодишен спонсор на Републиканската партия бе одобрен от Сената миналия месец. Поста посланик за ЕС бе вакантен от идването на власт на Тръмп на 20 януари 2017 година. \r\nСондланд е първо поколение американец, чиито родители бягат от Нацистка Германия. \r\nОт дипломатическото представителство на САЩ отбелязаха, че новият представител на Вашингтон е прекрасно подготвен да води комуникация в стил Тръмп и да води диалога с Европа. \r\n„Посланик Сондланд също пусна отново акаунта на посолството на САЩ в ЕС в „Туитър““, съобщават от посолството. „Последвайте го“. \r\n*** Министър-председателят на Гърция Алекис Ципрас е в Лондон, за да вземе участие в срещата на върха Европейски съюз – Западни Балкани във вторник, когато трябва да се срещне с премиера на Албания Еди Рама. Наскоро министърът на външните работи Никос Коцияс обеща да разреши двустранните спорове между Атина и Тирана преди лятната ваканция, пише  електронното издание на гръцкия вестник Protothema . \r\nОт Лондон и Берлинския процес за Западните Балкани, инициатива на германския канцлер Ангела Меркел, Ципрас и гръцката делегация заминават за Брюксел, където ще участват в срещата на върха на НАТО. \r\nФокусът на дискусиите в Брюксел ще падне върху развитието на спора за името със Скопие и поканата за започване на присъединителни преговори с малката БЮРМ (Бивша югославска република Македония). Очаква се гръцката страна да използва възможността за повдигане на въпроса за арестуваните в Турция двама гръцки офицери, пише изданието. \r\nМакедонският премиер Зоран  Заев също ще участва в срещата и ще бъде включен в общата снимка на лидерите от НАТО. Срещата на върха в Брюксел се очаква с огромен интерес, тъй като в кулоарите ще се проведат множество двустранни преговори, а се очаква и присъствието на президентите на САЩ и Турция Доналд Тръмп и Реджеп Таийп Ердоган. \r\n***  Британският министър-председател Тереза Мей призова депутатите от своята Консервативна партия да не предизвикват вот на недоверие в нейното лидерство, въпреки широкоразпространеното недоволство от нейните планове за Брекзит, пише британският евроскептичен ежедневник  The Daily Express . \r\nМей се срещна с „Комитета 1922“ (парламентарната група на Консервативната партия в Камарата на представителите) в понеделник вечерта, след шокиращите оставки на Дейвид Дейвис и Борис Джонсън. \r\nТяхното напускане хвърли предложенията на Тереза Мей за Брекзит в хаос и разпали слухове, че тя може да се изправи пред съревнование за лидерство. \r\n„Комитетът 1922“, според информациите, е получил писма от евроскептични депутати призоваващи за вот на недоверие в кабинета на Тереза Мей. \r\nВот на недоверие ще бъде предизвикан ако Комитетът, оглавяван от старшия депутат Сър Греъм Брейди, получи писма от поне 48 депутати. \r\nВисшестоящ източник от Консервативната партия е заявил, че изглежда „достатъчно сигурно“, че 48 писма ще бъдат събрани, за да се даде ход на лидерско съревнование. \r\nНо според вътрешни лица от Уестминстър британският премиер засега се е измъкнала от потенциална заплаха за лидерството си. \r\nТереза Мей използва срещата си с парламентарната група на своята партия да отправи призив за подкрепа, предупреждавайки че алтернативата на нейното управление е крайнолевият лейбъристки лидер Джереми Корбин на власт. \r\nТя напомни, че разделението в Консервативната партия е довело до смазващото поражение от Лейбъристката партия на генералните избори през 1997 година. \r\nТя прекара два часа в парламентарна зала, отговаряйки на въпроси за Брекзит. \r\nСлед срещата влиятелният член на Консервативната партия и евроскептик Джейкъб Рийс-Мог заяви пред журналисти, че не вярва Тереза Мей да бъде изправена пред съревнование за лидерство. \r\nДалеч от ясно е дали британският премиер ще загуби един евентуален вот на недоверие в бъдеще. \r\nБунтуващите ѝ съпартийци са далеч от това да съберат 159 консервативни депутати, които ще са им нужни за успешен вот на недоверие. \r\nВъпреки това, една тънка победа би оставила Тереза Мей като уязвим министър-председател и би породила въпроси относно способностите ѝ да се задържи на поста си.", "date": "2018.07.10", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/07/10/2543611/sliven-trafikat-v-oblastta-e-intenziven.html", "text": "Интензивен е трафикът в Сливенска област, съобщиха от  Областно пътно управление-Сливен . Затворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. Движението в участъка от с. Мокрен до пътен възел \"Петолъчката\", от км 232+550 до км 233+550, се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец, от км 31+900 до км 40+650, се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.07.10", "title": "Сливен: Трафикът в областта е интензивен"}
{"url": "http://www.focus-news.net/news/2018/07/10/2543615/vidin-zadarzhan-e-i-tretiyat-uchastnik-vav-vaorazheniya-grabezh-ot-zhilishte-v-grada-izvarshen-na-7-yuli.html", "text": "Полицейски служители установиха П.Д. на 20 г. от Покрайна, обявен за издирване, съобщиха от пресцентъра на  ОДМВР-Видин.  Той е третият участник във въоръжения грабеж, извършен на 7 юли рано сутринта, за който ОД МВР-Видин съобщи вчера. 20-годишният е привлечен в качеството на обвиняем по досъдебното производство, образувано по описа на районното управление в града. С постановление на прокурор от Районна прокуратура – Видин на обвиняемия е взета мярка за неотклонение „задържане под стража” за срок до 72 часа. Работата по разследването на престъплението продължава.", "date": "2018.07.10", "title": "Видин: Задържан е и третият участник във въоръжения грабеж от жилище в града, извършен на 7 юли"}
{"url": "http://www.focus-news.net/news/2018/07/10/2543613/api-dvizhenieto-v-posoka-burgas-pri-km-94-na-am-trakiya-se-osashtestvyava-samo-v-izprevarvashtata-lenta-poradi-remontni-deynosti.html", "text": "Движението в посока Бургас при км 94 на АМ \"Тракия\" се осъществява само в изпреварващата лента поради ремонтни дейности. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, спазвайки пътната сигнализация.", "date": "2018.07.10", "title": "АПИ: Движението в посока Бургас при км 94 на АМ \"Тракия\" се осъществява само в изпреварващата лента поради ремонтни дейности"}
{"url": "http://www.focus-news.net/news/2018/07/10/2543614/pregled-na-osnovnite-temi-vav-velikotarnovskiya-pechat.html", "text": "„Поликраище излезе на протест“, е заглавие от първа страница на областния всекидневник  „Янтра Днес” .  Десетки жители на Поликраище излязоха на протест срещу лошото енергоснабдяване на населеното място. Честите прекъсвания на тока започват в началото на годината, но през последните два месеца стават все по-чести.  \r\n„Назначиха 18 училищни директори в областта“, пише още вестникът. След проведен конкурс, в 18 учебни заведения от област Велико Търново са назначени директори, а други четири продължават да са без шефове, тъй като нито един от кандидатите не е успял да покрие минималните изисквания за поста.  \r\n„Изправят на съд мъж за фалшива банкнота“, е новина от криминалната хроника.  \r\nВ изданието ще откриете и материал, разказващ за предстоящото издание на музикалния фестивал Arbanassi summer music 2018.   \r\n„Шефът на полицията в Павликени - върнат на работа, аферата „Гориво“ – много шум за нищо“, е заглавие от другия областен ежедневник -  „Борба“ . Главен инспектор Иво Иванов е на поста си след шест месеца разследване, наказан е само с порицание. Полицията в Павликени се управлява от броени дни от стария нов началник Иво Иванов. Той е бил възстановен на поста си със заповед на вътрешния министър, след като половин година бе в немилост заради шумната показна операция „Гориво в града“.  \r\n„Инженерни гафове, найлонови торбички и запушени шахти са причина за дъждовните реки във Велико Търново“, е друга тема от вестника. Няколко са основните причини части от Велико Търново да остават под вода след всеки дъжд, както и за дъждовните реки, които заливат града. \r\n„Копия на средновековни оръдия изработва 58-годишният Йордан Карастоянов“, е друг акцент във всекидневника. Копия на средновековни стенобитни оръдия изработва 58-годишният Йордан Карастоянов от Поликраище и мечтае да реставрира уникалния градски часовник на Горна Оряховица.  \r\nНа първа страница на областния ежедневник е поместен и материал, разказващ за настояща кандидат-студентска кампания във ВТУ „Св. Св. Кирил и Методий“.", "date": "2018.07.10", "title": "Преглед на основните теми във великотърновския печат"}
{"url": "http://www.focus-news.net/news/2018/07/10/2543616/blagoevgrad-natsionalna-kampaniya-popitayte-hematologa-idva-i-v-grada.html", "text": "Националната кампания „Попитайте хематолога“ идва и в Благоевград. На 13 юли, д-р Вера Стоева от Националната специализирана болница за хематологични заболявания (НСБАЛХЗ)-София, ще преглежда и консултира безплатно пациенти със съмнение за хематологично заболяване. Това съобщиха от пресцентъра на  Община Благоевград . Прегледите ще бъдат напълно безплатни, а всеки нуждаещ се и всеки желаещ може да се обръща към общопрактикуващите лекари, които ще насочват пациентите към прегледа. \r\nЖителите на Благоевград, които имат съмнения за своето състояние, неуточнена хематологична диагноза или са лежали с такава диагноза в хематологично, или друго отделение, могат да научат от горещия телефон на кампанията 070010126 (на цената на градски разговор) начините за участие в безплатния преглед. Телефонната линия  е отворена всеки работен ден от 10.00 до 17.00 ч. \r\nКампанията се организира от Институт за здравно образование и Българско медицинско сдружение по хематология, с подкрепата на водещи университетски хематологични центрове: НСБАЛХЗ София, УМБАЛ „Св. Георги Пловдив“, УМБАЛ „Св. Марина Варна“  и Община Благоевград. \r\nЦелта е оптимизиране пътя на пациента и изграждане на добра връзка между общопрактикуващите лекари със специалисти-хематолози от водещи университетски центрове. Редица хематологични заболявания налагат използването на специализирана диагностика и терапия, които съществуват само в университетските хематологични центрове. Научните постижения в хематологията в пъти повишават преживяемостта на пациентите с онкохематологични диагнози.", "date": "2018.07.10", "title": "Благоевград: Национална кампания „Попитайте хематолога“ идва и в града"}
{"url": "http://www.focus-news.net/news/2018/07/10/2543618/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-11-yuli.html", "text": "„Софийска вода” временно ще прекъсне водоснабдяването в някои части на столицата на 11 юли 2018 г. (сряда), съобщиха от пресцентъра на  дружеството . \r\nВъв връзка с прекъсване на сградно водопроводно отклонение на ул. „Сашо Николов - Сладура“ в кв. „Кръстова вада“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Сашо Николов - Сладура“, от ул. „Борис Руменов“ до ул. „Асен Йорданов“ и ул. „Аспарух Лешников“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сашо Николов - Сладура“, ъгъла с ул. „Аспарух Лешников“. \r\nВъв връзка с изграждане на сградно водопроводно отклонение на ул. „Проф. Димитър Михалчев“ в местност „Секулица“ кв. „Суходол“ се налага спиране на водоподаването от 09:00 до 15:00 часа на клиентите на „Софийска вода”, живеещи в района на ул. „Проф. Димитър Михалчев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Димитър Михалчев“, ъгъла с ул. „Прохладен път“. \r\nВъв връзка с разкриване на уличен водопровод  на ул. „Васил Левски“ във вилна зона „Кокалянски ханчета“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Държов дол“; по ул. „Васил Левски“, от ул. „Буката“ до ул. „Държов дол“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Буката“, ъгъла с ул. „Васил Левски“.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.10", "title": "„Софийска вода” временно ще прекъсне водоснабдяването в някои части на столицата на 11 юли"}
{"url": "http://www.focus-news.net/news/2018/07/10/2543617/initsiativa-na-oblastna-administratsiya-sliven-stava-natsionalna.html", "text": "Обявеният от областната администрация ученически конкурс за есе „160 години Болградска гимназия – извор на родолюбие“ става национален, след като инициативата получи подкрепа от министъра на образованието Красимир Вълчев, съобщават от пресцентъра на  Областна администрация-Сливен . В писмо до областния управител Чавдар Божурски, от МОН съобщават, че регламентът на конкурса ще бъде изпратен на Регионалните управления на образованието, за да може информацията за него да достигне до всички ученици в страната. \r\nЦелта на конкурса е да се отбележи юбилейната годишнина от създаването на първото средно българско училище, да се оцени ролята му в историята на България, да се потърси неговият принос за националното самосъзнание в съвременността. Право за участие имат всички ученици, разпределени в две възрастови групи: девети и десети клас, единадесети и дванадесети клас. „Подробностите за регламента в момента се съгласуват с МОН и ще бъдат обявени до няколко дни“, съобщи зам.областният управител Димитринка Петкова. Отсега обаче са известни наградите за тези участници, които се класират на първо и второ място: екскурзия до украинския град Болград, по време на тържествата за юбилея на гимназията. \r\nПо инициатива на Областната администрация започна и благотворителна кампания за набиране на средства, с които да бъдат закупени технически средства и пособия за учебния процес в Болградската гимназия. С решение на правителството, българската държава ще отпусне на училището 150 хил.лева. \r\nПървата българска гимназия е създадена през 1858 г. с указ на княз Н.Богориди в Бесарабия, с дейното участие на живущите българи там. Личен принос към създаването на учебното заведение има и Георги Раковски. Голяма част от първите държавни управленци след Освобождението на България са възпитаници на Болградската гимназия.", "date": "2018.07.10", "title": "Инициатива на Областна администрация-Сливен става национална"}
{"url": "http://www.focus-news.net/news/2018/07/10/2543621/zapochvat-letni-zanimaniya-po-proekt-uslugi-za-ranno-detsko-razvitie-v-obshtina-blagoevgrad.html", "text": "От днес /10 юли/ в рамките на един месец ще се провежда лятно училище по проект „Услуги за ранно детско развитие в община Благоевград“ за услуга „Допълнителна педагогическа подготовка за повишаване на училищната готовност на децата за равен старт в училище“ по ОП „Развитие на човешките ресурси“ BG05M9OP001-2.004. Това съобщиха от пресцентъра на  Общината . Проектът се осъществява по Приоритетна ос „Намаляване бедността и насърчаване на социалното включване“. \r\nЗаниманията ще включват дейности с образователни елементи, комбинирани с интерактивни методи и игри, състезания и други творчески и познавателни дейности. \r\nЦелта на проекта е децата да развият и придобият навици и умения за запознаване с учебната среда, да се провокира и увеличи тяхната готовност и мотивация за равен старт в училище за постъпването в 1 клас. По проекта ще се работи и с родителите на децата, за да се постигне по- висока активност при записването на децата в училище.", "date": "2018.07.10", "title": "Започват летни занимания по проект „Услуги за ранно детско развитие в община Благоевград“"}
{"url": "http://www.focus-news.net/news/2018/07/10/2543622/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "От 2 до 5 август в село Царевец, община Свищов ще се проведе осмото издание на Националния фолклорен фестивал „Фолклорен извор“. Организаторите и тази година могат да се похвалят с повече от 5 хиляди участници и над 400 колектива. Акцент за поредна година е и международното участие, а повече за програмата и предстоящите изненади ще научите в предаването „Добре дошли в Свищов“ на  Радио „Фокус“ – Велико Търново .  \r\nИ още - културните институции в Свищов не преустановяват своята работа дори за ден през календарната година. За това свидетелства и седмото поредно издание на инициативата Летни детски занимания на  библиотеката при Първо българско народно читалище „Еленка и Кирил Д. Аврамови“, която започна още през юни. Занятията, в които участват над 30 деца, ще продължат до края на август, когато всички малчугани ще получат специални дипломи. Какво са им подготвили библиотекарите, има ли интерес към игрите и какво всъщност учат децата, ще чуете от библиотекарката Дария Първанова.  \r\nВ последните минути на днешното предаване ще Ви разкажем за първото участие на Община Свищов в културната програма „Чудесата на България“ в 41-вия Международен летен семинар по български език и култура.  \r\nВодещ на предаването днес е Луиза Транчева. Телефонът за връзка със студиото е 0885 303 375.", "date": "2018.07.10", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/07/10/2543619/mkd-makedoniya-dolu-ratsete-ot-makedoniya-protest-vav-vergina-protiv-dogovora-za-imeto.html", "text": "Стотици граждани, между които представители на църквата и префектът на гръцката област Централна Македония Апостолос Сисикостас, се събраха в понеделник на централния площад във Вергина, на 50 км западно от Солун, за да протестират против Договора за името между Атина и Скопие, пише  скопското електронно издание „МКД“ . \r\nС гръцки знамена и скандирания „Македония е гръцка“, „Този договор е предателство“, „Долу ръцете от Македония“, „Гърция, Гърция, Македония“, „Няма да отстъпим“, „Няма да продадем Македония“, гражданите изпратиха своето послание, че не приемат договора. \r\nПред присъстващите се изказа и митрополитът на Верия, Науса и Кабания Пантелеймон, който заяви, че Договорът е против интересите на гръцкия народ и че другата страна взима всичко, а Гърция не поличава нищо. \r\n„Ако нашите съседи са македонци, тогава какви сме ние?“ – попита гръцкият митрополит. \r\nМалко преди да настъпи обявеният час на демонстрацията, организаторите обявиха, че поради лошите климатични условия той се отлага, но в последствие премислиха и митинга все пак се състоя, съобщи кореспондентът на МИА от Атина. \r\nПревод и редакция:", "date": "2018.07.10", "title": "„МКД“ (Македония): „Долу ръцете от Македония“ – протест във Вергина против Договора за името"}
{"url": "http://www.focus-news.net/news/2018/07/10/2543624/mu-varna-profesori-kardiolozi-tvardyat-che-panikata-s-izteglenite-lekarstva-e-izlishna.html", "text": "По повод изнесената информация на сайта на EMA (European Medicines Agency) и предприетите мерки от Изпълнителната Агенция по Лекарствата (ИАЛ) от 05 юли във връзка с възможни следи от N-нитрозодиметиламин (NDMA) в медикаментите, съдържащи активна субстанция Валсартан, произведена в заводите на Zhejiang Huahai Pharmaceuticals, Китай, кардиолозите обясняват, че място за паника няма. Това съобщиха от пресцентъра на  Медицински университет - Варна (МУ-Варна) . \r\nВалсартан е лекарство от групата на ангиотензин-рецепторните блокери, т. нар. сартани, които се използват широко в клиничната практика при пациенти с артериална хипертония, при болни, преживели сърдечен инфаркт и болни със сърдечна недостатъчност, обяснява проф. д-р Светослав Георгиев, зам. ректор в МУ-Варна и Ръководител на клиниката по инвазивна кардиология в УМБАЛ „Св. Марина“ във Варна. Тази група медикаменти блокира мишените, с които се свързва ангиотензин II (най-силната съдосвиваща субстанция в човешкия организъм), който е с повишени нива при подобни състояния. \r\nИнформацията за открити следи от N-нитрозодиметиламин постъпва в ЕМА от самия производител. Посочената субстанция се разглежда като възможен канцероген. За момента няма установени данни за неблагоприятни последици сред населението, приемало спрените от ИАЛ медикаменти, съдържащи Валсартан. \r\nОт аптечната мрежа са изтеглени над 60 продукта, използващи активна съставка, произведена от фармацевтичните заводи в Китай. Същевременно, на пазара се предлагат и продукти, чиято активна съставка Валсартан е на други производители, за които няма данни за съдържание на примеси от N-нитрозодиметиламин, допълва проф. Георгиев. При необходимост, те могат да бъдат използвани като директни заместители на изтеглените от аптечната мрежа. Като част от семейството на сартаните, Валсартан може да бъде заменен и с медикаменти от същата група, притежаващи много близки характеристики, съдържащи като активна съставка кандесартан, телмисартан, олмесартан, ирбесартан и лозартан. Общо, алтернативите са над 100, успокоява специалистът.  \r\nОсвен това, патологичната верига, водеща до повишени нива на ангиотензин II (чиито ефекти се стремим да неутрализираме) може да бъде блокирана на по-ранен етап и с други медикаменти – инхибитори на ангиотензин-превръщащия ензим, които са даже по-широко разпространени в клиничната практика и в редица случаи са първи избор на лечение. \r\nКардиолозите са категорични, че паниката сред болните е излишна. Единственото, което пациентите трябва да направят е да се консултират със своя личен лекар и лекуващ кардиолог, за да се избере най-удачната алтернатива във всеки конкретен случай. \r\nВ УМБАЛ „Св. Марина“ Варна, като едно от най-големите здравни заведения в България, има 36 кардиолога на щат, които са на разположение да реагират по възникналия казус във всеки един момент. Болницата разполага с цялата необходима апаратура (3 велоергометъра, 5 ехокардиографа, 2 скенера, 2 магнитни резонанса и 2 ангиографа), която може да се наложи да бъде използвана при всеки индивидуален случай. Пациентите могат да се обръщат към консултативния кардиологичен кабинет №1393, който е разположен на II-ри етаж в здравното заведение, в който от 8.30 до 16.00 ч. ежедневно има кардиолог на разположение.", "date": "2018.07.10", "title": "МУ-Варна: Професори кардиолози твърдят, че паниката с изтеглените лекарства е излишна"}
{"url": "http://www.focus-news.net/news/2018/07/10/2543625/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.07.10", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/07/10/2543626/kyustendil-leko-se-e-povishilo-nivoto-na-reka-struma-nyama-signali-za-vazniknali-problemi-sled-dazhdovete-v-oblastta.html", "text": "Леко се е повишило нивото на река Струма, няма сигнали за възникнали проблеми след дъждовете в областта. Това каза пред  Радио „Фокус” – Кюстендил  Виктор Янев, областен управител на Кюстендил. По думите му след падналите тази нощ валежи не са постъпвали сигнали за проблеми и инциденти. Нивото на река Струма в участъка й в Кюстендилска област е повишено, но причината е контролирано изпускане на язовир, разположен на територията на област Перник. При останалите реки и водоеми в региона не се наблюдава покачване на водния стълб. \r\nВенцеслав ИЛЧЕВ", "date": "2018.07.10", "title": "Кюстендил: Леко се е повишило нивото на река Струма, няма сигнали за възникнали проблеми след дъждовете в областта"}
{"url": "http://www.focus-news.net/news/2018/07/10/2543627/sport-tsska-prodade-fernando-karanga-v-kitay.html", "text": "Най-титулуваният български клуб ЦСКА продаде голмайстора си от миналия сезон Фернандо Каранга в Китай. Все още не е ясно кой е купувачът, но бразилеца е напуснал лагера на отбора и е тръгнал към „Поднебесната империя“. Очаква се по-късно през деня официалният сайт на ЦСКА да публикува името на новия отбор и сумата, която ще бъде получена за нападателя.", "date": "2018.07.10", "title": "Спорт: ЦСКА продаде Фернандо Каранга в Китай"}
{"url": "http://www.focus-news.net/news/2018/07/10/2543628/smolyan-otvodnyavan-e-sklad-v-sgradata-na-obshtina-nedelino-zaradi-intenzivni-valezhi.html", "text": "- На 9 юли 2018 г., в 19.30 ч., на тел. 112 е получен сигнал за наводнен склад в сградата на Община Неделино на ул. “Александър Стамболийски“. Това съобщиха от  ОДМВР-Смолян . Причината са интензивни валежи. Екип на УПБЗН-Неделино е извършил отводняване с помощта на мотопомпа.", "date": "2018.07.10", "title": "Смолян: Отводняван е склад в сградата на Община Неделино, заради интензивни валежи"}
{"url": "http://www.focus-news.net/news/2018/07/10/2543630/blagoevgrad-nad-500-detsa-idvat-v-grada-za-darzhavno-lichno-otborno-parvenstvo-po-pluvane.html", "text": "Благоевград ще бъде домакин на Държавно лично отборно първенство по плуване за деца на 11и 12-годишна възраст.  Това съобщиха от пресцентъра на  Община Благоевград . Събитието ще се проведе от 13 до 15 юли  в закрития 50-метров плувен басейн в спортен комплекс „Пирин“. Официалното откриване ще бъде от 15:00 часа на 13 юли, а в 11:00 часа ще бъде дадена техническа конференция в спортен комплекс „Пирин“. Състезанието се организира съвместно с Община Благоевград и Българска федерация плувни спортове.  \r\nВ първенството участие ще вземат над 50 клуба от цялата страна с повече от 500 участници. Това е първото състезание, което ще бъде проведено по новия формат, в който се обединяват двете възрасти.  \r\nГоляма част от спортните клубове са подали своите молби за лагери в Благоевград, които ще се проведат непосредствено преди състезанието.  \r\nСамо преди дни, медалистът от световното първенство за \"Младежи и девойки\" в Индианаполис (САЩ) Антъни Иванов и неговият съотборник Любомир Епитропов, проведоха възстановителните си тренировки в плувното съоръжение в „кв. Еленово“ .", "date": "2018.07.10", "title": "Благоевград: Над 500 деца идват в града за Държавно лично отборно първенство по плуване"}
{"url": "http://www.focus-news.net/news/2018/07/10/2543629/reuters-si-dzinpin-dava-20-miliarda-dolara-za-vazstanovyavaneto-na-blizkiya-iztok.html", "text": "Лидерът на Китай Си Дзинпин във вторник обеща пакет от 20 милиарда долара под формата на кредити и около 106 милиона като финансова помощ за близкоизточните държави, като част от, както той го нарече, „петрол и газ плюс“ модел за възобновяване на икономическия растеж в региона, предава  Reuters . \r\nПрез последните години, коментира американската агенция, Пекин увеличи икономическото си присъствие в БЛизкия Изток, а арабските държави играят важна роля в знаковата инициатива на Си – „Един пояс един път“ за възобновяване на стария „Път на коприната“, който свързва Китай с Европа през Средна Азия и Близкия Изток. \r\nСпоред думите на китайския президент пред представителите на 21 арабски нации в Пекин, развитието е ключ към разрешаването на множеството проблеми със сигурността в Близкия Изток. \r\n„Трябва да се отнасяме един към друг честно, да не се страхуваме от различията помежду ни, да не избягваме проблемите и да имаме широка дискусия по всеки аспект от външнополитическата стратегия и тази за развитието“, подчерта държавният глава на Китай. \r\nКитай ще отдели 15 милиона долара за икономическото развитие на Палестина и ще даде още общо 91 милиона долара на Йордания, Ливан, Сирия и Йемен, добави той. \r\nПревод и редакция:", "date": "2018.07.10", "title": "Reuters: Си Дзинпин дава 20 милиарда долара за възстановяването на Близкия Изток"}
{"url": "http://www.focus-news.net/news/2018/07/10/2543636/yeni-safak-bosna-shte-izprati-po-posledniya-im-pat-35-novootkriti-zhertvi-ot-srebrenitsa.html", "text": "В сряда, 11 юли, ще бъдат погребани 35 новооткрити жертви на геноцида в Сребреница, като с това ще бъде отбелязана 23-ата годишнина от най-страшното клане в Европа от Втората световна война насам, пише  електронното издание на турския ежедневник Yeni Safak . \r\nТелата на жертвите са ексхумирани от масови гробове в източното босненско селище Потокари, на шест километра северозападно от Сребреница, съобщиха от Института за липсващите хора (ИЛХ) на БиХ. \r\nИЛХ, обяснява турското издание, е независима държавна институция, която има мандат да търси изчезнали по време на въоръжения конфликт в БиХ от 1992 до 1995 година хора. \r\nЗа 23-ата годишнина са идентифицирани не повече от 35 нови жертви, съобщават още от там. \r\nПревод и редакция:", "date": "2018.07.10", "title": "Yeni Safak: Босна ще изпрати по последния им път 35 новооткрити жертви от Сребреница"}
{"url": "http://www.focus-news.net/news/2018/07/10/2543634/miroslav-petrov-oblasten-upravitel-pleven-obstanovkata-v-oblastta-e-napalno-normalizirana.html", "text": "Обстановката в областта е напълно нормализирана. Това каза за  Агенция „Фокус“  областният управител на Плевен Мирослав Петров по повод влошените метеорологични условия. „Критичните ситуации от 7 и 8 юли бяха в областта на район Червен бряг и Долни Дъбник – в двете общини и в двата каскадни язовира до с. Ракита. Нивото на водата в язовирите е спаднало. Екипи на ПБЗН са били и двата дни и с помпи са източвали водата. Стената на един от язовирите, която беше компрометирана, е възстановена. Отделно е надстроена самата дига с пясъчни чували. Няма опасна ситуация, абсолютно спокойно е всичко към момента\", коментира Петров и увери, че няма бедстващи хора. \"Остава полицейското присъствие при евентуално налагане на валежна обстановка за евакуиране на хората, но по всяка вероятност евакуация няма да се наложи\", добави още той. \r\nЦветелин ДИМИТРОВ", "date": "2018.07.10", "title": "Мирослав Петров, областен управител Плевен: Обстановката в областта е напълно нормализирана"}
{"url": "http://www.focus-news.net/news/2018/07/10/2543635/stolichna-obshtina-185-dushi-preminaha-bezplatni-pregledi-na-belite-drobove.html", "text": "185 души се възползваха от безплатните прегледи на белите дробове, проведени през първия етап на профилактичната кампания в София. Скирнингът се провежда от  Сдружение “Национална асоциация за профилактика на белодробните болести“ с подкрепата на Столична община. Това съобщиха от пресцентъра на  Общината .  \r\nБезплатните профилактични прегледи се извършват два пъти в месеца със специализирана апаратура, предоставена от общинската Втора градска болница и Сдружението. Прегледите се провеждаха във Втора МБАЛ и 12 ДКЦ в ж.к. \"Люлин\", след предварителни записвания.   \r\nПри няколко столичани, преминали скрининг на белите дробове, лекарите са се усъмнили за злокачествени заболявания и са насочили пациентите незабавно за допълнителни изследвания и лечение. Най-много от прегледаните са с установена хронична обструктивна белодробна болест (ХОББ), други - с изменения, насочващи към туберкулоза или пневмония, а при трети е установена сърдечна недостатъчност. Всички са били насочени към специализирани здравни заведения или са им изписани медикаменти за лечение.  \r\nНа зададени въпроси от медицинския екип, близо 80% от пациентите /вкл. пушачи/ са отговорили, че не са съгласни да се пуши в заведенията.  \r\nПрегледите са съобразени с изискванията на СЗО за доброволен скрининг. Вторият етап от скрининговата кампания ще се проведе през есента. Столична община и  Сдружение “Национална асоциация за профилактика на белодробните болести“ предварително ще обявят телефони за записване и лечебните заведения, в които ще се  правят безплатните прегледи.  \r\nПровеждането на скринингови изследвания е изключително важно за ранната диагностика на заболяванията. Столична община има и други програми за профилактични прегледи за злокачествени заболявания като рак на млечната жлеза и рак на простата с цел превенция.", "date": "2018.07.10", "title": "Столична община: 185 души преминаха безплатни прегледи на белите дробове"}
{"url": "http://www.focus-news.net/news/2018/07/10/2543631/sarajevo-times-koy-shte-uchastva-v-sreshtata-na-varha-es-zapadni-balkani-v-london-ot-strana-na-bosna-i-hertsegovina.html", "text": "Председателят на Съвета на министрите на Босна и Херцеговина (БиХ) Денис Звиздич ще оглави делегацията на страната, която ще участва на срещата на върха Западни Балкани – ЕС в Лондон на 9 и 10 юли, пише  електронното издание Sarajevo Times . \r\nСрещата в Лондон, организирана в рамките на Берлинския процес, ще бъде фокусирана върху засилването на икономическата стабилност чрез подобряване на бизнес климата, насърчаване на предприемачеството, справяне с проблемите около младежката безработица и развиване на регионалните връзки. \r\nГолямо внимание ще бъде отделено на засилването на регионалното сътрудничество в сферата на сигурността и насърчаването на по-качествено политическо сътрудничество. \r\nОсвен Звиздич, в делегацията на БиХ ще са министърът на външните работи Игор Църнадак и министърът на сигурността Драган Мектич. \r\nИнтересно е да се отбележи, че Звиздич ще участва Деня на паметта за Сребреница в  Лондон на 11 юли, организиран от британската фондация „Памет за Сребреница“.  \r\nПревод и редакция:", "date": "2018.07.10", "title": "Sarajevo Times: Кой ще участва в Срещата на върха ЕС – Западни Балкани в Лондон от страна на Босна и Херцеговина"}
{"url": "http://www.focus-news.net/news/2018/07/10/2543632/prezidentat-rumen-radev-protestite-na-maykite-na-detsa-s-uvrezhdaniya-iziskvat-barzi-i-spravedlivi-zakonovi-resheniya-i-finansovi-angazhimenti.html", "text": "Тази кръгла маса съвпада с периода на протести на майките на деца с увреждания. Към тях трябва да бъдем дълбоко съпричастни като общество, те изискват бързи и справедливи законови решения и финансови ангажименти. Това каза президентът Румен Радев на откриването на кръгла маса на тема: „Хората с увреждания като ресурс за първичния пазар на труда – предизвикателства и решения“, предаде репортер на  Агенция „Фокус“ . „Бидейки солидарен с майките, искам да заявя, че целта на този форум е да постави много по-глобалната тема за пълноценната интеграция на всички хора с увреждания в обществото ни“, обяви той. „Можем да говорим за пълноценна интеграция, когато преодолеем ред психологически бариери“, посочи президентът. „Когато има такава изградена обществена среда, в която децата с увреждания да постъпват в детска градина наравно с другите, да учат в училища и висши учебни заведения наравно с другите, да се реализират на пазара на труда наравно с другите“, заяви Румен Радев.  \r\nБиляна ИВАНОВА", "date": "2018.07.10", "title": "Президентът Румен Радев: Протестите на майките на деца с увреждания изискват бързи и справедливи законови решения и финансови ангажименти"}
{"url": "http://www.focus-news.net/news/2018/07/10/2543623/gazeta-express-belgrad-iznudva-kosovskite-srabski-chlenove-na-kosovskite-sili-za-sigurnost-da-napuskat-sluzhbata.html", "text": "Около 40 служители на Косовските сили за сигурност (КСС) от сръбската общност за напуснали службата. Това се е случило вследствие от натиск върху тях от Белград, заяви Аджим Чеки, заместник-министър на КСС, цитиран от  базираното в Прищина албанско електронно издание Gazeta Express . \r\nВ интервю пред местния телевизионен канал T7, Чеку заяви, че представители на Белград са изнудвали служителите от сръбската общност и отбеляза, че сръбските власти ще претърпят провал. „Армията демонстрира идентичността на една  страна. Белград прави безсмислени усилия да предотврати това. Тяхната мишена не е КСС, а само някои от служителите на службата“, подчерта Чеку. \r\nКосовският политик обясни решението на косовските сърби да се демобилизират от КСС. „Първоначално, осем служители поискаха да прекратим техните договори. Повечето посочиха като причина това, че натискът е станал непоносим, тяхната свобода на движение е била ограничена и че са били изнудвани от сръбски официални лица и свързаните с тях хора в Косово“, заяви заместник-министърът. Според неговите думи, в КСС има 137 косовски сърби. \r\nПревод и редакция:", "date": "2018.07.10", "title": "Gazeta Express: Белград изнудва косовските сръбски членове на Косовските сили за сигурност да напускат службата"}
{"url": "http://www.focus-news.net/news/2018/07/10/2543639/d-r-hele-dzhul-chlen-na-mezhdunarodnoto-zhuri-za-konkursa-za-nov-gradski-tsentar-na-veliko-tarnovo-mestata-za-sotsialni-sreshti-v-edin-grad-opredelyat-dali-toy-e-privlekatelen-ili-ne.html", "text": "Д-р Хеле Джул е част от международното жури, което ще оценява предложенията на участниците в международния архитектурен конкурс за нов градски център на Велико Търново. Това съобщиха от пресцентъра на  Общината . 75000 евро е наградният фонд за конкурса, обявен от Община Велико Търново. Журирането ще се проведе в периода 27 – 29 юли.  \r\nМеждународният архитектурен конкурс включва две части, които са неразривно свързани – градоустройствено решение (концепция) за територията на Старото военно училище и проект (концепция) за сграда на Експозиционен център. С нейното строителство, заедно с прилежащата инфраструктура, Община Велико Търново ще постави началото на поетапното развитие на територията от близо 190 декара. Изграждането на експозиционния център е част от одобрената инвестиционна програма на общината по мерките за градска среда на оперативна програма „Региони в растеж“ 2014-2020. \r\nКонкурсната програма за новия градски център е изготвена според обществените нагласи. Предвижда се повече озеленяване и по-малко строителство спрямо досегашните разработки за територията, създаване на пешеходна зона, място за провеждане на обществени, културни, научни, спортни и други събития, нова библиотека, музеи, спортни площи, нови паркоместа и др.  \r\nХеле Джул е магистър по архитектура, доктор на науките. Главен изпълнителен директор, съдружник-учредител в Juul Frost Architects, където отговаря за национални и международни проекти. Преподава и се занимава с научноизследователска дейност и е консултант за много от най-големите образователни институции в областта на градското развитие и градското пространство. \r\nПроектите, свързани с консултантски услуги за кампуси, съставляват важна работна сфера в дейността й. Носи отговорност за 'Развитието на стратегията за градското пространство', която разработва нов подход към функцията на публичните пространства като катализатор за развитието на градовете, с насоченост към трансформацията и значението като стратегически инструменти.  \r\nХеле Джул набляга на факта, че градското пространство трябва да включва  и да предоставя места за социални срещи, да е платформа за обмен на възгледи на разнообразното градско население. Тя подчертава, че в съвременния свят именно качеството на местата за социални срещи определя дали градът е привлекателен или не. По думите й, новите градски пространства изискват нови хибридни стратегии, които да отговарят на промените в обществото.  \r\nД-р Хеле Джул в интервю за Община Велико Търново: \r\n„Архитектите да бъдат смели и иновативни в идеите си за нов градски център на В. Търново \r\n- Акцент във вашата дейност е адаптирането на стари индустриални пространства и превръщането им в атрактивен елемент от съвременната градска среда. Защо насочихте своите изследвания в тази област, какво провокира интереса ви? \r\n- За мен историческите градски среди са важен свидетел за бъдещето. Градовете и градските райони в цяла Европа са в голяма трансформация. Навсякъде сме изправени пред нови проблеми, нови предизвикателства с нова градска програма, които изискват нови умения. Бързото технологично и демографско развитие означава, че голяма част от строителната индустрия непрекъснато се нуждае от нови програми, интериорен дизайн и идентичност. \r\nНатискът върху големите градове прави атрактивните периферни зони, като по този начин се създават големи възможности за трансформиране на градските райони, сградите и градските пространства. Ние имаме добър опит в тази област и нашата широка компетентност, варираща от планиране и градско пространство до строителство, позволява да търсим възможности за проекти в тази област. \r\nТрансформацията на градско ниво е с акцент върху градската идентичност и промяна, която настъпва, когато животът в един град изчезне, когато демографските условия променят основата на съществуването. \r\nПроектирането е интересно, тъй като става дума за града и развитието на градските райони - и с течение на времето сме работили с изоставени фабрики, казарми и по-стари производствени обекти. \r\n- Какво очаквате от участниците в международния конкурс за нов градски център на Велико Търново? Какво знаете за града и терена, който е обект на конкурса? \r\n- Очаквам конкурентните архитекти да навлязат в ДНК-то на обекта и да анализират подробно контекста и историята. И преди всичко, да се осмелят да се състезават в двете условия на конкурса и да бъдат иновативни. \r\nВелико Търново е прекрасен, красив и стар град, чиято архитектура и типология могат да добавят стойност и да предизвикат решението. Очаквам с нетърпение да видя града, преди да започне работата на журито. \r\n- Според вас  градското пространство трябва да включват и да предоставя места за социални срещи, да е платформа за обмен на възгледи на разнообразното градско население. Защо? С какво това допринася за положителното развитие на градската среда? \r\n- Преди обществените места в града бяха търговски места - днес градският живот се промени. Животът на града е станал глобален, мултикултурен и туристически. Това е променило изискванията за градски живот. Жителите са натрупали нови жизнени модели с по-активно използване на градските предложения и места, но и с по-големи изисквания към естетическите качества на града. Неповторимият опит на общността се култивира, както никога досега, от гражданите, а по кафенета и ресторанти, до музикални центрове и обществени къщи се появи гора от неформални места за срещи. \r\nКачеството на местата за социални срещи в града е това, което прави разликата дали градът е привлекателен или не. Обществените пространства канят различни типове хора и културни идентичности. Обществените пространства създават вещи, спокойствие, взаимно се признават и дават началото на социална обмяна. \r\nВ безопасни градски пространства се създават доживотни приятелства, а привличането на градската зона за предпочитане се осъществява чрез публичните пространства като начин за създаване на пространство за всички, мнозината и малцината – което аз твърдо вярвам, че е добавка към стойността на града. \r\n- Работили сте по големи международни проекти. Разкажете накратко за най-важните от тях. Кои са били трудните предизвикателства, с които сте се справяли? \r\n- Възползвам се от възможността да избера един конкретен проект, за който работихме от 2012 г. насам - визията на „Форус“ в Норвегия, „Форус Бизнес Парк“. Това е един от текущите проекти на Juul Frost Architects (JFA) и пример за критично преразглеждане на хуманното отношение към пейзаж. „Форус Бизнес Парк“ е бизнес зона в Западна Норвегия, близо до Ставангер. Предприятията тук съставляват около една пета от норвежкия БВП. Създаден през 1972 г., „Форус“ е най-бързо развиващият се бизнес парк в Норвегия и представлява регионален, национален и международен център за растеж. \r\nНеобходимостта от последователна визия за \"Форус\" е очевидна: Районът преминава през общинските граници на Ставангер, Санднес и Сола без единен набор от правила, уреждащи използването на земята и изградената среда, въпреки че строителната активност е значителна и инфраструктурата е подложена на голям натиск. Основната цел на „Форус Вижън“ е да осигури цялостна концепция за работна среда. Докато повечето градски райони включват жилища, „Форус“ ще се характеризира със своя професионален и социален живот, произлизащ от търговски имоти и неформални места за срещи в градска или зелена среда. \r\nПейзажът е основният фактор за развитието на обща идентичност, а Forus Common [Allmenningen] е ландшафтният елемент, който обединява района и свързва фиорда и града. Понятието „Allmenningen\" произхожда от стария скандинавски език и означава \"принадлежащ на всички хора\". Тази идея се прилага в сградата Forus Common: Тя принадлежи на общността, тя е лесно достъпна, отворена и приветстваща, а пешеходците са приоритет. \r\nС „Форус Вижън“ създадохме физическа рамка за това как да се увеличи жизнеспособността, без да се компрометират бизнес интересите и градското развитие - конкуренция, коренно различаваща се от идеалите за утилитарно градоустройствено планиране на социалната скандинавска държава от 20-ти век. Понастоящем пейзажът на „Форус“ се характеризира с функционално разделяне и е необходимо да се прекъсне тази монофункционалност, за да може „Форус“ да оцелее. „Форус Вижън“ предлага стратегия за конкретни архитектурни промени и показва как един монофункционален градски пейзаж може да се превърне в съставна част от нов град на знанията, готов да се конкурира на световния пазар. Визията включва политики за публичното пространство, ландшафта, мобилността, типологиите, които да ръководят бъдещото оформяне. \r\nТрудните предизвикателства в този проект са да се създаде обща визия между различните участници с различни програми. Да се гарантира холистична перспектива. Да се осигури бъдещето на социалното измерение. Да се създадат различни идентичности и да се определят сравнителните предимства на отделните области. Процесът бе управляван от публичен диалог, който изисква силна комуникация.", "date": "2018.07.10", "title": "Д-р Хеле Джул, член на международното жури за конкурса за нов градски център на Велико Търново: Местата за социални срещи в един град определят дали той е привлекателен или не"}
{"url": "http://www.focus-news.net/news/2018/07/10/2543620/pazardzhik-treti-den-prodalzhava-izdirvaneto-na-6-godishnoto-momiche-ot-panagyurishte-koeto-izchezna-kray-reka-luda-yana.html", "text": "Продължава издирването на 6-годишното момиче от Панагюрище, което е в неизвестност от неделя, съобщи за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той обясни, че в днешните действия са включени полицаи и пожарникари от Панагюрище, както и доброволци. „Групите ще акцентират на части от река Луда Яна, където има образувани заливи или места обрасли с повече растителност по цялото протежение от Панагюрище до Попинци. От своя страна служители на Районно управление на МВР - Пазарджик и отдел „Охранителна полиция“ заедно с две следови кучета ще претърсват реката срещу течението от района на село Цар Асен по посока на село Попинци“, коментира Стоянов. Той допълни, че в резултат на падналите обилни валежи от снощи и през цялата нощ нивото на реката се е покачило, което заедно с пресечения и обрасъл с растителност терен, създава допълнително затруднение на групите за издирване. \r\nВаня НИКОЛОВА", "date": "2018.07.10", "title": "Пазарджик: Трети ден продължава издирването на 6-годишното момиче от Панагюрище, което изчезна край река Луда Яна"}
{"url": "http://www.focus-news.net/news/2018/07/10/2543637/prezidentat-rumen-radev-osiguryavaneto-na-pensiya-ili-lichna-pomosht-na-horata-s-uvrezhdaniya-e-zadalzhitelno-no-e-izpalnenie-na-obshtestven-a-ne-na-moralen-dalg.html", "text": "Осигуряването на пенсия или лична помощ на хората с увреждания е задължително, но е изпълнение на обществен, а не на морален дълг. Това каза президентът Румен Радев на откриването на кръгла маса на тема: „Хората с увреждания като ресурс за първичния пазар на труда – предизвикателства и решения“, предаде репортер на  Агенция „Фокус“ . Дългът ни като общество съвсем не е в осигуряването на пенсия или лична помощ на хората с увреждания. Това е най-лесният начин да бъдат изключени“, заяви той. „Критерият за пълноценната интеграция на хората с увреждания е трудовата им заетост“, обяви Румен Радев. „Според данните към юни около 445 хил. са гражданите в България, които получават пенсия за трайно намалена работоспособност, малка част от тях работят на трудови договори“, посочи той. „Хората с увреждания могат и са доказали, че развиват редица други качества умения и таланти. Могат да бъдат отлични служители и работници. Имаме добри примери“, изтъкна държавният глава. „Само заедно, дебатирайки проблемите, можем да ги решим“, коментира той. „Призовавам медиите за популяризиране на добрите примери, има много такива. Нека да популяризираме добрите практики, да даваме шанс, да бъдем по-толерантни, човечни и по отворени. Да мислим единно, като общество“, заяви Румен Радев. \r\nБиляна ИВАНОВА", "date": "2018.07.10", "title": "Президентът Румен Радев: Осигуряването на пенсия или лична помощ на хората с увреждания е задължително, но е изпълнение на обществен, а не на морален дълг"}
{"url": "http://www.focus-news.net/news/2018/07/10/2543638/predsedatelyat-na-pg-na-gerb-tsvetan-tsvetanov-se-sreshtna-s-bivshiya-pomoshtnik-darzhaven-sekretar-na-sasht-poslanik-daniel-friyd.html", "text": "Председателят на ПГ на ГЕРБ и председател на Комисията по вътрешна сигурност и обществен ред в Народното събрание Цветан Цветанов проведе среща във Вашингтон с бившия помощник държавен секретар в администрациите на Джордж Буш и Барак Обама – посланик Даниел Фрийд. Това съобщиха от пресцентъра на  ПП ГЕРБ . Даниел Фрийд също така е бил директор в Съвета за национална сигурност при президентите Буш и Клинтън, дългогодишен отговорник по санкционната политика на САЩ, специален пратеник по редица важни за американската външна политика въпроси (в т.ч. и закриването на лагера в Гуантанамо (2008-2009 г.). Понастоящем Фрийд е старши изследовател в Атлантическия съвет - консервативен американски мозъчен тръст, участващ във формирането на американската външна политика вече 57 години. Организацията има за цел да стимулира диалога и дискусиите по критични въпроси на международната политика. Ежегодно в Съвета гостуват световни лидери, които представят различни гледни точки, обединени около принципите на демокрацията, свободните пазарни отношения и човешките права. \r\nВ рамките на разговора посланик Фрийд и Цветанов обсъдиха дългогодишното си успешно сътрудничество в редица дейности като противодействието на радикализацията и тероризма и преодоляването на регионални кризи и заплахи. Председателят на ПГ на ГЕРБ запозна американската страна с резултатите от успешно приключилото Българското председателство на Съвета на ЕС и акцентът, който то и правителството на Бойко Борисов успяха да поставят върху европейското бъдеще на страните от Западните Балкани. В тази връзка Цветанов и Даниел Фрийд обсъдиха средата за сигурност в региона, както и различни аспекти на потенциалните заплахи за България и съседните страни. Двамата се обединиха около мнението, че Европа и САЩ повече от всякога се нуждаят от сътрудничество и съвместни усилия за решаването на общите предизвикателства.  \r\nПо време на срещата председателят на Комисията по вътрешна сигурност и обществен ред и бившият директор в Съвета за национална сигурност на САЩ изразиха надеждата си, че предстоящата среща на НАТО в Брюксел ще затвърди евроатлантическото единство и ще подпомогне противодействието на външни и враждебни сили. Те обърнаха специално внимание на факта, че в днешния глобален свят много често тези сили имат асиметричен, хибриден характер. \r\nЦветанов е на едноседмично работно посещение във Вашингтон, където ще участва в 8-ата Трансатлантическа конференция на мозъчните тръстове и в 9-ата Среща на върха на Трансатлантическата парламентарна група.", "date": "2018.07.10", "title": "Председателят на ПГ на ГЕРБ Цветан Цветанов се срещна с бившия помощник държавен секретар на САЩ посланик Даниел Фрийд"}
{"url": "http://www.focus-news.net/news/2018/07/10/2543641/daniela-koeva-zam-kmet-na-kazanlak-pobratimyavaneto-mezhdu-obshtina-kazanlak-s-kitayski-gradove-pozvolyava-na-balgarskiya-biznes-da-se-razshiri-i-svarzhe-s-kitayskiya-pazar.html", "text": "Побратимяването между Община Казанлък и китайски градове позволява на българския бизнес да се разшири и свърже с китайския пазар. Това каза в интервю за сутрешния блок „Добро утро, България“ на  Радио „Фокус“  зам.-кметът на Казанлък Даниела Коева по повод посещението на китайска делегация в общината във формат „16 + 1“. Тя уточни, че на тази среща е заявен интерес за побратимяване между Пекин и Община Казанлък и припомни успешното побратимяване с град Дзинан. Зам.-кметът на Казанлък обясни, че местните фирми са имали възможност да представят пред чуждестранната делегация своето производство, базирано върху отглеждането на рози – в това число розово масло и други етерични масла. „Целта на делегацията е да се осъществи сътрудничество с местни фирми чрез реклама и реализация на пазара на продукти, произвеждани у нас“, каза още Коева. „Част от представителите на китайската делегация отглеждат жасмин и всички продукти съпътстващи тази дейност. Друг участник в делегацията представи интернет платформа, на която може да се рекламират продукти, както и да се извършва търговия с тях“, коментира Даниела Коева. Тя допълни, че на срещата Общинска администрация – Казанлък се е опитала да запознае китайските представители и с възможностите, които Казанлък предлага като град и място за туризъм. „Друг от акцентите е бил историята на общината, свързана с тракийското й наследство и разширяването на културния обмен на туристи между България и Китай“, съобщи зам.-кметът.", "date": "2018.07.10", "title": "Даниела Коева, зам.-кмет на Казанлък: Побратимяването между Община Казанлък с китайски градове позволява на българския бизнес да се разшири и свърже с китайския пазар"}
{"url": "http://www.focus-news.net/news/2018/07/10/2543643/ivan-rangelov-kmet-na-sadovets-obstanovkata-v-seloto-e-spokoyna-vodata-veche-se-ottegli.html", "text": "Обстановката в момента е спокойна, водата се оттегли. Това каза за  Агенция „Фокус“  кметът на село Садовец Иван Рангелов във връзка с обстановката след обилните валежи. „Преля река Садовска бара извън коритото вследствие на преливането на два язовира – „Ракита“ 1 и „Ракита“ 2. Наводнението беше в неделя. Към 23.00 часа водата вече започна да се изтегля. Залят беше един дом и няколко двора. Евакуация на хората не се наложи, защото в 23.00 часа водата започна вече да си влиза в коритото“, обясни Рангелов. И уточни, че това е една малка част от населението на селото и не се е наложило обявяване на бедствено положение.  \r\nЛюба АЛЕКСИЕВА", "date": "2018.07.10", "title": "Иван Рангелов, кмет на Садовец: Обстановката в селото е спокойна, водата вече се оттегли"}
{"url": "http://www.focus-news.net/news/2018/07/10/2543640/unss-zapalni-vsichki-planovi-mesta-na-parvo-klasirane.html", "text": "Всички места по плановия прием на студенти в Университета за национално и световно стопанство (УНСС) са запълнени на първото класиране с резерви, обявено вчера. Това съобщиха от пресцентъра на  УНСС . \r\nРезултатите са обявени в сайта на УНСС и чрез SMS до кандидат-студентите. Срокът за записване или потвърждаване за следващите класирания е от 11 до 14 юли. Второто класиране е на 17 юли. \r\nНай-предпочитаните професионални направления и поднаправления (в които са включени 43 бакалавърски специалности), посочени на първо място, са „Финанси, счетоводство и контрол“, „Икономика и бизнес“, „Икономика на инфраструктурата, „Медии и журналистика“ и „Право“. \r\nПрез новата учебна година в УНСС ще бъдат приети 3522 първокурсници, държавна поръчка, в редовна и дистанционна форма на обучение.", "date": "2018.07.10", "title": "УНСС запълни всички планови места на първо класиране"}
{"url": "http://www.focus-news.net/news/2018/07/10/2543644/kardzhali-16-signala-za-avariyni-situatsii-vsledstvie-na-prolivniya-dazhd-sa-bili-podadeni-ot-2030-chasa-snoshti-do-polunosht.html", "text": "16 сигнала за аварийни ситуации вследствие на проливния дъжд в Кърджали са подадени от 20.30 часа снощи до полунощ. Това съобщиха от  ОДМВР-Кърджали . 8 екипа на пожарната служба в Кърджали са отстранявали паднали дървета от пътните платна и върху 3 автомобила. Други 6 екипа са отводнявали складова база, котелно помещение, мазета и улици. Четирима служители от кърджалийската служба са отстранили опасно надвиснала ламарина от жилищен блок в кв.“Възрожденци“ и спрели теч от газова уредба на автомобил.", "date": "2018.07.10", "title": "Кърджали: 16 сигнала за аварийни ситуации вследствие на проливния дъжд са били подадени от 20.30 часа снощи до полунощ"}
{"url": "http://www.focus-news.net/news/2018/07/10/2543633/v-tsentralata-na-bsp-shte-se-provede-preskonferentsiya.html", "text": "От 14:30 часа в централата на БСП на ул. „Позитано” № 20 ще се проведе пресконференция. Това съобщиха от пресцентъра на  партиата .", "date": "2018.07.10", "title": "В централата на БСП ще се проведе пресконференция"}
{"url": "http://www.focus-news.net/news/2018/07/10/2543642/afp-zhertvite-ot-navodneniyata-v-yaponiya-veche-sa-156.html", "text": "Броят на жертвите от проливните дъждове в югозападните райони на Япония нарасна до 156 във вторник, съобщиха от правителството на страната, предава  AFP . \r\nОперациите по издирване и спасяване продължават, а това е най-страшното свързано с климата бедствие в островната азиатска държава от над тридесет години, като десетки продължават да са в неизвестност. \r\nПревод и редакция:", "date": "2018.07.10", "title": "AFP: Жертвите от наводненията в Япония вече са 156"}
{"url": "http://www.focus-news.net/news/2018/07/10/2543645/diana-stefanova-obshtina-blagoevgrad-po-vreme-na-kampaniyata-za-sabirane-na-opasni-otpadatsi-se-priemat-takiva-samo-ot-domakinstvata.html", "text": "По време на кампанията за събиране на опасни отпадъци се приемат такива само от домакинствата. Това каза за  Радио „Фокус“- Пирин  Диана Стефанова, главен еколог на Община Благоевград. „Тази кампания е предназначена да обслужи домакинствата на територията на Община Благоевград“, каза Стефанова. По думите й това са неща, които всички имаме вкъщи и са излезли от употреба- луминесцентни тръби, опаковки от различни видове препарати, химикали, лакове, бои, включително такива с изтекъл срок на годност или няма да бъдат използвани, лекарства. „Предаването по време на тези кампании е абсолютно безплатно, като гражданите на община Благоевград трябва да положат усилия да отидат до мобилни пункт“, каза още Стефанова. \r\nЛора КАЛЧЕВА", "date": "2018.07.10", "title": "Диана Стефанова, Община Благоевград: По време на кампанията за събиране на опасни отпадъци се приемат такива само от домакинствата"}
{"url": "http://www.focus-news.net/news/2018/07/10/2543646/veliko-tarnovo-65-godishna-zhena-e-zaginala-pri-pozhar-v-selo-yantra.html", "text": "65-годишна жена е загинала при пожар в дома си в село Янтра. Това съобщиха  от пресцентъра на  Областна дирекция на МВР - Велико Търново . Сигнал за инцидента е получен малко преди 02.30 часа, тази нощ. Пристигналият на мястото пожарникарски екип е потушил пламъците и при огледа в основната сграда е намерил тялото на 65-годишна жена. В пристройка е била 89-годишната й майка която не е пострадала. Огънят е унищожил част от стая и покривна конструкция. Причините са в процес на изясняване. По случая е образувано досъдебно производство. \r\nНадежда КРЪСТЕВА", "date": "2018.07.10", "title": "Велико Търново: 65-годишна жена е загинала при пожар в село Янтра"}
{"url": "http://www.focus-news.net/news/2018/07/10/2543648/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  Община Пещера  „Здравей, Пещера“ днес ще чуете повече за реализацията на 7 проекта по програми от Европейските фондове в община Пещера. Събеседник по темата ще бъде Веселин Джелатов,  директор на Дирекция „Европейски фондове, стратегическо планиране и обществени поръчки“ в Общинаъа. Ще научите повече и за забраната за строителни дейности на летовище „Свети Константин“ по време на летния туристически сезон. Завърши реализацията на образователния проект „Шарени мъниста“ в община Пещера. Над 60 деца, участвали в проекта, отпътуват днес на петдневен летен лагер. Повече за успешното изпълнение на проекта ще разберем от Диана Балканджиева, експерт по културата в община Пещера. Ще научите повече и за предстоящата културна проява „Перистера в музика“, която ще се проведе на 14 юли. Т \r\nелефоните за връзка със студиото са 0885 606692 и 034 420020.", "date": "2018.07.10", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/07/10/2543650/pregled-na-osnovnite-temi-vav-varnenskiya-pechat.html", "text": "„НАП – Варна, запечата ресторанти и магазин“ е водещото заглавие в днешния брой на вестник  „Черно море“ . Редакцията припомня, че от началото на месец юли екипи на Главна дирекция „Фискален контрол“ започнаха масирани проверки на обекти по Северното Черноморие. Предмет на контрол са отчитането на действителните приходи чрез издаване на фискален бон от въведените фискални устройства. Нарушенията се установяват от фискалните агенти чрез извършване на контролни покупки, съпоставка на касовата наличност с отчетените обороти, проследяване на плащанията и отразяването им в касовата книга на обекта. „Още 15% ръст на заплатата може да получат учителите“, е друго заглавие на страниците на изданието днес. В нея се посочва, че Синдикатът на българските учители (СБУ) ще се бори през следващата година заплатите на учителите да бъдат увеличени с 15%, което е с около 140 лв., като информацията е на председателя на организацията Янка Такева, която беше на посещение във Варна вчера. „Фонд за социална солидарност ще реши проблемите на хората с увреждания“, гласи друго заглавие на втора страница. Създаването на специален фонд за социална солидарност може да реши комплексно проблемите на хората с увреждания и въпросите за дългосрочната грижа за възрастните хора. Това е съобщил на пресконференция във Варна президентът на КНСБ Пламен Димитров. Поводът е семинар за журналисти, който се провежда в морската столица. „Премиери радват ценителите на „Театър Римски терми“, е друго водещо заглавие в днешния брой. Няколко театрални и музикални премиери ще зарадват ценителите във Варна в рамките на 16-ото издание на „Театър Римски терми“. Това е третата поредна година, в която тази любима сцена на варненци от близкото минало става арена на изкуството след подновяването на традицията, която се осъществява от 1977 до 1999 г. „В Прага с поредица прояви представят 110-годишнината на курорта Св. св. Константин и Елена“, пише още на страниците на вестника. Изданието уточнява, че Прага е следващата спирка на пътуващата в Европа експозиция, посветена на 110-годишнината на най-стария български морски курорт Св. св. Константин и Елена. „Първи стъпки в пясъка”  фотоизложба и юбилейна книга, ще бъдат представени на 11 юли от 18 ч. в галерията на Българския културен институт  Прага, на ул. „Климентска“ 6. „През м.г. във Варненско Всеки четвърти е живял под прага на бедността“, е челното заглавие на четвърта страница. Вестникът цитира данни на Националния статистически институт. Според тях през 2017 г. линията на бедност в област Варна e 378,58 лв. средно месечно на човек от домакинство, при 351,08 лв. за страната. Областта е на пето място след Кърджали (29,1%), Сливен (28,2%), Шумен (25,8%) и Бургас (25,7%) с най-висок относителен дял на бедните 25,6% от населението на областта са били под прага на бедност. Относителният дял на жените, живеещи в риск от бедност, е по-голям с 0,8 процентни пункта спрямо този на мъжете, съответно 26,0 и 25,2%.", "date": "2018.07.10", "title": "Преглед на основните теми във варненския печат"}
{"url": "http://www.focus-news.net/news/2018/07/10/2543651/faktor-makedoniya-makedonskiyat-prezident-ne-e-poluchil-pokana-ot-nato-da-prisastva-na-tarzhestvenata-tseremoniyai.html", "text": "Македонският президент Георге Иванов най-вероятно не е поканен да присъства на отправянето на покана към Македония за членство в НАТО, което трябва да се случи тази седмица в Брюксел, пише  скопското електронно издание „Фактор“ . \r\nДържавният глава, както се твърди, ще пропусне и тържествената церемония, на която генералният секретар на Алианса Йенс Столтенберг ще връчи официално поканата за членство на премиера на страната Зоран Заев. \r\nИмето на Иванов не фигурира в списъка на македонската делегация, която стяга куфарите за Брюксел, пише „Фактор“. \r\nПравителството е отбелязало, че Иванов не е в неговата делегация и че поканите за присъствие на срещата се изпращат директно от НАТО. \r\nОт кабинетът на Иванов не са коментирали дали президентът е поканен в Брюксел. \r\nПревод и редакция:", "date": "2018.07.10", "title": "„Фактор“ (Македония): Македонският президент не е получил покана от НАТО да присъства на тържествената церемония?"}
{"url": "http://www.focus-news.net/news/2018/07/10/2543652/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Около 40 служители на Косовските сили за сигурност (КСС) от сръбската общност за напуснали службата. Това се е случило вследствие от натиск върху тях от Белград, заяви Аджим Чеки, заместник-министър на КСС, цитиран от  базираното в Прищина албанско електронно издание Gazeta Express . \r\nВ интервю пред местния телевизионен канал T7, Чеку заяви, че представители на Белград са изнудвали служителите от сръбската общност и отбеляза, че сръбските власти ще претърпят провал. „Армията демонстрира идентичността на една  страна. Белград прави безсмислени усилия да предотврати това. Тяхната мишена не е КСС, а само някои от служителите на службата“, подчерта Чеку. \r\nКосовският политик обясни решението на косовските сърби да се демобилизират от КСС. „Първоначално, осем служители поискаха да прекратим техните договори. Повечето посочиха като причина това, че натискът е станал непоносим, тяхната свобода на движение е била ограничена и че са били изнудвани от сръбски официални лица и свързаните с тях хора в Косово“, заяви заместник-министърът. Според неговите думи, в КСС има 137 косовски сърби. \r\n*** Стотици граждани, между които представители на църквата и префектът на гръцката област Централна Македония Апостолос Сисикостас, се събраха в понеделник на централния площад във Вергина, на 50 км западно от Солун, за да протестират против Договора за името между Атина и Скопие, пише  скопското електронно издание „МКД“ . \r\nС гръцки знамена и скандирания „Македония е гръцка“, „Този договор е предателство“, „Долу ръцете от Македония“, „Гърция, Гърция, Македония“, „Няма да отстъпим“, „Няма да продадем Македония“, гражданите изпратиха своето послание, че не приемат договора. \r\nПред присъстващите се изказа и митрополитът на Верия, Науса и Кабания Пантелеймон, който заяви, че Договорът е против интересите на гръцкия народ и че другата страна взима всичко, а Гърция не поличава нищо. \r\n„Ако нашите съседи са македонци, тогава какви сме ние?“ – попита гръцкият митрополит. \r\nМалко преди да настъпи обявеният час на демонстрацията, организаторите обявиха, че поради лошите климатични условия той се отлага, но в последствие премислиха и митинга все пак се състоя, съобщи кореспондентът на МИА от Атина. \r\n*** Председателят на Съвета на министрите на Босна и Херцеговина (БиХ) Денис Звиздич ще оглави делегацията на страната, която ще участва на срещата на върха Западни Балкани – ЕС в Лондон на 9 и 10 юли, пише  електронното издание Sarajevo Times . \r\nСрещата в Лондон, организирана в рамките на Берлинския процес, ще бъде фокусирана върху засилването на икономическата стабилност чрез подобряване на бизнес климата, насърчаване на предприемачеството, справяне с проблемите около младежката безработица и развиване на регионалните връзки. \r\nГолямо внимание ще бъде отделено на засилването на регионалното сътрудничество в сферата на сигурността и насърчаването на по-качествено политическо сътрудничество. \r\nОсвен Звиздич, в делегацията на БиХ ще са министърът на външните работи Игор Църнадак и министърът на сигурността Драган Мектич. \r\nИнтересно е да се отбележи, че Звиздич ще участва Деня на паметта за Сребреница в  Лондон на 11 юли, организиран от британската фондация „Памет за Сребреница“. \r\n***  В сряда, 11 юли, ще бъдат погребани 35 новооткрити жертви на геноцида в Сребреница, като с това ще бъде отбелязана 23-ата годишнина от най-страшното клане в Европа от Втората световна война насам, пише  електронното издание на турския ежедневник Yeni Safak . \r\nТелата на жертвите са ексхумирани от масови гробове в източното босненско селище Потокари, на шест километра северозападно от Сребреница, съобщиха от Института за липсващите хора (ИЛХ) на БиХ. \r\nИЛХ, обяснява турското издание, е независима държавна институция, която има мандат да търси изчезнали по време на въоръжения конфликт в БиХ от 1992 до 1995 година хора. \r\nЗа 23-ата годишнина са идентифицирани не повече от 35 нови жертви, съобщават още от там.", "date": "2018.07.10", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/07/10/2543655/pazardzhik-administrativniyat-sad-v-grada-varna-isk-na-zatvornik-za-obezshtetenie-ot-4-miliona-leva.html", "text": "Административният съд в Пазарджик върна искова молба за 4 000 000 лева, сочи справка на сайта на  съда . Молбата е подадена от затворник против Европейския съюз, Република България, Министерство на правосъдието и ГД „Изпълнение на наказанията“. Претендираната сума е обезщетение за претърпени неимуществени вреди от лишения от свобода, който понастоящем е в затвора в град Ловеч. В мотивите към определението си съдът посочва, че в разглеждания случай ищецът не е конкретизирал кой конкретен акт, действие или бездействие, както и от страна на кой орган или длъжностно лице са причинени неимуществените вреди, не е посочил за всеки твърдян акт, действие или бездействие датата и периода на извършване, както и не е указал в какво се изразяват неимуществените вреди, тяхното проявление и форма, и не става ясно каква е пряката и непосредствена връзка за незаконосъобразно действие или бездействие и твърдените неимуществени вреди. Въпреки дадените му указания ищецът не е конкретизирал ответник по предявения от него иск, а е възпроизвел посочените от него ответници в първоначалната молба. Това дава основание на съда да върне исковата му молба. \r\nВаня НИКОЛОВА", "date": "2018.07.10", "title": "Пазарджик: Административният съд в  града върна иск на затворник за обезщетение от 4 милиона лева"}
{"url": "http://www.focus-news.net/news/2018/07/10/2543654/malina-nikolova-oblasten-upravitel-na-vratsa-prichinata-za-navodnenieto-v-miziya-sa-poroynite-dazhdove-v-oryahovo-i-knezha.html", "text": "В Мизия е обявено бедствено положение, вследствие на приливната вълна, която заля тази нощ два от кварталите в града. Поройните дъждове в Оряхово и Кнежа са причината за наводнението в Мизия, като точка на водосбора на образувалите се скатни води. Това каза за  Агенция „Фокус“  областният управител на Враца Малина Николова. \"Създадена е организация от мен и кмета на Община Мизия д-р Виолин Крушовенски за почистването на изцяло унищожените пътни настилки на две централни улици. Техниката, с която се работи, е на Община Мизия и на АЕЦ „Козлодуй“ ЕАД, уточни тя.  \r\nПо думите ѝ областно пътно управление – Враца почиства наносите от земни и асфалтови маси по републикански път II–15. Николова допълни, че е ограничено движението на тежкотоварни автомобили в района на град Мизия. \"Временно е спряно водоподаването в наводнените квартали. Служители и работници на „ВиК“ отстраняват авариите\", добави тя.  \r\n\"Служители на Регионална Дирекция „Пожарна безопасност и защита на населението” – Враца, под ръководството на старши комисар Николай Димитров отводняват пострадалите частни домове и имоти\", посочи Николова.  \r\n\"Разпоредено е на „Напоителни системи“ ЕАД – клон Мизия и Регионален отдел „Северозападна България“ към Главна дирекция „Язовирни стени и съоръжения“ при ДАМТН да направят проверка на състоянието на язовирите в община Борован и община Хайредин и да дадат указания на кметовете на двете общини за контролираното изпускане на водите от тях\", коментира Николова и уточни, че на територията на област Враца няма пострадали хора. \"Екипите на всички служби работят за възстановяване на нормалното състояние в Мизия под координацията и контрола на областната управа\", увери Малина Николова.", "date": "2018.07.10", "title": "Малина Николова, областен управител на Враца: Причината за наводнението в Мизия са поройните дъждове в Оряхово и Кнежа"}
{"url": "http://www.focus-news.net/news/2018/07/10/2543653/varna-udalzhiha-sas-sedmitsa-remonta-na-avtomagistrala-hemus-v-oblastta.html", "text": "До края на тази седмица трябва да приключи ремонтът на 4-километровата отсечка от платното за Варна на автомагистрала „Хемус“. Това съобщиха за  Радио „Фокус“ – Варна  от Агенция „Пътна инфраструктура“. Ремонтните дейности на два участъка в района на Девня и в района на Невша започнаха в края на май. От пътноподдържащото дружество са изискали да се работи максимално мобилизирано, за да може предвидените дейности да завършат преди началото на активния туристически сезон.  \r\nКъм момента пътната обстановка във Варненска област е спокойна. Пътни полицаи следят за нарушители с технически средства на влизане в града откъм магистралата от София. Напредва основният ремонт на виадукт „Звездица“ на магистрала „Черно море“. Там трафикът на всички автомобили се осъществява двупосочно в платното за Варна. Продължава да е в сила ограничението за моторни превозни средства с маса над 10 тона по пътя Кранево – Варна при км 83. Обходният маршрут е през Кичево и Оброчище.  \r\nПо третокласните пътища ремонти се извършват по направлението Старо Оряхово – Гроздьово. В отсечка от 17 километра движението се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. На територията на Областно пътно управление - Варна не са въведени други ограничения.  \r\nДиана СТОЕВА", "date": "2018.07.10", "title": "Варна: Удължиха със седмица ремонта на автомагистрала „Хемус“ в областта"}
{"url": "http://www.focus-news.net/news/2018/07/10/2543656/kanal-5-makedoniya-aleksandar-vuchich-izklyuchil-zvuka-na-televizora-zaradi-proharvatskite-komentari-na-macha-rusiya-harvatiya.html", "text": "Президентът на Сърбия Александър Вучич е изключил звука на телевизора, защото се нервирал от пристрастния прохъврватски коментар по държавната „Радио и телевизия Сърбия“ на мача Русия – Хърватия от четвъртфиналите на Световното първенство по футбол, предава  скопският телевизионен „Канал 5“ . \r\nОще преди мача държавният глава е заявил ,че всеки има право да вика за който си иска, но лично той е за Русия. Вучич е изтъкнал, че никога няма да подкрепя противникът на руския национален отбор, а най-малко, в конкретния случай, Хърватия. \r\nКоментирайки живото предаване на РТС, сръбският лидер е казал, че единият коментатор е бил на добро, но вторият е бил толкова пристрастен за Хърватия, че го е нервирал и принудил да „изключи звука“ на телевизора си.  \r\nПревод и редакция:", "date": "2018.07.10", "title": "„Канал 5“ (Македония): Александър Вучич изключил звука на телевизора заради прохърватските коментари на мача Русия – Хърватия"}
{"url": "http://www.focus-news.net/news/2018/07/10/2543658/predsedatelyat-na-pg-na-gerb-tsvetan-tsvetanov-provede-rabotna-sreshta-s-bivshiya-pomoshtnik-sekretar-po-vatreshna-sigurnost-na-sasht-alan-barzin.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов проведе работна среща във Вашингтон с бившия помощник секретар по вътрешна сигурност на САЩ в администрацията на Барак Обама - Алън Бързин. Това съобщиха от пресцентъра на  ПП ГЕРБ . Той също така е бивш окръжен прокурор на Калифорния, а понастоящем е преподавател в университета \"Харвард\". За Алън Бързин може да се каже, че е един от архитектите на съвременната гранична сигурност на САЩ. \r\nУспешната съвместна дейност между Бързин и Цветанов датира още от 2012 г., когато те стартираха въвеждането на системата за биометрични данни на България, като с този проект бяха положени основите на интегрираната система за гранична сигурност на страната ни. \r\nПо време на разговора си Цветан Цветанов и Алън Бързин обсъдиха различни аспекти на регионалната сигурност, като в т.ч. и необходимостта от още по-голямо увеличаване обмена на оперативна информация между правоохранителните и разузнавателните служби на държавите-съюзници в НАТО. Двете страни се обединиха около извода, че противодействието на „Ал Кайда“ и Ислямска държава е успешно най-вече поради добрите нива на обмен на оперативна информация. Председателят на Комисията по вътрешна сигурност и обществен ред и бившият помощник секретар по вътрешна сигурност на САЩ изразиха общото мнение, че добрата практика с обмяната на оперативна информация би дала отлични резултати, ако се приложи в противодействието на трафика на хора, контрабандата на стоки и наркотици и прането на пари. По време на разговора бе подчертано, че специално внимание трябва да се обърне и на противодействието на фалшивите новини и използването на социалните мрежи като хибридно оръжие. \r\nЦветан Цветанов запозна американската страна с работата по Парламентарното измерение на Българското председателство, като беше обърнато специално внимание на приетата в София правно-нормативна рамка за парламентарен контрол върху дейността на Европол от страна на ЕП и националните парламенти. Цветанов отправи покана към Алън Бързин да посети България в удобно за него време до края на 2018 г., като поканата бе приета. „Ще се радвам да посетя една страна, която винаги е била пример за надежден партньор на Америка в Европа“, заяви Бързин. \r\nУтре програмата на председателя на ПГ на ГЕРБ продължава със срещи в Конгреса на САЩ в рамките на Осмата трансатлантическа конференция. По време на форума ще бъдат обсъждани въпроси на двустранните отношенията ЕС - САЩ, влиянието на Брекзит върху САЩ и Европа и други въпроси от световния дневен ред.", "date": "2018.07.10", "title": "Председателят на ПГ на ГЕРБ Цветан Цветанов проведе работна среща с бившия помощник секретар по вътрешна сигурност на САЩ Алън Бързин"}
{"url": "http://www.focus-news.net/news/2018/07/10/2543661/pazardzhik-okolo-60-detsa-ot-uchebni-zavedeniya-v-obshtina-peshtera-zaminavat-na-leten-lager-v-borovets-po-proekt-shareni-manista.html", "text": "Около 60 деца от различни учебни заведения в община Пещера заминават днес на летен лагер в Боровец по проект „Шарени мъниста“ към Оперативна програма „Наука и образование за интелигентен растеж“, каза за  Радио „Фокус“-Пазарджик  Диана Балканджиева, експерт по културата в Община Пещера.  В рамките на ученическия лагер ще бъдат създадени условия за успешна социализация на учениците от етническите малцинства и от маргинализирани групи в Пещера, ще се повиши мотивацията им за участие в образованието чрез дейности, насочени към съхраняване и развиване на културната им идентичност и техните връстници в  обща интеграционна среда,  взаимно опознаване на учениците от различни етноси и възпитаването им в дух на толерантност.  „По време на ученическия лагер по инициатива на учениците ще бъдат създадени училищни клубове за по-високо качество на образованието във всяко училище. Дейността ще се организира по начин, съобразен с възрастта на учениците.  Община Пещера е бенефициент  по сключения Договор за предоставяне на безвъзмездна финансова помощ“, уточни Балканджиева.  Тя припомни, че Партньори на Общината са всички училища и Сдружение„Асоциация образователно лидерство“.  Срокът на договора е до 23.07.2019г, а общата стойност на безвъзмездната финансова помощ по проекта е в размер на близо  666 000 лв. Ученическият лагер ще се проведе от 10 до 14 юли. \r\nАлбена ЖИЛЕКОВА", "date": "2018.07.10", "title": "Пазарджик: Около 60 деца от учебни заведения в община Пещера заминават на летен лагер в Боровец по проект „Шарени мъниста“"}
{"url": "http://www.focus-news.net/news/2018/07/10/2543660/blagoevgrad-mazh-pochina-na-ploshtad-balgariya-v-grada.html", "text": "Мъж почина на площад „България“ в Благоевград, предаде репортер на  Радио „Фокус“-Пирин . Инцидентът стана около 09.00 часа пред голям универсален магазин в града. Мъжът внезапно е припаднал, като веднага е подаден сигнал на телефон 112. Хората станали свидетели на инцидента са се опитали да помогнат, но безуспешно. На място пристигна екип на Спешния център, но медиците не са успели да помогнат. \r\nЛора КАЛЧЕВА", "date": "2018.07.10", "title": "Благоевград: Мъж почина на площад „България“ в града"}
{"url": "http://www.focus-news.net/news/2018/07/10/2543662/sport-fifa-globi-harvatskiya-futbolen-sayuz-za-slava-na-ukrayna.html", "text": "ФИФА наложи глоба от 15 хиляди швейцарски франка на Хърватския футболен съюз заради видеото, публикувано от двама членове на отбора след успеха на Русия на четвъртфинала на Световното първенство. Срещата завърши 2:2 след продължения, но хърватите надделяха при изпълнението на наказателните удари. В радостта си защитникът на Динамо (Киев) и бившият футболист на този отбор и националната гарнитура на Хърватия, а сега скаут - Огнен Вукоевич публикуваха видео в социалните мрежи, в което викат „Слава на Украйна“. Федерацията, в лицето на президента си и легенда на националния отбор Давор Шукер се извиниха и изгониха Вукоевич от Русия, но това не ги отърва от глобата.", "date": "2018.07.10", "title": "Спорт: ФИФА глоби Хърватския футболен съюз за „Слава на Украйна“"}
{"url": "http://www.focus-news.net/news/2018/07/10/2543649/pazardzhik-dron-se-vklyuchva-v-izdirvaneto-na-6-godishnoto-momiche-ot-panagyurishte-izcheznalo-kray-reka-luda-yana.html", "text": "Очакваме до обяд в издирвателните действия за установяване на изчезналото 6-годишно момиченце от Панагюрище да се включи и дрон оборудван с камера с висока разделителна способност. Това съобщи за  Радио „Фокус“ – Пазарджик  говорителят на ОД на МВР в Пазарджик Мирослав Стоянов. Той уточни, че устройството, заедно със специалисти, които да го управляват са предоставени на разположение на спасителните действия от фирма „Оптикс“-Панагюрище. Мирослав Стоянов допълни, че в издирването от сутринта участват и две следови кучета. \r\n„Фокус“ припомня, че 6-годишното момиче изчезна в неделя край река Луда Яна. Същият ден в реката бе открито тялото на 8-годишната му сестра. \r\nВаня НИКОЛОВА", "date": "2018.07.10", "title": "Пазарджик: Дрон се включва в издирването на 6-годишното момиче от Панагюрище, изчезнало край река Луда Яна"}
{"url": "http://www.focus-news.net/news/2018/07/10/2543664/dobrich-dazhdovete-zabavyat-hoda-na-zhatvata-v-oblastta-rekoltirani-sa-okolo-29-ot-pshenitsata.html", "text": "Дъждовете забавят хода на жътвата в областта, реколтирани са около 29% от пшеницата. Това съобщи Веселин Овчаров, старши експерт в Дирекция „Аграрно развитие“ в Областна дирекция по земеделие в Добрич, предаде кореспондентът на  Радио „Фокус” – Варна . Към момента няма регистрирани пропаднали площи със земеделски култури в областта. Средният добив от пшеница е 549 кг/дка, засетите площи с пшеница са 1 221 971 дка, производството е 193 526 тона. Пшеница се прибира във всичките осем добруджански общини. Най-напреднала е жътвата в общините Балчик (48%), Добрич (43%), Каварна (41%) и Генерал Тошево (34%). В полетата с пшеница в областта работят 297 зърнокомбайна. Ечемикът е прибран на 100% в почти всички добруджански общини, с изключение на Община Генерал Тошево, където са реколтирани около 61% от площите. Средният добив от ечемик е 540 кг/дка, реколтирани са 18 290 дка от общо засети 18 664 дка. Най-високи средни добиви са отчетени в общините Каварна (590 кг/дка), Добрич-селска (560 кг/дка) и Балчик (553 кг/дка). 48 зърнокомбайна работят в полетата с ечемик в областта. Половината от реколтата с маслодайна рапица е прибрана. Реколтирани са 94 430 дка от общо засети 171 260 дка. Средният добив към момента е 263 кг/дка, работят 126 зърнокомбайна. Жътвата на ечемик е приключила единствено в Община Добрич със среден добив 230 кг/дка. Над 70% са реколтирани в общините Балчик и Генерал Тошево. Производството е 24 875 тона към момента. Започнала е и жътвата на лавандула. От общо засети в областта 39 640 дка са реколтирани 10 750 дка, средният добив е 561 кг/дка, получената продукция – 6 033 тона. При останалите трайни насаждения средният добив от череши е 307 кг/дка, реколтирани са 1 398 дка, праскови – средният добив е 766 кг/дка, реколтирани са 116 дка, кайсии – средният добив е 507 кг/дка, реколтирани са 35 дка.  \r\nЖулиета НИКОЛОВА", "date": "2018.07.10", "title": "Добрич: Дъждовете забавят хода на жътвата в областта, реколтирани са около 29% от пшеницата"}
{"url": "http://www.focus-news.net/news/2018/07/10/2543647/ria-novosti-donald-tramp-e-zayavil-che-pomoshtnitsite-koito-sa-go-savetvali-da-ne-zvani-na-putin-sa-glupatsi.html", "text": "В хода на телефонен разговор с руския президент Владимир Путин през март тази година, държавният глава на САЩ Доналд Тръмп е нарекъл представителите на американската администрация, които са се обявили против разговора им „глупаци“ и е помолил руския лидер да не се вслушва в думите им, пише вестник The New York Times, предава  РИА Новости . \r\nПрез март Тръмп е позвънил на Путин, за да го поздрави за победата на изборите. Кремъл тогава съобщи, че разговорът се е състоял по инициатива на американската страна. \r\nСлед беседата, вестник The Washington Post, позовавайки се на информирани източници, съобщи че Тръмп е игнорирал предупрежденията на своите съветници по национална сигурност, които са го убеждавали да не поздравява Путин с преизбирането. \r\nИзданието, на базата на твърденията на свои информирани източници, съобщи че Тръмп е нарекъл своите съветници „глупаци“. \r\n„Това са глупави хора, не трябва да се вслушвате в тях“, е казал американския лидер на руския си колега. \r\nРИА припомня, че президентите на Русия и САЩ планират да се срещнат на 16 юли в Хелзинки. По-рано от Кремъл съобщиха, че Путин и Тръмп имат намерение да обсъдят перспективите за развитие на двустранните отношения и актуалните въпроси от международния дневен ред. Това ще бъде първата пълноформатна среща между лидерите на двете страни без тя да е във връзка с някоя среща на върха. За първи път те се срещнаха в Хамбург на форума на Г-20, а след това поговориха за кратко и във Виетнам на срещата на върха на Азиатско-тихоокеанското икономическо сътрудничество. \r\nПревод и редакция:", "date": "2018.07.10", "title": "РИА Новости: Доналд Тръмп е заявил, че помощниците, които са го съветвали да не звъни на Путин са „глупаци“"}
{"url": "http://www.focus-news.net/news/2018/07/10/2543663/chez-bez-tok-zaradi-intsident-sas-saorazhenie-110-kv-sa-nyakolko-kvartala-v-stolitsata.html", "text": "Инцидент със съоръжение 110 kV, собственост на държавния Електроенергиен системен оператор /ЕСО/, наложи изключване на подстанция Студентски град. Това съобщиха от пресцентъра на  ЧЕЗ . Без електрозахранване в момента са Студентски град, Драгалевци, Симеоново, Витоша, Киноцентър, Бояна, Ярема, Железница, Бистрица, Малинова долина и др. ЧЕЗ Разпределение полага усилия да захрани засегнатите клиенти по алтернативен път в максимално кратък срок.", "date": "2018.07.10", "title": "ЧЕЗ: Без ток заради инцидент със съоръжение 110 kV са няколко квартала в столицата"}
{"url": "http://www.focus-news.net/news/2018/07/10/2543666/stara-zagora-rayonnata-prokuratura-vnese-protest-protiv-myarkata-za-neotklonenie-domashen-arest-na-obvinyaem-hvanat-s-80-000-kasa-tsigari-i-nad-13-000-litra-alkohol-bez-banderol.html", "text": "На 6 юли 2018 г. с постановление на прокурор от Районна прокуратура – Стара Загора М. Г., е задържан за 72 часа, след като е привлечен като обвиняем по бързо производство за това, че на 5 юли 2018 г. в село Ракитница, община Стара Загора, и грас Стара Загора, в немаловажен случай държал акцизни стоки – тютюневи изделия – 4000 кутии с по 20 къса цигари, 6 чувала с нарязан тютюн, без бандерол, както и 13 647,8 литра алкохол без бандерол, какъвто се изисква по закон, като предмета на престъплението е в големи размери – престъпление по член 234, алинея 2, точка 3  във връзка с алинея 1 от Наказателния кодекс. Това съобщиха от пресцентъра на  Апелативна прокуратура-Пловдив . \r\nВ хода на образуваното срещу М. Г. бързо производство е установено, че на 5 юли 2018 г. при извършване на съвместна специализирана полицейска операция между сектор „Противодействие на икономическата престъпност“ при ОДМВР – Стара Загора и 02 Районно управление на МВР – Стара Загора в село Ракитница, община Стара Загора, бил спрян за проверка лек автомобил „Фолксваген“, собственост и управляван от М. Г. Полицейските служители установили наличието на голямо количество цигари, без акцизен бандерол в автомобила.  \r\nВ условията на неотложност е било извършено претърсване и изземване в лекия автомобил, както и в помещения, обитавани и стопанисвани от М.Г. на територията на град Стара Загора. При извършените процесуално-следствени действия били иззети 4 000 кутии цигари, без акцизен бандерол; 6 чувала, с около 120 кг. тютюн и около 13 360 литра алкохол, съхраняван в бидони, туби и други съдове, отново без бандерол, какъвто се изисква по закон. \r\nМ.Г. е неосъждан до момента.  Работата по разследването продължава под надзора на Районна прокуратура – Стара Загора, като на 09.07.2018 г. е било внесено искане до Районен съд – Стара Загора за образуване на производство за налагане на мярка за неотклонение „задържане под стража“ по отношение на обвиняемия М. Г. \r\nСъс съдебно определение от 9 юли 2018 г. по образуваното частно наказателно дело съдебния състав е наложил мярка за неотклонение “Домашен арест“ по отношения на обвиняемия. Днес наблюдаващият делото прокурор е изготвил частен протест до Окръжен съд – Стара Загора, тъй като не споделя мотивите на първоинстанционния съд за наложената мярка за неотклонение. Делото е насрочено пред въззивния съд на 18 юли 2018 г.", "date": "2018.07.10", "title": "Стара Загора: Районната прокуратура внесе протест против мярката за неотклонение “домашен арест” на обвиняем, хванат с 80 000 къса цигари и над 13 000 литра алкохол без бандерол"}
{"url": "http://www.focus-news.net/news/2018/07/10/2543659/vasil-velev-aikb-ima-narastvasht-defitsit-na-rabotna-raka.html", "text": "В момента в България има нарастващ дефицит на работна ръка. Това каза Васил Велев, председател на УС на Асоциацията на индустриалния капитал в България на кръгла маса на тема: „Хората с увреждания като ресурс за първичния пазар на труда – предизвикателства и решения“, предаде репортер на  Агенция „Фокус“ . „В България нараства средната възраст, повишава се общата заболеваемост“, обяви той. „Средно в България по болест от работа се отсъства 8 дни. В ЕС когато се стигне до 6 дни, това е червена лампа, тоест нещо не е наред“, коментира Васил Велев. „За ефективен и конкурентен бизнес е необходима квалифицирана и мотивирана работна ръка. Не липсата на пари прави един бизнес неконкурентен, а липсата на специалисти“, каза още той. \r\nБиляна ИВАНОВА", "date": "2018.07.10", "title": "Васил Велев, АИКБ: Има нарастващ дефицит на работна ръка"}
{"url": "http://www.focus-news.net/news/2018/07/10/2543667/burgas-sabirat-spomeni-i-arhivi-za-bohemskite-zavedeniya-v-grada.html", "text": "След София, Париж, Виена и Варшава, описват бохемските заведения и на Бургас. Известната българска журналистка Мариана Първанова има днес бургаска премиера на книгата си \"Бохемските кафенета на соца\" (изд. \"Гутенберг\"). Това съобщиха от пресцентъра на  Община Бургас . \r\nИдеята за написването идва от понятието \"литературните кафенета\" на Европа, като в Централна и Западна Европа тези места, които са били културни средища, са запазени и до днес в първоначалния си вид. \r\nВпускайки се по следите на софийските кафенета, авторката оформя хронологична рамка, обхващаща периода от 1944 г. до 1989 г. и установява, че софийските кафенета са били около 40 на брой. Приносът на книгата към българската история са събраните в нея интервюта с български творци, които са живяли и творили по време на социализма. Сред тях са Кирил Маричков, Ириней Константинов, Любен Зидаров, Крум Дамянов, Валентин Старчев, Богдана Карадочева, Емил Попов, Дамян Обрешков и още много други, които си спомнят кои са били любимите места за творчески срещи. Интервютата и изследванията са придружени с богат снимков материал. \r\nПредставянето на \"Бохемските кафенета на соца\" ще бъде в култовото заведение \"8 mamas\" (ул. \"Булаир\" 35) в Бургас. Днес, 10 юли (вторник), от 19.00 часа там се събират настоящи бохеми и всички, които могат да разкажат спомени. Сред потвърдилите участието си са композиторът Стефан Диомов и адвокат Иво Баев, син на художника Георги Баев. \r\nМариана Първанова ще остане в Бургас седмица, за да осъществи разговори и да събере информация и архиви по темата. След това тя ще направи специално издание за бохемските заведения на Бургас. Модератор на събитието е журналистката и издателка от Бургас Румяна Емануилиду.", "date": "2018.07.10", "title": "Бургас: Събират спомени и архиви за бохемските заведения в града"}
{"url": "http://www.focus-news.net/news/2018/07/10/2543665/ria-novosti-siriyskata-armiya-e-otrazila-ataka-na-teroristite-v-latakiya.html", "text": "Сирийската армия е отразила атака на терористичните групировки в северната част на провинция Латакия в понеделник вечерта, съобщи пред  РИА Новости  военен източник. \r\n„Въоръжени групировки нападнаха населеното място Атера в северната част на провинция Латакия“, заяви събеседникът на руската агенция. \r\nТой отбеляза, че армията е очаквала такова нападение и е била готова да го отрази. \r\nИзточникът добави, че атаката е отбита, но боевете продължават и терористите са понесли множество  загуби. \r\nПревод и редакция:", "date": "2018.07.10", "title": "РИА Новости: Сирийската армия е отразила атака на терористите в Латакия"}
{"url": "http://www.focus-news.net/news/2018/07/10/2543668/sofiya-edin-chovek-e-postradal-pri-tokov-udar-v-kompleks-maksi-v-kv-vitosha.html", "text": "Един човек е пострадал при токов удар в комплекс „Макси“ в кв. „Витоша“. Това съобщиха за  Агенция „Фокус“  от пресцентъра на СДВР. Няма данни за взрив, а токов удар. От СДВР уточниха, че става дума за инцидент, който не е съотносим към криминалната обстановка. Пострадалият човек е откаран в болница за оказване на медицинска помощ.", "date": "2018.07.10", "title": "София: Един човек е пострадал при токов удар в комплекс „Макси“ в кв. „Витоша“"}
{"url": "http://www.focus-news.net/news/2018/07/10/2543670/dobrich-oblastniyat-savet-na-balgarskiya-cherven-krast-e-izgotvil-predlozhenie-vav-vrazka-s-obsazhdaneto-na-proekta-za-kontseptsiya-na-zakona-za-sotsialnite-uslugi.html", "text": "Областният съвет на Българския Червен кръст (ОС на БЧК) в Добрич е изготвил предложение във връзка с обсъждането на проекта за концепция на Закона за социалните услуги (ЗСУ). То е представено в писмен вид на областния управител на Добрич Красимир Кирилов. Това съобщи Виолета Каменова, специалист „Организационна дейност“ в ОС на БЧК в добруджанския град, предаде кореспондентът на  Радио „Фокус” – Варна . Хуманитарната структура предлага в ЗСУ да бъде заложен пакет от социални услуги при бедствия, който да осигурява спешна и временна помощ при непредивидими обстоятелства; предоставянето на социалните услуги да се изпълнява в режим на действие при настъпване на събитие с размер на бедствие, при което са застрашени живота, здравето или имуществото на населението; дейностите да бъдат насочени към пострадалите в зависимост от потребностите, например осигуряване на психологическа помощ, храна и подслон, информиране за последващо подпомагане, консултиране, терапевт и други; финансирането на услугите да е гарантирано от държавния бюджет.  \r\nОчакванията са предложението да бъде взето под внимание, като последващите организационни действия да респондират със Закона за защита при бедствия, Закона за социално подпомагане и други нормативни уредби в страната, които имат отношение към осигуряване на защита при бедствие. Виолета Каменова припомни, че ОС на БЧК в добруджанския град създава и поддържа резерв на имущество от първа необходимост за първоначално подпомагане на пострадалите. БЧК разполага с една централна и 3 междуобластни складови бази с имущество за незабавно подпомагане на пострадали при бедствия. Складът в Добричка област се намира в село Победа. В своята работа организацията в областта разчита освен на работата на специлаистите в своето звено, също на доброволци и на младежки аварийни екипи, които също оказват подкрепа на добра воля.  \r\nЖулиета НИКОЛОВА", "date": "2018.07.10", "title": "Добрич: Областният съвет на Българския Червен кръст е изготвил предложение във връзка с обсъждането на проекта за концепция на Закона за социалните услуги"}
{"url": "http://www.focus-news.net/news/2018/07/10/2543671/dimitar-margaritov-kzp-lipsata-na-informatsiya-za-upotrebata-na-naduvaemite-artikuli-i-prenebregvaneto-na-instruktsiite-mozhe-da-gi-napravi-opasni.html", "text": "Най-честите рискове при надуваемите артикули за плажа като дюшеци, пояси и раменки са свързани с липсата на необходимата предупредителна информация за ползването им, част от която са ограниченията относно възрастовите групи и теглото на децата, за които са подходящи. Това каза председателят на Комисията за защита на потребителите (КЗП) Димитър Маргаритов в предаването „Резонанс“ по телевизия „Евроком“, съобщиха от  пресцентъра на Комисията.  Той допълни, че има определени изисквания към материалите, от които този тип артикули да бъдат изработени, включително да няма остри ръбове при събирането на отделните им елементи.  \r\nМаргаритов посочи, че най-вече преди началото на летните сезони, когато има засилен внос на надуваеми артикули и повишен контрол от страна на институциите, още на границите се спират стоките, за които липсват документи за съответствие с европейските стандарти за безопасност, информация за производителя, инструкции за употреба и пр. „При извършването на проверките ние изискваме документи. Ако такива липсват, се назначават лабораторни изследвания, като целта е да се установи съответствието със стандартите“, обясни той.  \r\nПредседателят на КЗП предупреди, че дори когато тези стоки отговарят на всички изисквания на стандартите и съвсем законосъобразно се разпространяват в търговската мрежа, родителите не трябва да им се предоверяват. „Те имат единствено асистиращо предназначение, което в никакъв случай не отменя грижата на придружителя, особено когато говорим за по-малките деца. Установено е безспорно чрез изследвания, че за съжаление едно малко дете може да се удави дори и само в няколко сантиметра вода и когато е снабдено с такива артикули“, каза Маргаритов.  \r\nЗа да могат потребителите да защитят правата си при евентуално възникване на спор при ползването на туристически услуги по време на лятната почивка, е важно да носят със себе си всички документи, свързани с предварителното договаряне с търговеца. Това са ваучерите, платежните документи, кореспонденцията като част от преддоговорната информация с туроператора или директно с хотелиера, от която става ясно какви са били въпросите и съответно какви са били и отговорите, формирали параметрите на офертата, която в крайна сметка клиентът е избрал.   \r\n„Ако търговецът не е склонен да изпълни ангажиментите си или да предложи равностойни обезщетителни мерки, които да удовлетворяват потребителя, идва ред на намесата на контролния орган в две основни посоки. Едната – установяване на нарушението и налагане на санкция. А другата – да помогнем на потребителите да получат справедливо обезщетение или да бъдат обект на една добра търговска практика, която да им позволи да изкарат пълноценно своята почивка“, разясни председателят на КЗП.  \r\nМаргаритов коментира и цените на таксиметровите услуги по морето. „Ако в София таксиметровата компания „Х“ вози на определена цена на километър, то в Несебър, например най-вероятно тя няма да вози на тази цена, защото няма такова задължение. Затова е важно да погледнем какви са условията и да преценим дали ни устройват или да потърсим по-разумна алтернатива“, препоръча той. И добави, че цените трябва да бъдат обявени така, че да може потребителят да е наясно с тях преди да започне използването на тази услуга. Маргаритов уточни, че законът не посочва изрично как да бъде направено това – на сайт, информационно табло и т.н. „Най-надеждният начин, според мен, е те да бъдат оповестени върху самото превозно средство, което извършва таксиметровата услуга“, каза той. И подчерта, че другият важен момент е цените да бъдат спазени такива, каквито са. „За съжаление, знаем случаи, и тук колегите от Автомобилната инспекция могат по-скоро да кажат как се противодейства на това, в които цената е обявена много ясно, но когато се качите в автомобила, се оказва, че по някакъв неведом начин, чрез използването на забранени технически средства, сметката накрая е значително завишена спрямо това, което трябва да бъде с оглед на ценоразписа“, изтъкна Маргаритов.  \r\nПредседателят на КЗП припомни, че през годините контролният орган е санкционирал опити на отделни търговци или по-малки компании да имитират при брандирането на автомобилите си големи фирми, които са се утвърдили на пазара със сравнително изгодните си цени и коректното им прилагане. „Тогава човек може много по-лесно да се заблуди и да не погледне цените, които може също да са обявени, но да са пет пъти по-високи и така да попадне в лапите на един нелоялен търговец“, коментира Маргаритов и посочи, че в последните години такива случаи са все по-редки.", "date": "2018.07.10", "title": "Димитър Маргаритов, КЗП: Липсата на информация за употребата на надуваемите артикули и пренебрегването на инструкциите може да ги направи опасни"}
{"url": "http://www.focus-news.net/news/2018/07/10/2543673/pernik-klasiranite-mladi-izpalniteli-v-21-to-izdanie-na-natsionalniya-detsko-yunosheski-festival-chicho-stoyan-shte-poluchat-nagradite-si-na-11-yuli.html", "text": "Класираните млади изпълнители в 21-то издание на Националния детско-юношески фестивал „Чичо Стоян” ще получат наградите си от 11.00 часа на 11 юли. Това съобщиха от  Община Перник . Тържествената церемония ще се проведе в салона на местното читалище в село Дивотино. \r\n„Щастлив съм,че тази година във фолклорната надпревара взеха участие над 450 самодейци, което е доказателство, че традициите и творчеството ще бъдат съхранени и запазени“, посочи гордост кметът на населеното място Румен Сергиев.  \r\nФестивалът има своята тридесетгодишна история. Време, през което се радва на изяви и е създавал традиции.Той е адресиран до най-широката детска аудитория на възраст от 6 до 18 години.", "date": "2018.07.10", "title": "Перник: Класираните млади изпълнители в 21-то издание на Националния детско-юношески фестивал „Чичо Стоян” ще получат наградите си на 11 юли"}
{"url": "http://www.focus-news.net/news/2018/07/10/2543677/dobrich-na-12-yuli-shte-bade-spryano-vodopodavaneto-v-rayona-na-ulitsite-boryana-i-hristo-botev-poradi-naprava-na-vodoprovodna-vrazka.html", "text": "На 12 юли ще бъде спряно водоподаването в района на улиците „Боряна“ и „Христо Ботев“ поради направа на водопроводна връзка, предаде кореспондентът на  Радио „Фокус” – Варна . Отстраняване на аварии по водопреносната мрежа са причина за спиране на водата в редица населени места в областта и райони на Добрич, където работят екипи на водното дружество. По информация на ВиК в Район Добрич се работи по ул. „Иван Георгиев“ 11, ул. „Кубадин“ 3, ул.“Независимост“ - от ул. „Сан Стефано“ до ул. „Любен Каравелов“, където се осъществяват дейности по обновяване на водния сектор в града. Работи се и по ул. „Крайовски договор“ - от ул. „Свещеник Атанасов“ до ул. „Сава Огнянов“, от ул. „Хан Аспарух“ до бул. „25 септември“. В областта аварийни екипи на ВиК работят в Район Добрич-селска в селата  Плачи дол, където има две аварии, Малка Смолница и Лясково, в Район Балчик - с. Оброчище, в Район Каварна - с. Раковски, в Район Тервел - с. Орляк и с. Сърнец, и в Район Генерал Тошево - по ул. „Иван Вазов“ в града и в района на птицефермата, както и в с. Спасово. \r\nЖулиета НИКОЛОВА", "date": "2018.07.10", "title": "Добрич: На 12 юли ще бъде спряно водоподаването в района на улиците „Боряна“ и „Христо Ботев“ поради направа на водопроводна връзка"}
{"url": "http://www.focus-news.net/news/2018/07/10/2543676/vatreshniyat-ministar-na-avstriya-kam-sergey-stanishev-reshavame-za-balgariya-v-shengen-prez-oktomvri.html", "text": "Българският евродепутат и лидер на ПЕС Сергей Станишев представи пред Комисията по вътрешни работи в Европейския парламент своя доклад, с който ЕП иска незабавно приемане на България в Шенген с всички граници – морски, въздушни и сухопътни. Това съобщиха от  пресофиса на евродепутата. \r\n„Като автор на доклада, искам да благодаря на колегите от целия политически спектър, които заявиха категоричната си подкрепа за тази позиция. Предстои гласуване в комисията и в пленарна зала, но преобладаващото мнение, включително на колеги от ГЕРБ, е, че поетапно приемане би било грешка и опасен прецедент“, заяви Станишев. \r\n„Интензивните усилия в последната година – дебатът в пленарна зала през декември, дискусията за бъдещето на Шенген в Комисията по вътрешни работи през февруари, конференцията в Хърватия през юни, докладът на ЕП по моя инициатива, както и многобройните срещи с комисари, министри и депутати – имат за цел да рестартират процеса за пълното приемане на България и Румъния в Шенген. След седем години затишие и „снишаване“ днес можем да предприемем действия, различни от обичайните заклинания за несправедливост, които повтаряме при всеки удобен случай.“ \r\n„Сега въпросът отново трябва да бъде внесен за разглеждане в Съвета и България да положи всички усилия да използва тази възможност. По време на заседанието вчера поставих въпроса директно на вътрешния министър на Австрия Херберт Кикл, който беше гост на комисията, за да представи приоритетите на австрийското председателство. Той потвърди, че въпросът за членството на България и Румъния в Шенген ще бъде разгледан от Съвета на вътрешните министри през октомври.“ \r\n„Това развитие носи удовлетворение и оптимизъм, но също буди и опасения – не просто дали, а какво решение ще вземат държавите-членки – пълноправно членство или поетапно приемане. Вярвам, че този доклад може да бъде полезен инструмент в преговорите – стига управляващите да не отстъпват за сухопътните граници и да изиграят добре картите си. По това ще си проличи дали с нашето председателство сме успели да си върнем изгубеното доверие, което имахме при приемането ни в ЕС през 2007 г.“ \r\n„Възможно е обаче традиционно скептичните държави отново да настояват за поетапно членство. Тогава приемането ни в Шенген само по въздух и вода би било брошка на ревера на управляващите, но без големи икономически и социални ползи, а вдигането на контрола по сухопътните ще се отложи за неопределеното бъдеще. Националният интерес изисква или незабавно приемане с всички граници, или ясна времева рамка за това“, категоричен е Станишев. \r\n„За първи път от седем години насам има ясен ангажимент от страна на Съвета за формално разглеждане на въпроса. Това е исторически шанс, който не бива да пропиляваме.“", "date": "2018.07.10", "title": "Вътрешният министър на Австрия към Сергей Станишев: Решаваме за България в Шенген през октомври"}
{"url": "http://www.focus-news.net/news/2018/07/10/2543669/sitel-makedoniya-pregovori-zaev-mogerini-na-sreshtata-na-varha-v-london.html", "text": "Македонският премиер Зоран Заев, който оглавява правителствената делегацията на страната на срещата на върха Европейски съюз – Западни Балкани в Лондон във вторник трябва да се срещне с Върховния представител на Съюза по въпросите на сигурността и външна политика Федерика Могерини, предава  скопският телевизионен канал „Сител“ . \r\nВ рамките на срещата на върха Заев трябва да се срещне и със своя хърватски колега Андрей Пленкович, а в кулоарите – с директорът на британската Служба за национална сигурност Робърт Чатертън Диксон, както и с членове на „Охрид“ – групата, която организира и работен обяд с 16 политици, военни и журналисти от Обединеното кралство, пише македонската медия. \r\nЦентралните мероприятия на събитието ще започнат с прием, организиран от премиера на Великобритания Тереза Мей за ръководителите на делегациите на страните-членки на Берлинския процес и на страните-членки на ЕС, присъстващи в Лондон. Там ще бъдат и представителите на Европейската комисия, отбелязва „Сител“. \r\nПремиерът Заев е поканен да се изкаже на панела „Външна политика, двустранни въпроси и наследство от миналото“, както и да участва в работата на пленарна сесия, ръководена от Мей, на която ще бъдат представени плановете за срещата на върха във Варшава през 2019 година. На това заседание ще имат речи също полският премиер Матеуш Моравиецки, германският канцлер Ангела Меркел и европейският комисар по разширяването и съседската политика Йоханес Хан. Темата ще бъде „Бъдещето на Берлинския процес“. \r\nОфициалната програма на срещата на върха ЕС –Западни Балкани ще завърши с прием на всички делегации в двореца Сейнт Джеймс, където те ще бъдат приети от принц Чарлс. По време на приемът македонската делегация ще има възможност за къса двустранна среща с Тереза Мей. \r\nВ понеделник, първият работен ден на срещата, Заев е присъствал на работен обяд на главите на делегациите с директорите на Европейската инвестиционна банка, Европейската банка за възстановяване и развитие и представители на Регионалната канцелария за младежко сътрудничество. Темите на работния обяд са били икономиката и регионалното сътрудничество. \r\nПо обяд в понеделник македонският премиер се е срещнал и с директора на Фондацията за демокрация „Уестминстър“ от Великобритания Антъни Смит. \r\nОт Лондон, със специален полет, Заев заминава за Брюксел, където ще вземе участие в срещата на върха на НАТО. \r\nПревод и редакция:", "date": "2018.07.10", "title": "„Сител“ (Македония): Преговори Заев – Могерини на срещата на върха в Лондон"}
{"url": "http://www.focus-news.net/news/2018/07/10/2543678/nikolay-zaychev-kmet-na-peshtera-golemi-sa-ochakvaniyata-i-tazi-godina-ot-prevarnaliya-se-v-traditsiya-festival-rok-na-krepostta.html", "text": "Големи са очакванията и тази година от превърналия се в традиция фестивал „Рок на крепостта“. Това каза в интервю за сутрешния блок „Добро утро, България“ на  Радио „Фокус“  кметът на Община Пещера Николай Зайчев. По думите му тази година групите, които ще участват във фестивала на крепостта Перистера в края на август, са по-малко комерсиални и са от региона.  \r\nКметът на Пещера информира и за друго любопитно музикално събитие, носещо името „Перистера в музика“, запланувано за 14 юли. „За първи път тази година ще се опитаме да направим нещо, което е желание на цялата наша общественост, а именно - класическа музика да прозвучи на фона на крепостта. Интересно е това, което сме заформили към настоящия момент. Съорганизатор е сдружението „Inter music review expo” – хора, които се занимават с класическа музика от много години, и с тяхно съдействие ще се опитаме да направим вечер на класическата музика. Със съдействието на това сдружение успяхме да осигурим както млади таланти по отношение на класическата музика, така и утвърдени музиканти“, информира Николай Зайчев.  \r\nТой допълни, че се надява величието на крепостта Перистера да бъде добър фон за изпълнение на класическа музика. Според кмета на Пещера предстоящите концерти са отлична реклама за общината и ще бъдат притегателна точка не само на жителите на града, но и за феновете за рока и класическата музика от цяла България.", "date": "2018.07.10", "title": "Николай Зайчев, кмет на Пещера: Големи са очакванията и тази година от превърналия се в традиция фестивал „Рок на крепостта“"}
{"url": "http://www.focus-news.net/news/2018/07/10/2543679/ralitsa-kukova-baseynova-direktsiya-zapadnobelomorski-rayon-neznachitelno-povishenie-v-sledstvie-na-otichane-e-registrirano-v-dolnoto-techenie-na-reka-struma.html", "text": "През последното денонощие водните нива на реките в Западнобеломорският басейн са се понижили. Това каза за  Радио „Фокус“ – Пирин  Ралица Кукова, директор на Дирекция „Контрол“ в Басейнова дирекция – Западнобеломорски район. „Незначително повишение в следствие на отичане е регистрирано в долното течение на река Струма, като колебанията са от -15 до + 13 см. Водните количества на реките в басейна са около и под праговете за високи води“, каза още Кукова. Тя добави, че към момента няма данни за реки в басейна, които да са с критични нива или стойности, които да са близки до такива. „Както вече споменах, водните количества в Западнобеломорския басейн са около и под праговете за високи води“, добави Кукова. \r\nЛивия НИНОВА", "date": "2018.07.10", "title": "Ралица Кукова, Басейнова дирекция „Западнобеломорски район“: Незначително повишение, в следствие на отичане, е регистрирано в долното течение на река Струма"}
{"url": "http://www.focus-news.net/news/2018/07/10/2543680/sofiya-zadarzhan-e-72-godishen-mazh-osaden-za-tezhko-kriminalno-deyanie-v-chuzhbina-i-izbyagal-ot-zatvora-prez-2015-g.html", "text": "72-годишен мъж, осъден за тежко криминално деяние в чужбина и избягал от затвора през 2015 г., е задържан от служители на РУ-Костенец. Това съобщиха от  ОДМВР-София . В хода на полицейска операция служителите на реда са установили мъжа в бившето ТКЗС на Долна баня. При извършената му проверка мъжът опитал да заблуди полицейските служители, представяйки се с неистински чуждестранен документ за самоличност. Беглецът е задържан и предаден на компетентните органи. Материалите по случая са докладвани в районната прокуратура в Ихтиман.", "date": "2018.07.10", "title": "София: Задържан е 72-годишен мъж, осъден за тежко криминално деяние в чужбина и избягал от затвора през 2015 г."}
{"url": "http://www.focus-news.net/news/2018/07/10/2543657/dimitar-zdravkov-kmet-na-sadovo-golyama-chast-ot-zemedelskite-proizvoditeli-se-otkazaha-da-puskat-zayavleniya-za-shtetite-tay-kato-te-shte-badat-zaplateni-samo-ako-sa-unishtozheni-100-ot-posevite.html", "text": "Подадени са 16 заявления от земеделски производители за площи от около 800 дка, но голяма част от тях се отказаха да пускат такива, тъй като щетите ще бъдат заплатени само ако са унищожени 100 % от посевите. Това каза за сутрешния блок „Добро утро, България“ на  Радио „Фокус“  кметът на Садово Димитър Здравков по повод наводнението от миналата седмица. „Има култури, които в момента се вижда, че са там, но когато започне затоплянето на времето, ще се появят болести по растенията и след месец-два те ще бъдат унищожени. Но тогава комисията ще констатира, че културите са загинали в този момент, а не заради наводненията. Самите земеделци казват, че комисията не е направена, за да работи в техен интерес“, обясни Димитър Здравков.  \r\nВъв връзка с опасността от срутването на моста над река Чая, кметът на Садово коментира, че тя съществува от много време, а причината е рядкото почистване на речното корито.", "date": "2018.07.10", "title": "Димитър Здравков, кмет на Садово: Голяма част от земеделските производители се отказаха да пускат заявления за щетите, тъй като те ще бъдат заплатени, само ако са унищожени 100 % от посевите"}
{"url": "http://www.focus-news.net/news/2018/07/10/2543674/alsat-m-makedoniya-erdogan-oprazni-ministerstvoto-po-evropeyskite-vaprosi.html", "text": "В новият кабинет на турския президент Реджеп Таийп Ердоган ще има 16 министри, вместо досегашните 23, предава  излъчващата на албански език скопска телевизия „Алсат – М“ . \r\nДържавният глава е опразнил Министерството по европейските въпроси и задържа само четирима министри от стария екип, отбелязва медията. Мевлют Чавушоглу остава министър на външните работи, Сюлейман Сойлу запазва Министерството на вътрешните работи, а на своето място остава и министърът на правосъдието Абдулхамид Гюл. \r\n„Алсат – М“ коментира, че това е един от най-важните елементи на новата система на държавно управление в Турция, в която президентът има право да назначава министрите еднолично. \r\nПревод и редакция:", "date": "2018.07.10", "title": "„Алсат – М“ (Македония): Ердоган опразни Министерството по европейските въпроси"}
{"url": "http://www.focus-news.net/news/2018/07/10/2543681/kevr-iziska-ot-energo-pro-varna-ad-obyasneniya-otnosno-informatsii-za-nekachestveno-elektrosnabdyavane-v-selo-polikraishte-obshtina-gorna-oryahovitsa.html", "text": "Във връзка с публикации и репортажи в национални медии за многобройни случаи на влошено качество на доставяната електрическа енергия на жителите на село Поликраище, община Горна Оряховица, обл. Велико Търново, в съответствие със своите законови правомощия Комисията за енергийно и водно регулиране (КЕВР) предприе мерки за изясняване на случая. Това съобщиха от пресцентъра на  КЕВР . \r\nВ изпратено писмо до ръководството на „Енерго-про Варна“ ЕАД, на чиято обслужвана територия е населеното място, енергийният регулатор изиска да бъде предоставена информация за причините за нарушеното електроснабдяване, тъй като съгласно Общите условия на дружеството то е задължено да предоставя качествена услуга на абонатите си. Нарушеното електроснабдяване накърнява правата на потребителите, нарушава нормалния им ритъм на живот и може до доведе до материални щети за тях, както и до неприемливи социални и здравни рискове. Копие на писмото е изпратено и до кмета на с. Поликраище Марин Тодоранов. \r\nВ предвидения в нормативната уредба срок Комисията очаква „ЕНЕРГО-ПРО Варна“ ЕАД  да представи анализ на причините за нарушеното електроснабдяване в населеното място и информация за предприеманите мерки и срока, в който ситуацията ще бъде нормализирана. След получаването на исканата информация КЕВР ще извърши анализ и при необходимост, в изпълнение на контролните си функции, ще назначи проверка на място с цел да бъде установено изпълнението на лицензионните задължения на дружеството за осигуряване на качеството на предоставяните услуги. \r\nКЕВР очаква отговор и от „ЧЕЗ Разпределение България“ АД във връзка с публикуваните в медиите информации за влошено качество на електроснабдяването и в с. Врачеш, община Ботевград, което попада в обслужваната от дружеството територия.  През миналата седмица регулаторът изиска от дружеството да предостави писмени разяснения за причините за честите прекъсвания на електроснабдяването и да предприеме незабавни мерки за тяхното отстраняване. След получаване на отговора на „ЧЕЗ Разпределение България“ АД КЕВР ще прецени необходимостта от извършване на проверка на място.", "date": "2018.07.10", "title": "КЕВР изиска от „Енерго-про Варна“ АД обяснения относно информации за некачествено електроснабдяване в село Поликраище, община Горна Оряховица"}
{"url": "http://www.focus-news.net/news/2018/07/10/2543672/vasil-velev-aikb-svideteli-sme-na-izmami-kupuvane-na-telk-ove-i-nedobra-sistema-sas-sumirane-na-uvrezhdaniyata.html", "text": "Освен измами и купуване на ТЕЛК-ове сме свидетели на недобра система. Уврежданията се сумират механично. Това каза Васил Велев, председател на УС на Асоциацията на индустриалния капитал в България на кръгла маса на тема: „Хората с увреждания като ресурс за първичния пазар на труда – предизвикателства и решения“, предаде репортер на  Агенция „Фокус“ . „Процентът на хората с инвалидни пенсии в България е много по-висок от средния за ЕС“, коментира той. „Необходими са стимули за предлагане и търсене на работа от хора с увреждания“, обяви Велев. Той изтъкна, че имаме замразена реформа на реформата за медицинската експертиза. „Отсъства воля за промени, има ширещ се популизъм“, посочи Васил Велев. „Очакваме законови промени, с които ясно да се разграничат хората с тежки увреждания, да се осигури ресурс за интегрирането им в работния процес“, каза още той. \r\nБиляна ИВАНОВА", "date": "2018.07.10", "title": "Васил Велев, АИКБ: Свидетели сме на измами, купуване на ТЕЛК-ове и недобра система със сумиране на уврежданията"}
{"url": "http://www.focus-news.net/news/2018/07/10/2543687/sofiya-stolichni-politsai-zadarzhaha-dvama-dushi-saprichastni-kam-krazhba-na-luksozen-avtomobil.html", "text": "Столични полицаи задържаха двама души, съпричастни към кражба на луксозен автомобил. Това съобщиха от пресцентъра на  МВР . Криминално проявените и осъждани мъже са арестувани, докато разкомплектовали „Порше Кайен“. Наложени са им постоянни мерки за задържане.  \r\nОперативните действия стартирали, след като на 29 юни ползвателят на „Порше Кайен“ сигнализирал в полицията, че е бил откраднат джипа му, паркиран в ж.к. „Света Троица“. В хода на операцията за издирване на превозното средство, служители от сектор „Престъпления, свързани с  МПС“ - СДВР задържали двама мъже в гаражна клетка на бул. „Рожен“. Столичаните - на 34 и 36 години, с множество криминалистически регистрации за различни престъпления и осъждани - били арестувани, докато разкомплектоват откраднатия автомобил.    \r\nПри процесуалните действия, последвали в рамките на образуваното досъдебно производство, в гаража и колите, ползвани от задържаните, полицаите открили множество инструменти и вещи, свързани с престъпната дейност на извършителите. Иззети са включително електронни устройства за заглушаване на радио честоти, ключове за автомобили, документи.  \r\nСлед доклад на събраните материали в Софийската районна прокуратура, двамата задържани са привлечени като обвиняеми за престъпление по чл. 215 от НК. Наложени са им постоянни мерки за неотклонение.", "date": "2018.07.10", "title": "София: Столични полицаи задържаха двама души, съпричастни към кражба на луксозен автомобил"}
{"url": "http://www.focus-news.net/news/2018/07/10/2543685/apelativniyat-spetsializiran-nakazatelen-sad-nalozhi-zadarzhane-pod-strazha-na-chetirima-uchastnitsi-v-organizirana-prestapna-grupa-za-nezakonno-razprostranenie-na-tyutyun.html", "text": "Апелативният специализиран наказателен съд наложи най-тежката мярка за неотклонение „Задържане под стража“ на четирима участници в организирана престъпна група от с. Абланица, Гоцеделчевско, за незаконно държане и разпространение на нарязан тютюн в големи размери. Това съобщиха от пресцентъра на  Апелативната специализирана прокуратура . Петият участник в групата е на свобода с парична гаранция, за да може да полага грижи за децата си. \r\nДосъдебното производство е образувано в края на ноември 2017 г . \r\nУчастниците в групата са задържани на 26 юни 2018 г. при специализирана операция на ГДБОП, РЗ БОП-Благоевград и Специализираната прокуратура. Първата съдебна инстанция наложи на ръководителя на групата мярка за неотклонение „Домашен арест“, а на участниците - парични гаранции. Решението обаче бе протестирано от Специализираната прокуратура пред Апелативния специализиран наказателен съд. \r\nСъбраните доказателства по делото сочат, че групата е действала при висока конспиративност и синхрон в действията на участниците. По време на операцията по задържането е открито „производственото“ помещение, в което е открито голямо количество нарязан, пакетиран и етикиран тютюн. На част от пакетите са били залепени товарителници на куриерски фирми за експедиция към различни потребители. \r\nСуровия тютюн участниците в групата изкупували от производители. Клиентите били набирани главно по интернет. Заявките си за нарязан тютюн те подавали онлайн, като исканите количества били най-често по 1 килограм. \r\nНа ден групата изпращала до 150 пратки, като цената за килограм нарязан тютюн варирала между 35 и 40 лв., в зависимост от сорта и качеството.  \r\nЗагубата за бюджета в случая е значителна, доколкото акцизната ставка за килограм нарязан тютюн за цигари и лула е 152 лв.", "date": "2018.07.10", "title": "Апелативният специализиран наказателен съд наложи „Задържане под стража“ на четирима участници в организирана престъпна група за незаконно разпространение на тютюн"}
{"url": "http://www.focus-news.net/news/2018/07/10/2543675/petar-georgiev-kmet-na-s-galatin-ima-razrusheni-ulitsi-ot-dazhdovete-v-poslednite-dni.html", "text": "Има разрушени улици от дъждовете в последните дни. Това каза за  Агенция „Фокус“  кметът на с. Галатин Петър Георгиев във връзка с проливните дъждове. „Улиците бяха обсипани, но водата отнесе половината от насипаното. Ще ги оправим, когато дъждовете спрат. Вече имам уговорки с багер. Някои градини и мазета на хората са наводнени. Нивото на подпочвените води се вдигнало повече и от там идва почти цялото наводнение в градините. Бедстващи хора няма“, допълни още той.", "date": "2018.07.10", "title": "Петър Георгиев, кмет на с. Галатин: Има разрушени улици от дъждовете в последните дни"}
{"url": "http://www.focus-news.net/news/2018/07/10/2543683/prof-stati-statev-okolo-100-studenti-s-uvrezhdaniya-se-obuchavat-v-unss-priemaneto-im-e-kauza.html", "text": "В УНСС се обучават около 100 студенти с увреждания. Визирам тези с над 70% инвалидност. Ако включим и останалите, броят им е по-голям. Това каза ректорът на УНСС проф. Стати Статев на откриването на кръгла маса на тема: „Хората с увреждания като ресурс за първичния пазар на труда – предизвикателства и решения“, предаде репортер на  Агенция „Фокус“ . „За УНСС приемането на хората с увреждания не е политика, а кауза“, обяви той. „Студентите и докторантите ни са обект на специално внимание. Те използват редица привилегии над тези, които са предвидени в общите законодателни мерки“, посочи Стати Статев. „Проведохме проучване сред тези около 100 студенти за отношението към тях от преподаватели и служители на университета“, обясни проф. Статев. „Това се оказва много удачно, получиха се около 30 конкретни предложения за подобрения в конкретни направления“, коментира той. „48 студенти с увреден слух от УНСС и СУ бяха подпомогнати чрез обучение по жестомимична реч“, поясни ректорът на УНСС. „Всички студенти в неравностойно положение в четвърти курс „бакалавър“ преминават стаж в реални условия“, изтъкна той. „УНСС е първият държавен университет, който през 2013 година разработи електронен наръчник за работа с докторанти с увреждания“, заяви Стати Статев.  \r\nБиляна ИВАНОВА", "date": "2018.07.10", "title": "Проф. Стати Статев: Около 100 студенти с увреждания се обучават в УНСС - приемането им е кауза"}
{"url": "http://www.focus-news.net/news/2018/07/10/2543682/vratsa-ekipi-na-api-i-patnopoddarzhashtata-firma-pomagat-na-miziya-sled-intenzivnite-dazhdove.html", "text": "По разпореждане на министъра на регионалното развитие и благоустройството Николай Нанков екипи на Агенция „Пътна инфраструктура“ и на пътноподдържащата фирма помагат на община Мизия за по-бързо справяне с тежката обстановка след интензивните дъждове през нощта, които продължават и в момента. Това съобщиха от пресцентъра на  АПИ . Второкласните републикански пътища II-11 и II-15 Мизия - Оряхово са почистени от калта и наносите и движението на леките коли се пропуска от пътна полиция. В следобедните часове се очаква да бъде възстановено движението на камионите над 12 тона по път II-15 в участъка между Крушовица и Оряхово, което рано тази сутрин бе ограничено поради наводнен участък. \r\nАПИ ще съдейства на Мизия за почистване на уличната мрежа и на общинските пътища от калната маса и за възстановяването на банкетите край пътя, които са отнесени от проливните дъждове, за да може общината по-бързо да се справи и преодолее пораженията.", "date": "2018.07.10", "title": "Враца: Екипи на АПИ и пътноподдържащата фирма помагат на Мизия след интензивните дъждове"}
{"url": "http://www.focus-news.net/news/2018/07/10/2543688/shumen-dve-leki-koli-sa-izgoreli-napalno-pri-pozhar-v-novi-pazar.html", "text": "Две леки коли са изгорели напълно при пожар в Нови пазар. Това съобщиха от  ОДМВР-Шумен . В 02.30 часа тази нощ в районната противопожарна служба в Нови пазар е бил приет сигнал за пожар в лек автомобил. Към ул. \"Патриарх Евтимий\" в града е бил насочен противопожарен екип. На място е било установено, че се е запалил паркиран лек автомобил Рено „Клио“. Пламъците са се прехвърлили и към паркирания до него Фолксваген „Голф“ с шуменска регистрация. Огънят е бил погасен с помощта на 2 тона вода. Автомобилите са унищожени, спасена от пожар е трета кола. Причините за възникването на пожара са в процес на изясняване, не се изключва и умисъл.", "date": "2018.07.10", "title": "Шумен: Две леки коли са изгорели напълно при пожар в Нови пазар"}
{"url": "http://www.focus-news.net/news/2018/07/10/2543689/ministar-temenuzhka-petkova-total-e-nash-sadruzhnik-v-izpalnenieto-na-prioriteta-ni-za-razvitie-na-mestniya-dobiv-na-neft-i-gaz.html", "text": "Управителят на компанията „Тотал Е&П България“ Ксавие Фожрас дари на Министерството на енергетиката сондажното длето, използвано при проучвателен сондаж „Плошков-1“ в блок Хан Аспарух. В рамките на сондажа бяха открити въглеводороди. Това съобщиха от  пресцентъра на Министерството на енергетиката.  Министър Теменужка Петкова благодари на екипа на \"Тотал\" за дарението и подчерта, че съвместната работа ще продължи в изпълнение на един от основните приоритети на правителството в сферата на енергетиката – диверсификацията на енергийни източници. „В момента се подготвя стартиране на търг за търсене и проучване в блок „Тервел“ в дълбоко Черно море“, обяви енергийният министър. По думите на Бернар Клеман, вицепрезидент на \"Тотал\", отговарящ за Каспийския регион и Южна Европа, \"Тотал\" ще продължи да работи в областта на проучване на геологията на Черно море на българска територия.  \r\nПо време на срещата в Министерството на енергетиката бяха обсъдени и предстоящите промени в Закона за подземните богатства. Министър Петкова подчерта, че основа задача пред българското правителство е осигуряването на подходяща среда за развитие на чуждестранните инвестиции. „Измененията в закона ще се уточнят в рамките на конструктивен диалог“, допълни тя.  \r\nСлед проведен конкурс за търсене и проучване на нефт и природен газ в „Блок 1-21 Хан Аспарух“ през 2012 г. бе подписан договор с „Тотал Е&П България“. Към момента са разработени два сондажа – „Плошков-1“ и „Рубин-1“, проучвателните работи продължават.", "date": "2018.07.10", "title": "Министър Теменужка Петкова: \"Тотал\" е наш съдружник в изпълнението на приоритета ни за развитие на местния добив на нефт и газ"}
{"url": "http://www.focus-news.net/news/2018/07/10/2543690/gen-konstantin-popov-predsedatel-na-grupata-za-priyatelstvo-s-izrael-v-ns-i-polina-hristova-chlen-na-grupata-sa-na-ofitsialno-poseshtenie-v-izraelskiya-parlament-kneset.html", "text": "Ген. Константин Попов – председател Комисията по отбрана и на групата за приятелство с Израел в Народното събрание (НС), и Полина Христова – член на групата, са на официално посещение в израелския парламент – Кнесет. Това съобщиха от  Комисията по отбрана . Делегацията участва в първата среща на всички групи за приятелство, от целия свят, с Израел. Юли Еделстийн – говорител на Кнесета, приветства всички участници с добре дошли и изказа своята благодарност за участието в срещата. \r\nПо-късно делегацията ще вземе участие в кръгла маса посветена на борбата с тероризма и ще се срещне с Юли Еделстийн. В програмата са предвидени срещи с другите делегации и посещение на Кнесета и високотехнологична компания. \r\nСрещата се организира за първи път и е по повод навършването на 70 години от създаването на Кнесета. В нея взимат участие 33 държави от целия свят.", "date": "2018.07.10", "title": "Ген. Константин Попов – председател на групата за приятелство с Израел в НС, и Полина Христова – член на групата, са на официално посещение в израелския парламент – Кнесет"}
{"url": "http://www.focus-news.net/news/2018/07/10/2543684/ivitsa-dachich-problemite-v-evropeyskiya-sayuz-sa-vidni-na-sreshtata-es-zapadni-balkani-v-london.html", "text": "Министърът на външните работи на Сърбия Ивица Дачич участва в сбиркатана външните и вътрешните министри в рамките на срещата на върха Европейски съюз – Западни Балкани в Лондон, предава  белградското радио „Б-92“ . \r\nНа срещата се обсъжда евроатлантическото бъдеще на Западните Балкани, но, както отбеляза Дачич, „проблемите в Съюза са видни навсякъде“. \r\n„Днес видяхме, че проблемите в Съюза и около него имат непосредствен ефект, което промени изцяло атмосферата на форума. Знаех, че нещо не е наред, когато осъзнах, че Борис Джонсън го няма цял ден“, заяви сръбският дипломат, цитиран от агенция „БЕТА“. \r\nСпоред неговите думи, разговорите между външните и вътрешните министри са се състояли, както е било предвидено и на атмосферата е била добра. Вместо Джонсън, модератор е бил държавният секретар на Великобритания за Европа и Америките Алън Дънкан. \r\n„Проведохме обичайните разговори за европейската перспектива на Западните Балкани, проекти, нуждата да разрешим двустранните въпроси мирно и да преодолеем проблемите от миналото. Що се отнася до официалната част, атмосферата беше нормална“, е отбелязал Дачич, според цитата на сръбското външно ведомство. \r\n„Б-92“ припомня, че министърът на външните работи на Великобритания Борис Джонсън подаде оставка заради политическата криза в Обединеното кралство, предизвикана от различията в правителството за начина на излизане от Европейския съюз. \r\nПревод и редакция:", "date": "2018.07.10", "title": "Ивица Дачич: Проблемите в Европейския съюз са видни на срещата ЕС – Западни Балкани в Лондон"}
{"url": "http://www.focus-news.net/news/2018/07/10/2543692/stara-zagora-nad-50-detsa-ot-detski-gradini-liliya-nezabravka-i-patilansko-tsarstvo-posetiha-parvo-rayonno-upravlenie-politsiya-v-grada.html", "text": "Над 50 деца от детски градини „Лилия“, „Незабравка“ и „Патиланско царство“ посетиха Първо районно управление „Полиция“ в Стара Загора. Това съобщиха от пресцентъра на  Община Стара Загора  Гостуването е по проект „Вълшебна класна стая“, който се реализира в пет детски градини в Община Стара Загора. \r\nМалчуганите бяха посрещнати от Кремена Маринова, инспектор „Детска педагогическа стая“.  Тя им разказа каква е ролята на полицията и им даде съвети какво трябва да направят, ако  се наложи да помогнат на човек в беда. \r\nНай-напред малките палавници разгледаха стаята, където се приемат сигналите от тел.112.  Те научиха, че на този телефон трябва да се обаждат, само когато трябва да се помогне на някого. Видяха и как се осъществява видеонаблюдението на стаите за арестанти в управлението. \r\nСлед това разгледаха стаята, където се задържат хората, нарушили законите. После посетиха и залата за разпознаване. \r\nКремена Маринова им разказа защо и как се вземат дактилоскопски отпечатъци. Впечатлени децата се надпреварваха да „дават“ своите. \r\nНай-голям интерес, особено за момчетата, предизвика полицейската кола и полицейското снаряжение.  Те с удоволствие седнаха в патрулката и се научиха да разпознават различните звукови сигнали. После с помощта на истински полицаи пробваха шлемовете и каските, които са част от снаряжението. \r\nНакрая малчуганите получиха подаръци от новите си приятели в полицията. На всяко дете бе връчена папка с картинки свързани с правилата за движение по пътищата, химикал и балонче. \r\nМалчуганите обещаха да не ритат топка на улицата, да внимават като карат колело или играят с приятели.  \r\nВ следващите дни предстои и посещение във Второ районно управление „Полиция“ в Стара Загора.", "date": "2018.07.10", "title": "Стара Загора: Над 50 деца от детски градини „Лилия“, „Незабравка“ и „Патиланско царство“ посетиха Първо районно управление „Полиция“ в града"}
{"url": "http://www.focus-news.net/news/2018/07/10/2543691/gazeta-express-srabski-zhurnalist-razsledvasht-ubiystvoto-na-oliver-ivanovich-e-napadnat-v-sarbiya.html", "text": "Сръбският журналист Стефан Цветкович, разследвал убийството на косовския сръбски политик Оливер Иванович, случило се през януари в Косовска Митровица, е станал жертва на брутално физическо нападение пред кафене в родния си град Бела Църква в понеделник вечерта. Местната полиция е арестувала заподозрян за деянието, като това се случва само месец, след като журналистът беше в неизвестност за два дни през юни, пише  базираното в Прищина албанско електронно издание Gazeta Express . \r\nОт органите на реда твърдят, че мъж, идентифициран единствено с инициалите си, е арестуван за нападението, което е оставило журналистът да лежи пред кафето с разкървавена глава. Цветкович публикува своя снимка от спешното отделение в социалните мрежи преди да замине за Румъния, където смята, че ще се намира в безопасност, пише прищинската медия. \r\nРазследващият журналист е заявил пред белградския ежедневник „Данас“, че е ударен с метална тръба от наркодилър, който по-рано е разследван за заплахи към него. Той добавя още, че преди това пласьорът се е опитал да го сгази с колата си, съобщава вече медията N1. \r\nЦветкович изчезва в средата на юни, припомня „Газета Експрес“. Полицията намира автомобила му изоставен с включени фарове в Бела Църква и започва разследване. След два дни журналистът се появява и твърди, че е бил отвлечен, но местната прокуратура повдига обвинения срещу него за инсценировка. Все пак властите му назначават полицейска защита и, както твърди Цветкович, тя му е отнета два дни преди нападението. \r\n„Не вярвам, че нападението веднага след това е просто съвпадение. Мисля, че нападателят искаше да ме убие и ще организирам пресконференция в кафето, където се случи атаката“, заяви той.  \r\nПрищинското издание припомня, че миналия месец  Цветкович пристига доброволно в Прищина, за да даде показания за убийството на Оливер Иванович, случило се пред офиса на политическата му партия в Косовска Митровица. В косовската столица журналистът заяви пред медиите, че подозира за покушението бандите, действащи в северната (сръбска) част на града.  \r\nПревод и редакция:", "date": "2018.07.10", "title": "Gazeta Express: Сръбски журналист, разследващ убийството на Оливер Иванович, е нападнат в Сърбия"}
{"url": "http://www.focus-news.net/news/2018/07/10/2543686/prof-stati-statev-unss-veche-ima-razraboten-softuer-koyto-prevrashta-rechta-na-prepodavatelya-v-pismen-tekst-s-nad-98-uspevaemost.html", "text": "Вече има разработен софтуер, който превръща речта на преподавателя в писмен текст с над 98% успеваемост. Това каза ректорът на УНСС проф. Стати Статев на откриването на кръгла маса на тема: „Хората с увреждания като ресурс за първичния пазар на труда – предизвикателства и решения“, предаде репортер на  Агенция „Фокус“ . „След това обаче за всеки студент е необходим ресурс от 700 до 1000 лева“, коментира той. „Приветствам думите на президента Румен Радев, че трябва да имаме адекватни решения с ясни финансови ангажименти“, посочи Стати Статев. „Трябва да помислим как ще се решат задачите, за които вече имаме достигнато достатъчно технологично ниво“, допълни той. „Имаме силно Сдружение на доброволци от студенти, които осигуряват помощ в обучението на студентите и докторантите с увреждания“, посочи ректорът на УНСС. „Чест прави на студентите ни организирането на благотворителни балове за студентите с увреждания под надслов „Равен шанс за развитие“, коментира той. „Ефектът е много силен, не става въпрос само за материално подпомагане, а за показване на отношение“, изтъкна проф. Статев. „Основният проблем на хората с увреждания е достъпната среда. Животът е движение, а когато ограничим правото на движение, на практика ограничаваме живота“, каза още той. \r\nБиляна ИВАНОВА", "date": "2018.07.10", "title": "Проф. Стати Статев, УНСС: Вече има разработен софтуер, който превръща речта на преподавателя в писмен текст с над 98% успеваемост"}
{"url": "http://www.focus-news.net/news/2018/07/10/2543693/mvr-nad-1-ton-naryazan-tyutyun-e-zadarzhan-pri-spetsoperatsiyata-v-selo-ablanitsa.html", "text": "Организирана престъпна група за държане и разпространение на контрабанден тютюн е задържана при спецоперация на територията на с. Абланица, Благоевградско, съобщиха от  пресцентъра на МВР. . Реализацията, проведена под наблюдението на Специализираната прокуратура, е на служители на ГДБОП и колегите им от Благоевград. Разследването е започнало в края на ноември миналата година, а целта е била неутрализиране на организирана престъпна група, занимавала се с незаконна преработка, държане и разпространение на нарязан тютюн без бандерол.  В хода му били идентифицирани участниците в схемата и планирани съвместните действия по задържането им.  \r\nОперацията, проведена под наблюдението на прокуратурата, е осъществена на 26 юни основно на територията на с. Абланица, Благоевградско. Задържани са петима участници в престъпната схема, извършени са множество претърсвания, при които е открито „производствено“ помещение с над 1 тон нарязан тютюн, четири машини за рязане, множество празни пакети с поставени етикети с марка на тютюн, товарителници на куриерска ферма, мобилни апарати, СИМ карти и др.  \r\nСпоред данните, събрани до момента, групата е действала при висока конспиративност и синхрон в действията на участниците. Суровия тютюн участниците в групата изкупували от производители. Клиентите били набирани главно по интернет. Заявките си за нарязан тютюн те подавали онлайн, като исканите количества били най-често по 1 килограм. На ден групата изпращала до 150 пратки, като цената за килограм нарязан тютюн варирала между 35 и 40 лв., в зависимост от сорта и качеството.  \r\nЗагубата за бюджета в случая е значителна, доколкото акцизната ставка за килограм нарязан тютюн за цигари и лула е 152 лв.  \r\nСлед 24-часовото задържане на петимата участници в престъпната схема, Специализираната прокуратура удължи мерките им за задържане до 72 часа. С решение на Апелативния специализиран наказателен съд на четирима от тях е наложена най-тежката мярка за неотклонение „задържане под стража“. Петият участник в групата е на свобода с парична гаранция, за да може да полага грижи за децата си.", "date": "2018.07.10", "title": "МВР: Над 1 тон нарязан тютюн е задържан при спецоперацията в село Абланица"}
{"url": "http://www.focus-news.net/news/2018/07/10/2543696/nevena-stoyanova-abv-balgariya-e-v-chelnite-mesta-po-energiyna-bednost-v-stranite-chlenki-ot-es.html", "text": "България е в челните места по енергийна бедност в страните членки от ЕС. Това каза Невена Стоянова, председател на Федерацията на женските клубове в АБВ по време на пресконференция във връзка с енергийната бедност, предаде репортер на  Агенция „Фокус“ . „33,2% от българите ежемесечно бавят заплащането на регулярните си сметки, а 36,4% ограничават домакинствата си от отопление на основните жилища през студения период на годината. Тези цифри оформят така наречената енергийна бедност в България“, каза Стоянова и поясни, че за съжаление темата е все замитана в ъгъла. По думите ѝ основните предпоставки за високия процент на енергийно бедни хора са ниските доходи, непрекъснато растящите цени на горивата и топлинната енергия и неефективно водената политика от страна на отговорните институции. „Към момента се водят политики, които наистина са насочени към определена група от енергийно бедното общество, но те не могат да покрият всички необходимости, тъй като не са рационални“, каза Стоянова и обърна внимание на целевите помощи. Според нея много малък процент от енергийно бедните достигат до тях. По думите ѝ липсва и мониторинг по тази тема. Стоянова обърна внимание, че АБВ планува да организира дискусия по темата енергийна бедност, на която ще се засегне проблемът, касаещ обществото ни.  \r\nДеница КИТАНОВА", "date": "2018.07.10", "title": "Невена Стоянова, АБВ: България е в челните места по енергийна бедност в страните членки от ЕС"}
{"url": "http://www.focus-news.net/news/2018/07/10/2543694/sport-polufinalnata-bitka-v-rusiya-zapochva-vav-vtornik.html", "text": "Първият полуфинал от Световното първенство в Русия ще се състои във вторник вечерта от 21:00. На стадион „Кръстовски“ в Санкт Петербург един срещу друг ще се изправят отборите на Белгия и Франция и се очаква победителят да е и фаворит за спечелването на трофея, предвид че отборите в другата полуфинална двойка Хърватия и Англия се смятат за по-слаби. В състава на французите след изтърпяно наказание се завръща полузащитникът на Ювентус Блес Матюиди и се очаква това да е единствената промяна в състава от четвъртфинала срещу Уругвай, спечелен с 2:0. В състава на Белгия пък Тома Мюние изтърпява наказание за натрупани жълти картони и се очаква той да бъде заместен от Яник Караско.", "date": "2018.07.10", "title": "Спорт: Полуфиналната битка в Русия започва във вторник"}
{"url": "http://www.focus-news.net/news/2018/07/10/2543695/pregled-na-osnovnite-temi-vav-varnenskiya-pechat.html", "text": "„НАП – Варна, запечата ресторанти и магазин“, е водещото заглавие в днешния брой на вестник  „Черно море“ . Редакцията припомня, че от началото на месец юли екипи на Главна дирекция „Фискален контрол“ започнаха масирани проверки на обекти по Северното Черноморие. Предмет на контрол са отчитането на действителните приходи чрез издаване на фискален бон от въведените фискални устройства. Нарушенията се установяват от фискалните агенти чрез извършване на контролни покупки, съпоставка на касовата наличност с отчетените обороти, проследяване на плащанията и отразяването им в касовата книга на обекта.  \r\n„Още 15% ръст на заплатата може да получат учителите“, е друго заглавие на страниците на изданието. В статията се посочва, че Синдикатът на българските учители (СБУ) ще се бори през следващата година заплатите на учителите да бъдат увеличени с 15%, което е с около 140 лв., като информацията е на председателя на организацията Янка Такева, която беше на посещение във Варна вчера.  \r\n„Фонд за социална солидарност ще реши проблемите на хората с увреждания“, гласи друго заглавие на втора страница. Създаването на специален фонд за социална солидарност може да реши комплексно проблемите на хората с увреждания и въпросите за дългосрочната грижа за възрастните хора. Това е съобщил на пресконференция във Варна президентът на КНСБ Пламен Димитров. Поводът е семинар за журналисти, който се провежда в морската столица.  \r\n„Премиери радват ценителите на „Театър Римски терми“, е друго водещо заглавие в днешния брой. Няколко театрални и музикални премиери ще зарадват ценителите във Варна в рамките на 16-ото издание на „Театър Римски терми“. Това е третата поредна година, в която тази любима сцена на варненци от близкото минало става арена на изкуството след подновяването на традицията, която се осъществява от 1977 до 1999 г.  \r\n„В Прага с поредица прояви представят 110-годишнината на курорта Св. св. Константин и Елена“, пише още на страниците на вестника. Изданието уточнява, че Прага е следващата спирка на пътуващата в Европа експозиция, посветена на 110-годишнината на най-стария български морски курорт Св. св. Константин и Елена. „Първи стъпки в пясъка” фотоизложба и юбилейна книга, ще бъдат представени на 11 юли от 18 ч. в галерията на Българския културен институт  Прага, на ул. „Климентска“ 6.  \r\n„През м.г. във Варненско Всеки четвърти е живял под прага на бедността“, е челното заглавие на четвърта страница. Вестникът цитира данни на Националния статистически институт. Според тях през 2017 г. линията на бедност в област Варна e 378.58 лв. средно месечно на човек от домакинство, при 351.08 лв. за страната. Областта е на пето място след Кърджали (29.1%), Сливен (28.2%), Шумен (25.8%) и Бургас (25.7%) с най-висок относителен дял на бедните 25.6% от населението на областта са били под прага на бедност. Относителният дял на жените, живеещи в риск от бедност, е по-голям с 0.8 процентни пункта спрямо този на мъжете, съответно 26.0 и 25.2%.", "date": "2018.07.10", "title": "Преглед на основните теми във варненския печат"}
{"url": "http://www.focus-news.net/news/2018/07/10/2543697/burgas-moderna-poeziya-i-beletristika-kakto-i-kultovi-rok-proizvedeniya-shte-zvuchat-v-doma-na-pisatelya-v-grada-po-vreme-na-art-proyavata-buurgstok.html", "text": "Модерна поезия и белетристика, както и култови рок произведения ще звучат в Дома на писателя в Бургас по време на арт проявата \"Буургсток\". Това съобщиха от пресцентъра на  Община Бургас . Събитието, което се провежда по инициатива на Творческата комисия на Бургаската писателска общност, ще се проведе на 9 август, от 18.00 часа, дни преди 49-годишнината от легендарния и най-емблематичен фест в историята на рока - Уудсток. По информация от организаторите на събитието от Бургаска писателска общност акцентът ще бъде поставен върху историята на събитието и влиянието му в съвременната литература и изкуството като цяло. В рамките на \"Буургсток\" ще бъде обърнато внимание и на артистите от Beat Generation.  \r\nЛегендарният Уудсток се провежда на 15,16 и 17 август 1969 година в градчето Бетъл във фермата на Макс Ясгур. Макар че Уудсток се асоциира с хипи движението, фестът се превръща и в арена за изява на най-виртуозните и знакови изпълнители от многообразните рок жанрове, блуса, джаз фюжъна. През 1969 година пред близо половин милион души най-доброто от себе си дават легендарни групи и изпълнители като \"Блъд, сует енд тиърс\", Джо Кокър, Джими Хендрикс, \"Крийдънс клиъруотър ривайвъл\", \"Кросби, Стилс, Неш енд Йънг\", \"Джеферсън Еърплейн\", Джанис Джоплин, Ричи Хевънс и много други ключови имена. Първото издание на фестивала получава световна известност, а оттогава на всяка 10-та година по света се правят опити събитието да бъде повторено. През 2009 година на мястото на първия фест се провежда възпоменателно турне под наслов \"Героите на Уудсток\" , в което вземат участие Mountain, Jefferson Starship, Ten Years After, Canned Heat, Country Joe McDonald, Levon Helm Band и други изпълнители. Идеята на организаторите на \"Буургсток\" е с арт проявата не само да бъде почетена годишнината от феста, но и да бъде дадена възможност за изява на утвърдени представители на различни видове изкуства, на младите автори. И \"Буургсток\" да има издание през 2019 година, когато легендарният фест ще отбележи своя 50-годишен юбилей с прояви навсякъде по света.", "date": "2018.07.10", "title": "Бургас: Модерна поезия и белетристика, както и култови рок произведения ще звучат в Дома на писателя в града по време на арт проявата \"Буургсток\""}
{"url": "http://www.focus-news.net/news/2018/07/10/2543699/pazardzhik-chetirimata-obshtinski-savetnitsi-ot-dps-vav-velingrad-sa-podali-zayavleniya-za-napuskane-na-mestniya-parlament-sred-tyah-e-i-predsedatelyat-na-obshtinskiya-savet.html", "text": "Четиримата общински съветници от ДПС във Велинград са подали заявления за напускане на местния парламент. Това съобщи за  Радио „Фокус“ – Пазарджик  Милка Станудина, главен специалист в Общинския съвет във Велинград. Според нея заявленията им са входирани в деловодството на местния парламент. „Те са за прекратяване на пълномощията им като общински съветници, като в тях не са посочени мотиви, дори лични“, коментира Станудина. Тя обясни, че заявленията вече са предадени на Общинска избирателна комисия (ОИК)-Велинград, която трябва да се произнесе по тях. Сред подалите оставка е и председателят на Общинския съвет във Велинград – Бельо Мандраджиев. „Докато няма решение на ОИК-Велинград за прекратяване на пълномощията му, Бельо Мандраджиев остава председател“, каза също Станудина. \r\nВаня НИКОЛОВА", "date": "2018.07.10", "title": "Пазарджик: Четиримата общински съветници от ДПС във Велинград са подали заявления за напускане на местния парламент, сред тях е и председателят на Общинския съвет"}
{"url": "http://www.focus-news.net/news/2018/07/10/2543700/rumen-petkov-abv-predlagame-speshno-razrabotvane-na-vanshnotargovska-strategiya-na-stranata.html", "text": "Предлагаме спешно разработване на външнотърговска стратегия на страната. Това каза председателят на АБВ Румен Петков по време на пресконференция, предаде репортер на  Агенция „Фокус“.  По думите на Петков АБВ ще предложи това и писмено на правителството. Той отчете, че страната ни няма външнотърговска стратегия. „България от 1992 г. насам загуби пазари на територията на Русия и бившия СССР, въобще в Азия и се нуждаем от външнотърговска стратегия“, каза председателят на АБВ. По думите му тази стратегия ясно трябва да формулира пазарите и кои са приоритетните браншове и какви са инструментите, с  които държавата ще ни подкрепи. „Ако искаме да лидираме процесите в региона и да сме извор на политическа и икономическа стабилност, трябва да имаме съвършено друго отношение не само към Китай, въобще като държава“, коментира Румен Петков. „Тук много важен опит можем да черпим от Франция, от друга страна от Япония, които имат такъв тип стратегии и които водят съвършено съзнателна политика на защита на своя интерес“, каза Петков. По думите му нашето правителство, което и да е то, трябва да разбере, че общностният интерес ни задължава още с по-голяма сила да поставяме българския национален интерес.  \r\nДеница КИТАНОВА", "date": "2018.07.10", "title": "Румен Петков, АБВ: Предлагаме спешно разработване на външнотърговска стратегия на страната"}
{"url": "http://www.focus-news.net/news/2018/07/10/2543698/desislava-kostadinova-gerb-evrodeputatat-andrey-novakov-i-evrokomisaryat-mariya-gabriel-zashtitavat-otlichno-balgarskiya-interes-v-evropeyskiya-parlament.html", "text": "Следващата година престоят избори за Европейски парламент и ПП ГЕРБ  започна да работи стъпка по стъпка за тях, каза за  Радио „Фокус“ – Пазарджик  Десислава Костадинова, народен представител от ГЕРБ от 13 МИР-Пазарджик. По думите й днес е важно да говорим за европейските политики, които не могат да се случат без  Европейския парламент.  \r\n„Важната тема е кохезионната политика. И тук искам да подчертая нещо много важно - българският евродепутат Андрей Новаков от групата на ГЕРБ/ЕНП е главен преговарящ по основния регламент за Европейските структурни и инвестиционни фондове след 2020 г. Това е без прецедент в историята на България, като част от Европейския съюз, поради факта че за първи път българин бива избран на тази позиция. Именно Андрей Новаков е докладчик по проектобюджета, който общо за ЕС намалява с 5%, но България ще получи допълнително 8% към досегашния бюджет. Което означава, че с 1 милиард евро, или с 2 милиарда лева повече ще влязат по кохезионна политика. За Чехия резултатът ще е минус 24%, за Словакия – минус 22%, Полша ще получи 16 милиарда евро по-малко. За това догодина трябва да имаме сериозно отношение към евроизборите. Отборът на ГЕРБ отново трябва да покаже, че е най-добрият за България“, уточни Костадинова.  \r\nТя допълни, че Мария Габриел от евродепутат стана отличен еврокомисар. Ева Паунова Майдел, Андрей Ковачев, Асим Адемов, Владимир Уручев, Емил Радев и Андрей Новаков показват, че могат и работят за защита на българския интерес в Европейския парламент. \r\nАлбена ЖИЛЕКОВА", "date": "2018.07.10", "title": "Десислава Костадинова, ГЕРБ: Евродепутатът Андрей Новаков и еврокомисарят Мария Габриел защитават отлично българския интерес в европейския парламент"}
{"url": "http://www.focus-news.net/news/2018/07/10/2543703/kyustendil-dve-tri-udavyaniya-godishno-se-registrirat-na-teritoriyata-na-oblastta.html", "text": "По По две – три удавяния годишно се регистрират на територията на област Кюстендил. Това каза пред  Радио „Фокус” – Кюстендил  Николай Велчев, специалист по водноспасителна дейност към Български Червен кръст – Кюстендил. По думите му, през последните години водните инциденти се случват най-често по поречието на река Струма, но има и случаи в други водни обекти. Забелязва се и намаляване на случаите на удавяне. „За цялата страна през 2015 година имаме удавени 125 души, а през 2016 година броят на удавените е бил 133. Статистиката сочи, че през 2017 година тези случаи са били 105. Кюстендилска област също има дан в тази тревожна статистика. Всяка година даваме по две или три жертви”, каза Николай Велчев. По думите му най-често се давят хора на възраст между 50 и 65 години. Най-малко са случаите при децата от 0 до 17-годишна възраст. „За цялата страна през 2015 година сме имали 15 удавени деца, през 2016 година броят е бил 14, а през 2017 година удавените деца са 10. Тук отново имаме намаление. Това в никакъв случай не бива да ни успокоява, а тъкмо обратното. Трябва да съсредоточим усилията си за да може, чрез превенция и програми, да обучаваме децата и те да бъдат подготвени когато отиват във водните площи”, каза Николай Велчев. По думите му има погрешно схващане, че хората най-често се давят в морето. Статистиката сочи, че 45 % от удавянията стават на море, а останалите във вътрешни водоеми. Най-често инцидентите стават в реки, язовири, изравнители, канали и кладенци. \r\nСпоред Велчев непознаването на опасностите пир къпане и плуване са основната причина за водните инциденти. По думите му на първо място причината за инциденти са културата и отговорността на хората, които трябва да спазват въведените забрани за къпане и плуване в необезопасени водни обекти. „Другата страна е тази, че хората масово не познават опасностите при къпане и плуване. Когато стигнат в тези водоеми, някак си много лекомислено влизат в тях, а стигне ли се до воден инцидент – паниката настъпва много бързо. Макар, че на пръв поглед инцидентът може да бъде малък и човек може да си окаже самопомощ, той изпада в паника и действително настъпва тежък инцидент”, каза Николай Велчев. По думите му влизането във водата трябва да се случва поне два часа, след обилно хранене. Дъвченето на дъвка при плуване може да доведе до задушаване, а рязкото попадане в студена вода води до шок. „В момента пластовият строеж на язовирите е такъв. Горният слой на водата е затоплен, а два метра по-надолу водата изстива с около 10 градуса, а на дъното водата е около 4 градуса”, каза Николай Велчев. Според него дългото плуване под вода също е опасно, както и попадането в дънни ями, което предизвиква паника. „Всички яз \r\nВенцеслав ИЛЧЕВ", "date": "2018.07.10", "title": "Кюстендил: Две – три удавяния годишно се регистрират на територията на областта"}
{"url": "http://www.focus-news.net/news/2018/07/10/2543702/eso-stroitelni-deynosti-na-firma-sa-prichinata-za-izklyuchvaneto-na-ep-110-kv-zheleznitsa-v-sofiya.html", "text": "Строителна фирма нарушава габарита на ЕП 110 kV „Железница“ в град София, собственост на ЕСО. Това съобщиха от пресцентъра на  дружеството . Несъобразените с изискванията за безопасност дейности на строителната фирма водят до принудителното изключване на електропровода на дружеството. Пострадалият човек, вследствие на неправомерната манипулация, довела до изключването на съоръжението на ЕСО, не е служител на дружеството.", "date": "2018.07.10", "title": "ЕСО: Строителни дейности на фирма са причината за изключването на ЕП 110 kV „Железница“ в София"}
{"url": "http://www.focus-news.net/news/2018/07/10/2543704/pregled-na-mezhdunarodnite-novini-do-13-chasa-agentsiya-fokus.html", "text": "Кремъл не коментира темата за противоречията вътре в НАТО и съхранява негативното отношение към разширението на Северноатлантическия алианс към руските граници. Това заяви пред журналистите прессекретарят на Кремъл, коментирайки предстоящата на 11-12 юли среща на върха на НАТО, предава  ТАСС . \r\n„Нашето отношение (към разширението на НАТО) остава същото... Русия винаги е имала и продължава да има много скромни контакти с Алианса, а какво се случва там (вътре в НАТО) вече не е наша работа“, отговори представителят на Кремъл на молба да коментира противоречията между САЩ и техните съюзници в Северноатлантическия алианс. По думите на Песков, тези разногласия са „работа на членовете на този съюз“. \r\n„Нашето отношение към НАТО е добре известно – то е продукт на епохата на Студената война, това е съюз, който е конструиран с цел и в името на конфронтацията“, отбеляза прессекретарят на Путин. Той подчерта, че действията на НАТО в дългосрочен план – придвижването на Алианса и експанзията на неговата военна инфраструктура по посока към руските граници – „всеки път потвърждава тази негова същност“. \r\nТАСС припомня, че срещата на върха на НАТО ще се състои на 11-12 юли в Брюксел. В понеделник президентът на САЩ Доналд Тръмп, който ще участва на форума в белгийската столица, в „Туитър“ отново изрази недоволството си от това, че САЩ носят по-голямата част от финансовата тежест на Алианса и поиска от партньорите в НАТО да увеличат военните си разходи. \r\n***  Сръбският журналист Стефан Цветкович, разследвал убийството на косовския сръбски политик Оливер Иванович, случило се през януари в Косовска Митровица, е станал жертва на брутално физическо нападение пред кафене в родния си град Бела Църква в понеделник вечерта. Местната полиция е арестувала заподозрян за деянието, като това се случва само месец, след като журналистът беше в неизвестност за два дни през юни, пише  базираното в Прищина албанско електронно издание Gazeta Express . \r\nОт органите на реда твърдят, че мъж, идентифициран единствено с инициалите си, е арестуван за нападението, което е оставило журналистът да лежи пред кафето с разкървавена глава. Цветкович публикува своя снимка от спешното отделение в социалните мрежи преди да замине за Румъния, където смята, че ще се намира в безопасност, пише прищинската медия. \r\nРазследващият журналист е заявил пред белградския ежедневник „Данас“, че е ударен с метална тръба от наркодилър, който по-рано е разследван за заплахи към него. Той добавя още, че преди това пласьорът се е опитал да го сгази с колата си, съобщава вече медията N1. \r\nЦветкович изчезва в средата на юни, припомня „Газета Експрес“. Полицията намира автомобила му изоставен с включени фарове в Бела Църква и започва разследване. След два дни журналистът се появява и твърди, че е бил отвлечен, но местната прокуратура повдига обвинения срещу него за инсценировка. Все пак властите му назначават полицейска защита и, както твърди Цветкович, тя му е отнета два дни преди нападението. \r\n„Не вярвам, че нападението веднага след това е просто съвпадение. Мисля, че нападателят искаше да ме убие и ще организирам пресконференция в кафето, където се случи атаката“, заяви той.  \r\nПрищинското издание припомня, че миналия месец  Цветкович пристига доброволно в Прищина, за да даде показания за убийството на Оливер Иванович, случило се пред офиса на политическата му партия в Косовска Митровица. В косовската столица журналистът заяви пред медиите, че подозира за покушението бандите, действащи в северната (сръбска) част на града. \r\n*** Министърът на външните работи на Сърбия Ивица Дачич участва в сбиркатана външните и вътрешните министри в рамките на срещата на върха Европейски съюз – Западни Балкани в Лондон, предава  белградското радио „Б-92“ . \r\nНа срещата се обсъжда евроатлантическото бъдеще на Западните Балкани, но, както отбеляза Дачич, „проблемите в Съюза са видни навсякъде“. \r\n„Днес видяхме, че проблемите в Съюза и около него имат непосредствен ефект, което промени изцяло атмосферата на форума. Знаех, че нещо не е наред, когато осъзнах, че Борис Джонсън го няма цял ден“, заяви сръбският дипломат, цитиран от агенция „БЕТА“. \r\nСпоред неговите думи, разговорите между външните и вътрешните министри са се състояли, както е било предвидено и на атмосферата е била добра. Вместо Джонсън, модератор е бил държавният секретар на Великобритания за Европа и Америките Алън Дънкан. \r\n„Проведохме обичайните разговори за европейската перспектива на Западните Балкани, проекти, нуждата да разрешим двустранните въпроси мирно и да преодолеем проблемите от миналото. Що се отнася до официалната част, атмосферата беше нормална“, е отбелязал Дачич, според цитата на сръбското външно ведомство. \r\n„Б-92“ припомня, че министърът на външните работи на Великобритания Борис Джонсън подаде оставка заради политическата криза в Обединеното кралство, предизвикана от различията в правителството за начина на излизане от Европейския съюз. \r\n*** В новият кабинет на турския президент Реджеп Таийп Ердоган ще има 16 министри, вместо досегашните 23, предава  излъчващата на албански език скопска телевизия „Алсат – М“ . \r\nДържавният глава е опразнил Министерството по европейските въпроси и задържа само четирима министри от стария екип, отбелязва медията. Мевлют Чавушоглу остава министър на външните работи, Сюлейман Сойлу запазва Министерството на вътрешните работи, а на своето място остава и министърът на правосъдието Абдулхамид Гюл. \r\n„Алсат – М“ коментира, че това е един от най-важните елементи на новата система на държавно управление в Турция, в която президентът има право да назначава министрите еднолично. \r\n***  Македонският премиер Зоран Заев, който оглавява правителствената делегацията на страната на срещата на върха Европейски съюз – Западни Балкани в Лондон във вторник трябва да се срещне с Върховния представител на Съюза по въпросите на сигурността и външна политика Федерика Могерини, предава  скопският телевизионен канал „Сител“ . \r\nВ рамките на срещата на върха Заев трябва да се срещне и със своя хърватски колега Андрей Пленкович, а в кулоарите – с директорът на британската Служба за национална сигурност Робърт Чатертън Диксон, както и с членове на „Охрид“ – групата, която организира и работен обяд с 16 политици, военни и журналисти от Обединеното кралство, пише македонската медия. \r\nЦентралните мероприятия на събитието ще започнат с прием, организиран от премиера на Великобритания Тереза Мей за ръководителите на делегациите на страните-членки на Берлинския процес и на страните-членки на ЕС, присъстващи в Лондон. Там ще бъдат и представителите на Европейската комисия, отбелязва „Сител“. \r\nПремиерът Заев е поканен да се изкаже на панела „Външна политика, двустранни въпроси и наследство от миналото“, както и да участва в работата на пленарна сесия, ръководена от Мей, на която ще бъдат представени плановете за срещата на върха във Варшава през 2019 година. На това заседание ще имат речи също полският премиер Матеуш Моравиецки, германският канцлер Ангела Меркел и европейският комисар по разширяването и съседската политика Йоханес Хан. Темата ще бъде „Бъдещето на Берлинския процес“. \r\nОфициалната програма на срещата на върха ЕС –Западни Балкани ще завърши с прием на всички делегации в двореца Сейнт Джеймс, където те ще бъдат приети от принц Чарлс. По време на приемът македонската делегация ще има възможност за къса двустранна среща с Тереза Мей. \r\nВ понеделник, първият работен ден на срещата, Заев е присъствал на работен обяд на главите на делегациите с директорите на Европейската инвестиционна банка, Европейската банка за възстановяване и развитие и представители на Регионалната канцелария за младежко сътрудничество. Темите на работния обяд са били икономиката и регионалното сътрудничество. \r\nПо обяд в понеделник македонският премиер се е срещнал и с директора на Фондацията за демокрация „Уестминстър“ от Великобритания Антъни Смит. \r\nОт Лондон, със специален полет, Заев заминава за Брюксел, където ще вземе участие в срещата на върха на НАТО. \r\n***  Македонският президент Георге Иванов най-вероятно не е поканен да присъства на отправянето на покана към Македония за членство в НАТО, което трябва да се случи тази седмица в Брюксел, пише  скопското електронно издание „Фактор“ . \r\nДържавният глава, както се твърди, ще пропусне и тържествената церемония, на която генералният секретар на Алианса Йенс Столтенберг ще връчи официално поканата за членство на премиера на страната Зоран Заев. \r\nИмето на Иванов не фигурира в списъка на македонската делегация, която стяга куфарите за Брюксел, пише „Фактор“. \r\nПравителството е отбелязало, че Иванов не е в неговата делегация и че поканите за присъствие на срещата се изпращат директно от НАТО. \r\nОт кабинетът на Иванов не са коментирали дали президентът е поканен в Брюксел. \r\n*** В хода на телефонен разговор с руския президент Владимир Путин през март тази година, държавният глава на САЩ Доналд Тръмп е нарекъл представителите на американската администрация, които са се обявили против разговора им „глупаци“ и е помолил руския лидер да не се вслушва в думите им, пише вестник The New York Times, предава  РИА Новости . \r\nПрез март Тръмп е позвънил на Путин, за да го поздрави за победата на изборите. Кремъл тогава съобщи, че разговорът се е състоял по инициатива на американската страна. \r\nСлед беседата, вестник The Washington Post, позовавайки се на информирани източници, съобщи че Тръмп е игнорирал предупрежденията на своите съветници по национална сигурност, които са го убеждавали да не поздравява Путин с преизбирането. \r\nИзданието, на базата на твърденията на свои информирани източници, съобщи че Тръмп е нарекъл своите съветници „глупаци“. \r\n„Това са глупави хора, не трябва да се вслушвате в тях“, е казал американския лидер на руския си колега. \r\nРИА припомня, че президентите на Русия и САЩ планират да се срещнат на 16 юли в Хелзинки. По-рано от Кремъл съобщиха, че Путин и Тръмп имат намерение да обсъдят перспективите за развитие на двустранните отношения и актуалните въпроси от международния дневен ред. Това ще бъде първата пълноформатна среща между лидерите на двете страни без тя да е във връзка с някоя среща на върха. За първи път те се срещнаха в Хамбург на форума на Г-20, а след това поговориха за кратко и във Виетнам на срещата на върха на Азиатско-тихоокеанското икономическо сътрудничество. \r\n*** Броят на жертвите от проливните дъждове в югозападните райони на Япония нарасна до 156 във вторник, съобщиха от правителството на страната, предава  AFP . \r\nОперациите по издирване и спасяване продължават, а това е най-страшното свързано с климата бедствие в островната азиатска държава от над тридесет години, като десетки продължават да са в неизвестност. \r\n*** Лидерът на Китай Си Дзинпин във вторник обеща пакет от 20 милиарда долара под формата на кредити и около 106 милиона като финансова помощ за близкоизточните държави, като част от, както той го нарече, „петрол и газ плюс“ модел за възобновяване на икономическия растеж в региона, предава  Reuters . \r\nПрез последните години, коментира американската агенция, Пекин увеличи икономическото си присъствие в БЛизкия Изток, а арабските държави играят важна роля в знаковата инициатива на Си – „Един пояс един път“ за възобновяване на стария „Път на коприната“, който свързва Китай с Европа през Средна Азия и Близкия Изток. \r\nСпоред думите на китайския президент пред представителите на 21 арабски нации в Пекин, развитието е ключ към разрешаването на множеството проблеми със сигурността в Близкия Изток. \r\n„Трябва да се отнасяме един към друг честно, да не се страхуваме от различията помежду ни, да не избягваме проблемите и да имаме широка дискусия по всеки аспект от външнополитическата стратегия и тази за развитието“, подчерта държавният глава на Китай. \r\nКитай ще отдели 15 милиона долара за икономическото развитие на Палестина и ще даде още общо 91 милиона долара на Йордания, Ливан, Сирия и Йемен, добави той. \r\n*** Около 40 служители на Косовските сили за сигурност (КСС) от сръбската общност за напуснали службата. Това се е случило вследствие от натиск върху тях от Белград, заяви Аджим Чеки, заместник-министър на КСС, цитиран от  базираното в Прищина албанско електронно издание Gazeta Express . \r\nВ интервю пред местния телевизионен канал T7, Чеку заяви, че представители на Белград са изнудвали служителите от сръбската общност и отбеляза, че сръбските власти ще претърпят провал. „Армията демонстрира идентичността на една  страна. Белград прави безсмислени усилия да предотврати това. Тяхната мишена не е КСС, а само някои от служителите на службата“, подчерта Чеку. \r\nКосовският политик обясни решението на косовските сърби да се демобилизират от КСС. „Първоначално, осем служители поискаха да прекратим техните договори. Повечето посочиха като причина това, че натискът е станал непоносим, тяхната свобода на движение е била ограничена и че са били изнудвани от сръбски официални лица и свързаните с тях хора в Косово“, заяви заместник-министърът. Според неговите думи, в КСС има 137 косовски сърби. \r\n*** Стотици граждани, между които представители на църквата и префектът на гръцката област Централна Македония Апостолос Сисикостас, се събраха в понеделник на централния площад във Вергина, на 50 км западно от Солун, за да протестират против Договора за името между Атина и Скопие, пише  скопското електронно издание „МКД“ . \r\nС гръцки знамена и скандирания „Македония е гръцка“, „Този договор е предателство“, „Долу ръцете от Македония“, „Гърция, Гърция, Македония“, „Няма да отстъпим“, „Няма да продадем Македония“, гражданите изпратиха своето послание, че не приемат договора. \r\nПред присъстващите се изказа и митрополитът на Верия, Науса и Кабания Пантелеймон, който заяви, че Договорът е против интересите на гръцкия народ и че другата страна взима всичко, а Гърция не поличава нищо. \r\n„Ако нашите съседи са македонци, тогава какви сме ние?“ – попита гръцкият митрополит. \r\nМалко преди да настъпи обявеният час на демонстрацията, организаторите обявиха, че поради лошите климатични условия той се отлага, но в последствие премислиха и митинга все пак се състоя, съобщи кореспондентът на МИА от Атина. \r\n***  Новият посланик на САЩ за Европейския съюз пристигна в Брюксел късно в понеделник и представи акредитациите си на председателя на Европейския съвет Доналд Туск само един ден преди американският президент Доналд Тръмп да кацне в Европа за срещата на върха на НАТО, пише  европейската редакция на електронното издание Politico . \r\nГордън Сондланд, хотелиер и дългогодишен спонсор на Републиканската партия бе одобрен от Сената миналия месец. Поста посланик за ЕС бе вакантен от идването на власт на Тръмп на 20 януари 2017 година. \r\nСондланд е първо поколение американец, чиито родители бягат от Нацистка Германия. \r\nОт дипломатическото представителство на САЩ отбелязаха, че новият представител на Вашингтон е прекрасно подготвен да води комуникация в стил Тръмп и да води диалога с Европа. \r\n„Посланик Сондланд също пусна отново акаунта на посолството на САЩ в ЕС в „Туитър““, съобщават от посолството. „Последвайте го“.", "date": "2018.07.10", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/07/10/2543705/rumen-petkov-abv-darzhavata-ne-predpriema-nikakvi-merki-za-predotvratyavane-na-kontrabandata-na-goriva-v-stranata.html", "text": "Държавата не предприема никакви мерки за предотвратяване на контрабандата на горива в страната. Това каза председателят на АБВ Румен Петков по време на пресконференция, предаде репортер на  Агенция „Фокус“.  По думите му медиите са показали схеми за контрабанда с гориво и държавата не предприема мерки. „Основният и големият проблем е липсата на борба с контрабандата“, посочи Румен Петков и обясни, че всичко останало е следствие. Петков посочи, че докато държавата не преустанови контрабандата на горива, няма за какво да се говори.  \r\nДеница КИТАНОВА", "date": "2018.07.10", "title": "Румен Петков, АБВ: Държавата не предприема никакви мерки за предотвратяване на контрабандата на горива в страната"}
{"url": "http://www.focus-news.net/news/2018/07/10/2543706/veliko-tarnovo-5-000-uchastnitsi-ot-nad-400-kolektiva-se-vklyuchvat-v-osmoto-izdanie-na-natsionalniya-festival-folkloren-izvor-selo-tsarevets.html", "text": "5 000 участници от над 400 колектива се включват в осмото издание на Националния фолклорен фестивал (НФФ) „Фолклорен извор“. Събитието, по традиция, ще се състои в село Царевец, община Свищов. То ще започне на 2 август и ще продължи до края на седмицата (5 август). Това съобщи в предаването „Добре дошли в Свищов“ на  Радио „Фокус“ – Велико Търново  Росен Маринов, директор Дирекция „Култура и културно наследство“ в Община Свищов. Той разкри, че още за първата вечер организаторите са подготвили специална изненада за публиката, която ще се наслади на концерт на грузинския ансамбъл „Мерани“ Тбилиси.   „В тазгодишното издание на фестивала ще се включат ученици от професионалните училища за фолклор в Котел, Широка лъка, Варна, София, Бургас и други. Желанието на все повече млади хора да станат част от фолклорното събитие е изключително радостно и много показателно за младия дух на фестивала и неговата популярност сред професионалните среди“, разказва още Росен Маринов. Той припомни, че събитието има конкурсен характер, изпълнителите ще бъдат оценявани, а най-добрите ще получат и награди. Съставът на журито остава непроменен. Председател е Юлия Цанкова,  фолклорист, преподавател и дългогодишен автор на радио програми и водещ. „По традиция всяка от фестивалните вечери ще завършва с концерт на утвърдени и популярни състави, и изпълнители, който организаторите подаряват на своите гости. Предстоящото издание на Национален фолклорен фестивал „Фолклорен извор“ ще предложи на публиката силно международно присъствие“, коментира още експертът. \r\nЗа седма поредна година Фолклорният фестивал се организира под егидата на Министерството на културата, а за осма е част от културния календар на община Свищов. \r\nПовече информация за НФФ „Фолклорен извор“ '2018 е публикувана на официалния сайт на фестивала: www.folklorenizvor.com. \r\nЛуиза ТРАНЧЕВА", "date": "2018.07.10", "title": "Велико Търново: 5 000 участници от над 400 колектива се включват в осмото издание на Националния фестивал „Фолклорен извор“ село Царевец"}
{"url": "http://www.focus-news.net/news/2018/07/10/2543712/evrodeputatat-momchil-nekov-ek-predlaga-novata-osp-da-e-po-ekologichna-no-ne-predlaga-finansova-podkrepa-za-oprashvaneto.html", "text": "Това, което ме изненадва в предложението на Европейската комисия (ЕК) за новата Обща селскостопанска политика (ОСП), е, че искаме следващата ОСП да бъде по-зелена, по-екологично насочена, но в направените предложения липсват предложения за една от най-важните услуги, без които европейското земеделие не би било същото, а именно опрашването. Това заяви евродепутатът от Групата на прогресивния алианс на социалистите и демократите в ЕП Момчил Неков по време на обсъждане на мнения, относно предложенията на ЕК за ОСП в Комисията по земеделие и развитие на селските райони към ЕП, съобщиха от  пресофиса на евродепутата.  Той обърна внимание на своите колеги, че в изготвените текстове липсва предложение за финансова подкрепа в бъдещата ОСП за опрашването. „Да, приветствам ръста с близо 70% на националните пчеларски програми, но без адекватно подпомагане на опрашването, което трябва да бъде отразено и през първи стълб, европейското пчеларство променя облика си драстично. Без директна подкрепа за опрашване, този сектор ще продължава да се свива, а от това губим ние - защото близо 80% от видовете отглеждани в Европа имат нужда от опрашване“, коментира Неков. Относно регламент на Европейския парламент и на Съвета за установяване на правила за подпомагане за стратегическите планове, които трябва да бъдат изготвени от държавите членки по линия на Общата селскостопанска политика и финансирани от Европейския фонд за гарантиране на земеделието (ЕФГЗ) и от Европейския земеделски фонд за развитие на селските райони (ЕЗФРСР), Момчил Неков заяви, че има логика в изготвянето на стратегическите планове. „Те дават възможност на държавите да развиват земеделието си по начин, подходящ за техните условия и специфики, но за съжаление, поне в някои държави има малформации, които подобна мярка за по-силна роля на държавите, е непродуктивна“, каза Неков. Той даде два примера от България: „В сегашната ПРСР по мярката за биологичното земеделие у нас парите свършиха на втората година. Няма да коментирам причината, но е факт, че в България няма нов прием по мярката и едва ли ще има до края на програмния период. Друг пример е свързан с обвързаната подкрепа при производството на тикви, когато беше постигнат ръст на площите засадени с културата от близо 21 000 %“. „Подобни ситуации се получават заради решения на ръководствата на съответните министерства и национални органи. Въпреки логиката в стратегическите планове, аз имам сериозни опасения за тяхното успешно прилагане във всички държави“, допълни Неков.", "date": "2018.07.10", "title": "Евродепутатът Момчил Неков: ЕК предлага новата ОСП да е по-екологична, но не предлага финансова подкрепа за опрашването"}
{"url": "http://www.focus-news.net/news/2018/07/10/2543709/ralitsa-kukova-baseynova-direktsiya-zapadnobelomorski-rayon-nyamame-postapila-informatsiya-za-potentsialno-opasni-yazoviri.html", "text": "Към момента в Басейнова дирекция „Западнобеломорски район“ няма постъпила информация за потенциално опасни язовири. Това каза за  Радио „Фокус“ – Пирин  Ралица Кукова, директор на Дирекция „Контрол“ в Басейнова дирекция – Западнобеломорски района. Тя обясни, че по отношение на язовирите, които са извън Приложение 1 от Закона за водите – комплексните и значими язовири, контролът се осъществява от Държавната агенция за метрологичен и технически надзор чрез Главна дирекция „Надзор на язовирните стени и съоръжения към тях“. „Язовирите, които Басейнова дирекция контролира и за които получава информация всеки ден, към момента разполагат с достатъчно обем за поемане на високи води“, каза още Кукова. Тя добави, че за момента никъде няма нужда от контролирано изпускане, с цел освобождаване на обеми от комплексните и значими язовири. \r\nЛивия НИНОВА", "date": "2018.07.10", "title": "Ралица Кукова, Басейнова дирекция „Западнобеломорски район“: Нямаме постъпила информация за потенциално опасни язовири"}
{"url": "http://www.focus-news.net/news/2018/07/10/2543708/plamena-zayachka-abv-multidistsiplinarnata-komisiya-da-izraboti-obshta-pozitsiya-za-ilindensko-preobrazhenskoto-vastanie-parvata-stapka-v-izgrazhdaneto-na-dobrosasedski-otnosheniya-mezhdu-balgariya-i-makedoniya.html", "text": "Мултидисциплинарната комисия да изработи обща позиция за Илинденско-Преображенското въстание - първата стъпка в изграждането на добросъседски отношения между България и Македония. Това каза Пламена Заячка, председател на АБВ – Младежи София по време на пресконференция във връзка с поканата на НАТО към Македония, предаде репортер на  Агенция „Фокус“.   Пламена Заячка призова правителството да покани македонският премиер Зоран Заев на 18 август 2018 г. на Петрова нива за отбелязване на годишнината от Илинденско-Преображенското въстание. Тя припомни, че в първата и във втората декларация, с която са излезли от АБВ за име на Република Македония, ясно подчертават, че подкрепят европейската й перспектива. „Искаме България и правителството да не забравят нашия национален интерес. Миналата година се подписа Договорът за добросъседство, приятелство и сътрудничество и вече е в сила. В него се подчертава, че в срок от няколко месеца от подписването трябва да се организират съвместни чествания на исторически личности и събития“, заяви Заячка.    \r\nДеница КИТАНОВА", "date": "2018.07.10", "title": "Пламена Заячка, АБВ: Мултидисциплинарната комисия да изработи обща позиция за Илинденско-Преображенското въстание - първата стъпка в изграждането на добросъседски отношения между България и Македония"}
{"url": "http://www.focus-news.net/news/2018/07/10/2543711/ministar-predsedatelyat-boyko-borisov-pristigna-v-london-kadeto-shte-uchastva-v-sreshtata-na-varha-na-initsiativata-berlinski-protses.html", "text": "Министър-председателят Бойко Борисов пристигна в Лондон, където ще участва в срещата на върха на инициативата „Берлински процес“. Това е петата ежегодна среща, която цели потвърждаване подкрепата за европейската перспектива на страните от Западните Балкани, съобщиха от  правителствената информационна служба . Държавните и правителствените ръководители на Великобритания, Австрия, България, Германия, Италия, Словения, Франция, Хърватия, Полша, Гърция, Албания, Босна и Херцеговина, Косово, Сърбия, Република Македония и Черна гора ще обсъдят развитието на транспортната, информационната и комуникационната инфраструктура, повишаването на икономическия ръст в региона, както и темите за сигурността и миграцията като важни елементи за стабилността.  \r\nБългария е поканена в Лондон като страна, която постави европейската перспектива на държавите от Западните Балкани във фокуса на своето Председателство на Съвета на ЕС и на Срещата на върха в София на 17 май.  \r\nВ британската столица премиерът Борисов ще участва и в работен обяд с лидерите на страните, даван от министър-председателя на Великобритания Тереза Мей. На него ще присъстват и представители на Европейската инвестиционна банка, на Европейската банка за възстановяване и развитие и на Съвета за регионално сътрудничество.", "date": "2018.07.10", "title": "Министър-председателят Бойко Борисов пристигна в Лондон, където ще участва в срещата на върха на инициативата „Берлински процес“"}
{"url": "http://www.focus-news.net/news/2018/07/10/2543707/prezidentat-rumen-radev-shte-uchredya-godishni-nagradi-za-biznesa-trudovi-i-obrazovatelni-organizatsii-integrirali-nay-palnotsenno-hora-s-uvrezhdaniya.html", "text": "Ще учредя годишни награди за бизнеса и трудови организации, интегрирали най-пълноценно хора с увреждания. Задължително тук е мястото да се включат образователни институции, интегриращи успешно хора с увреждания. Това каза президентът Румен Радев на закриването на кръгла маса на тема: „Хората с увреждания като ресурс за първичния пазар на труда – предизвикателства и решения“, предаде репортер на  Агенция „Фокус“ . „Искам да поема инициативата кръглата маса да стане ежегоден дискусионен форум“, обяви той. „Да дискутираме по-подробно нормативната база, къде и как може да бъде усъвършенствана. Догодина надявам се да отчетем други статистики“, коментира президентът. „Ще създам и контактна група, която да се ангажира с продължаване на диалога, под егидата на президентската институция“, заяви Румен Радев. „Ще дискутираме дали да не учредим и награда за община, осигурила най-добра среда за хора с увреждания“, уточни той. Президентът обясни, че критериите за наградите ще бъдат съставени в диалог с хората с увреждания. „Искам наградите да бъдат стимул, популяризиране на добрия пример, обществото ни има нужда. Достатъчно негативизъм се натрупа в тази сфера“, каза още държавният глава. \r\nБиляна ИВАНОВА", "date": "2018.07.10", "title": "Президентът Румен Радев: Ще учредя годишни награди за бизнеса, трудови и образователни организации, интегрирали най-пълноценно хора с увреждания"}
{"url": "http://www.focus-news.net/news/2018/07/10/2543701/dmitriy-peskov-rusiya-zapazva-skromni-kontakti-s-nato-otnasya-se-negativno-kam-razshirenieto-na-aliansa-na-iztok.html", "text": "Кремъл не коментира темата за противоречията вътре в НАТО и съхранява негативното отношение към разширението на Северноатлантическия алианс към руските граници. Това заяви пред журналистите прессекретарят на Кремъл, коментирайки предстоящата на 11-12 юли среща на върха на НАТО, предава  ТАСС . \r\n„Нашето отношение (към разширението на НАТО) остава същото... Русия винаги е имала и продължава да има много скромни контакти с Алианса, а какво се случва там (вътре в НАТО) вече не е наша работа“, отговори представителят на Кремъл на молба да коментира противоречията между САЩ и техните съюзници в Северноатлантическия алианс. По думите на Песков, тези разногласия са „работа на членовете на този съюз“. \r\n„Нашето отношение към НАТО е добре известно – то е продукт на епохата на Студената война, това е съюз, който е конструиран с цел и в името на конфронтацията“, отбеляза прессекретарят на Путин. Той подчерта, че действията на НАТО в дългосрочен план – придвижването на Алианса и експанзията на неговата военна инфраструктура по посока към руските граници – „всеки път потвърждава тази негова същност“. \r\nТАСС припомня, че срещата на върха на НАТО ще се състои на 11-12 юли в Брюксел. В понеделник президентът на САЩ Доналд Тръмп, който ще участва на форума в белгийската столица, в „Туитър“ отново изрази недоволството си от това, че САЩ носят по-голямата част от финансовата тежест на Алианса и поиска от партньорите в НАТО да увеличат военните си разходи. \r\nПревод и редакция:", "date": "2018.07.10", "title": "Дмитрий Песков: Русия запазва скромни контакти с НАТО, отнася се негативно към разширението на Алианса на Изток"}
{"url": "http://www.focus-news.net/news/2018/07/10/2543713/rumen-petkov-abv-nastoyavame-za-nezabavno-padane-na-zabranata-za-predpisvane-na-62-vida-zhivotospasyavashti-medikamenti-poveche-ot-edin-pat-mesechno.html", "text": "Настояваме за незабавно падане на забраната за предписване на 62 вида животоспасяващи медикаменти повече от един път месечно. Това каза председателят на АБВ Румен Петков по време на пресконференция, предаде репортер на  Агенция „Фокус“.  Във връзка със спрени от продажба лекарствени средства за лечение хора с проблеми с кръвното и сърцето, Румен Петков заяви, че обществото е недостатъчно информирано и държавата трябва да предприеме всички мерки за разяснителна кампания, навременно информиране на обществото по този кризисен момент. По думите му много хора са засегнати и благодарение на неинформираността от страна на държавните институции, не знаят какво да правят от деня на спирането на продажбата на лекарствените средства до подмяната им в едномесечния период, който вчера НЗОК е дала с лекарствени средства, които имат доказано отсъствие на канцерогенни примеси. Петков заяви, че чрез всички свои институции трябва да се предприемат незабавни дейности, публично оповестени, за недопускане използване на ситуацията за нелоялна конкурнеция, изхвърлянето от пазара на малки и средни дистрибутори и разпалване на територията на нашата страна на търговска война. Председателят на АБВ заяви, че оглавяваната от него партия ще изпрати писмено предложение още днес до министър Кирил Ананиев.  \r\nДеница КИТАНОВА", "date": "2018.07.10", "title": "Румен Петков, АБВ: Настояваме за незабавно падане на забраната за предписване на 62 вида животоспасяващи медикаменти повече от един път месечно"}
{"url": "http://www.focus-news.net/news/2018/07/10/2543710/prezidentat-rumen-radev-palnotsennata-integratsiya-na-horata-s-uvrezhdaniya-iziskva-dalboka-i-prodalzhitelna-obshtestvena-transformatsiya.html", "text": "Всички се обединихме около една цел - пълноценната интеграция на хората с увреждания. Трудно постижима цел, защото изисква дълбока и продължителна обществена трансформация. Това каза президентът Румен Радев на закриването на кръгла маса на тема: „Хората с увреждания като ресурс за първичния пазар на труда – предизвикателства и решения“, предаде репортер на  Агенция „Фокус“ . „Трансформация за визиране на тези хора от консуматори на обществени блага към хора, които дават реален принос в производството на обществени блага. Трансформация на човека с увреждане - от заровен в проблемите си към пълноценен активен гражданин на обществото“, обяви той. „Има доста бариери за постигане на целта от всякакво естество“, коментира президентът. „Бариерите трябва да падат една след друга. Най-важният път е откровен, конструктивен диалог“, посочи Румен Радев. „Да не затъваме в капана на помощите, това е деструктивно за цялото ни общество“, призова президентът. „Много е важно да направим реалното разграничение. Има хора, които не могат да съществуват без помощи“, уточни той. Румен Радев даде пример с американския президент Франклин Рузвелт, който е бил със 100% инвалидност. „Той е с най-дълъг мандат в историята на САЩ. Единственият с повече от два мандата, който води страната към излизане от Голямата депресия“, каза държавният глава.  \r\nБиляна ИВАНОВА", "date": "2018.07.10", "title": "Президентът Румен Радев: Пълноценната интеграция на хората с увреждания изисква дълбока и продължителна обществена трансформация"}
{"url": "http://www.focus-news.net/news/2018/07/10/2543715/varna-okrazhnata-prokuratura-vnese-protest-sreshtu-opravdatelna-prisada-na-turski-grazhdanin-izpolzval-chek-bez-pokritie-za-nad-5-mln-evro.html", "text": "Протест срещу оправдателна присъда, постановена от Варненския окръжен съд за турски гражданин, използвал платежен инструмент на френска банка без покритие, е внесла Окръжната прокуратура във Варна. Това съобщиха от пресцентъра на  Апелативна прокуратура – Варна . Вчера, 9 юли 2018 г., съдът признал подсъдимия Н.Ъ. за невинен по предявеното обвинение за престъпление по член 249, ал. 2 от НК. В двумесечен срок съдебният състав трябва да изготви мотивите за оправдателната присъда.  \r\nПрез май 2016 г. подсъдимият се явил в клона на българска банка във Варна и представил чек за 750 000 евро, издаден от швейцарска банка. След като подписал платежния инструмент, банковият служител сканирал документа и го изпратил на колегите си за обработка. Още в присъствието на турския гражданин Н.Ъ. било получено указание, че чекът е неправилно подписан. На мястото на датата бил положен подписът му, а на мястото на подписа клиентът написал датата. От банката отказали да приемат този чек. Клиентът Н.Ъ. обещал да го поправи, след като се свърже с близките си в Швейцария, и да върне правилно попълнен нов. Повече обаче не се явил в банката с издадения от швейцарска банка чек.  \r\nНа 17 юни 2016 год. подсъдимият отново посетил клона на банката във Варна, като представил за осребряване чек на стойност 5,444 млн. евро. Издател на платежния инструмент била френската банка „Трезор пюблик“. Банковият служител в клона сканирал чека и го изпратил на колегите си в отдел „Валутни операции“. Те го препратили в отдел „Глобални платежни услуги“. С имейл до френската банка била потърсена информация дали представеният чек е истински. Полученият отговор гласял, че съществува чек с такъв номер, но е издаден на името на физическо лице и за значително по-малка сума. Била сезирана полицията и от направената експертна справка се установило, че има нарушаване на фоновата защитна мрежа на чека в областта на текстовете с описание на сумата и на лицето, на което бил издаден. \r\nПо време на разследването не била назначена експертиза за потвърждаване на установените пороци на платежния инструмент, тъй като чекът бил без покритие. Срещу живеещия във Варна Н.Ъ. започнало досъдебно производство за извършено престъпление по член 249, ал. 2 от НК за използване на платежен инструмент, издаден в чужбина, без да има покритие за сумата. Престъплението се наказва с лишаване от свобода от 1 до 6 години и с глоба до двойния размер на получената сума.  \r\nПрокуратурата иска в протеста до Апелативния съд да бъде отменена първоинстанционната присъда като неправилна, а подсъдимият турски гражданин да бъде признат за виновен по обвинението.", "date": "2018.07.10", "title": "Варна: Окръжната прокуратура внесе протест срещу оправдателна присъда на турски гражданин, използвал чек без покритие за над 5 млн. евро"}
{"url": "http://www.focus-news.net/news/2018/07/10/2543717/blagoevgrad-obshtinata-zapochva-povtorna-dezakarizatsiya-na-zelenite-ploshti.html", "text": "На 13,14 и 15 юли ще се извърши дезакаризация на зелените площи против влечуги и кърлежи. Това съобщиха от пресцентъра на  Община Благоевград . Целта, на третирането на зелените площи в Благоевград, е да бъде ограничено разпространението на инфекциозни заболявания. То ще се  извършва в малките и ранните часове на денонощието, като карантинният срок е 24 часа. С цел информираност на гражданите, във всеки обработен терен или обект ще бъдат поставени указателни табели, потвърждаващи третирането, с точно фиксирана дата, час на извършване и карантинен период. За предстоящата дезакаризация общинска администрация Благоевград е уведомила директорите на учебните заведения, социалните домове и детските заведения. \r\nС настъпването на активния сезон за развитие на кърлежите всяка година се извършва обезпаразитяване на училища, социални домове, детски заведения и най-посещаваните тревни площи. \r\nОбщинска администрация призовава жителите да не пускат деца на детските площадки и да не влизат в тревните площи 24 часа след пръскането.", "date": "2018.07.10", "title": "Благоевград: Общината започва повторна дезакаризация на зелените площи"}
{"url": "http://www.focus-news.net/news/2018/07/10/2543716/burgas-akve-kalide-otbelyazva-mezhdunarodniya-den-na-shahmata-s-turnir-i-nagradi.html", "text": "Шахматният турнир „Акве Калиде“ ще се проведе за първи път на 21 юли (събота) по повод Международния ден на тази игра. Това съобщиха от пресцентъра на  Община Бургас . Организаторите от Шахматен клуб (ШК) „Бургас-64“ предоставят награден фонд от 1000 лв. за победителите в шахматния блиц турнир, който ще бъде организиран в седем кръга по швейцарска система. Записването за участие продължава до 16:00 часа на 20 юли на адрес: chessburgas64@abv.bg или на тел. 0899941257. Турнирът е открит, без такса за участие при предварително записване. Желаещите да се запишат в деня на турнира ще заплащат такса от 20.00 лева. \r\nОрганизаторите туристически комплекс (ТК) „Акве Калиде“ и ШК „Бургас-64“ са подготвили интересна програма за всички посетители. \r\nСамо на този ден в туристически комплекс „Акве Калиде“ ще бъде подредена изложба с ценни колекционерски шахматни комплекти – дъски и фигури, непоказвани досега пред публика. Посетителите ще могат да разгледат частна колекция от комплекти за шах, съдържаща 120 експоната, и да се запознаят с нейния притежател. \r\nОт 13:00 ч. на същия ден всеки желаещ ще може да премери уменията си в едновременен шахматен сеанс срещу майстора на спорта Марин Карадимов. Записването на желаещи любители и посетители ще се извършва на място и е безплатно. \r\nУспоредно със сеанса ще се проведе Конкурс по решаване на шахматни задачи за ученици от първи до дванадесети клас. Интересни награди, предоставени от домакините от ТК „Акве Калиде“, очакват младите победителите в конкурса. \r\nМного забавни и интересни факти от света на логическата игра ще научат гостите на шахматен турнир „Акве Калиде“. Те ще имат възможност да изпробват уменията си и срещу изкуствен интелект. За създаването, историята и още неоткритите комбинации на шахмата ще разкажат най-добрите ни специалисти. \r\nЦеремонията по награждаване на победителите ще започне от 14:00 ч. \r\nВсички събития са отворени за свободно посещение.", "date": "2018.07.10", "title": "Бургас: „Акве Калиде“ отбелязва Международния ден на шахмата с турнир и награди"}
{"url": "http://www.focus-news.net/news/2018/07/10/2543718/sport-fernando-karanga-e-transferiran-v-henan-dzienie-za-4-miliona-dolara.html", "text": "Голмайсторът на най-успешният български клуб ЦСКА за минали сезон Фернандо Каранга е преминал в 14-ия в класирането на „А“ група в Китай Хенан Дзиение, се разбра от добре запознат източник. Трансферът е на стойност 4 милиона долара. През миналия сезон треньор на отбора бе българският специалист Ясен Петров, който изпълни поставените му задачи и запази мястото на клуба в елита на китайския футбол, след което напусна. Този сезон отново отборът се бори да не изпадне и заема 14-о място във временното класиране.", "date": "2018.07.10", "title": "Спорт: Фернандо Каранга е трансфериран в Хенан Дзиение за 4 милиона долара"}
{"url": "http://www.focus-news.net/news/2018/07/10/2543720/varna-goryala-e-staya-v-kashta-na-ul-gorna-studena.html", "text": "Пожар е възникнал рано тази сутрин в къща на ул. „Горна студена“ във квартал „Аспарухово“ във Варна. Това съобщиха от пресцентъра на  Областната дирекция на МВР . Сигнал е подаден около 00.40 часа тази сутрин. Пламъците са обхванали стая, намираща се на ул. „Горна студена“. Причината за инцидента са изяснява. Няма пострадали хора. Унищожени са мебели.  \r\nВ рамките на вчерашния ден на тел. 112 са постъпили още два сигнала от Варна за пожари. Единият инцидент е станал около 10.25 часа. Пожар е подпалил навес, намиращ се в село Доброплодно. Причината за инцидента е небрежност при боравене с открит огън. Няма пострадали хора. Унищожена е изолационна вата, опушени са 100 кв. м стени. Около 19.10 часа, е постъпил друг сигнал за пожар в котелно помещение, намиращо се на ул. „Петко Напетов“ във Варна. Причината за инцидента са огневи дейности. Няма пострадали хора. Унищожени са 60 бали фураж, мотофреза и навес.", "date": "2018.07.10", "title": "Варна: Горяла е стая в къща на ул. „Горна студена“"}
{"url": "http://www.focus-news.net/news/2018/07/10/2543719/borislav-sarafov-nsls-prez-parvite-6-mesetsa-na-tazi-godina-imame-4-pati-poveche-vazlozheni-dosadebni-proizvodstva-otkolkoto-za-12-mesetsa-prez-predishni-godini.html", "text": "През първите 6 месеца на тази година имаме 4 пъти повече възложени досъдебни производства, отколкото за 12 месеца през предишни години. Това каза директорът на Национална следствена служба (НСлС) Борислав Сарафов по време на представяне на отчет на дейността на службата за първото шестмесечие на годината, предаде репортер на  Агенция „Фокус“ . „При инвентаризацията през януари установихме не много добро състояние на натовареността на службата. Първото, което направихме, бяха по-специализирани отдели за разследване на престъпна дейност – първи отдел – „Специализиран“; втори отдел – „Криминален“; трети отдел – „Стопански“ и четвърти – „Финансови разследвания“. След това се оказа, че делата, които са налични към 1 януари 2018 г., са 120. С едва 120 дела при 70 и няколко следователи, считам, че натоварването на НСлС не беше адекватно към онзи момент. Има сериозен капацитет, който не се използваше пълноценно. Към настоящия момент той е натоварен максимално“, допълни той. „От началото на годината са възложени 214 досъдебни производства. През 2015 година са възложени едва 41 досъдебни производства, през 2016 възложените ДП са 58, а през 2017 г. те са 60“, допълни още Сарафов. По думите му качеството на работата, което НСлС се стреми да постигне се вижда от върнатите досъдебни производства с указания от прокурор. Тази година върнатите такива дела са 12. През 2015 г. те са били 74, през 2016 г. – 51, а през 2017 г. са 26. „Общо разследваните досъдебни производства за първите 6 месеца на 2018 г. са 346. През 2015 г. те са били 398, през 2016 г. 312, а през 2017 г. – 246. Приключени са общо 58 досъдебни производства. С намаляване на общия обем работа, съвсем  естествено и броя на приключените дела намалява“, каза още той.  \r\nЦветелин ДИМИТРОВ", "date": "2018.07.10", "title": "Борислав Сарафов, НСлС: През първите 6 месеца на тази година имаме 4 пъти повече възложени досъдебни производства, отколкото за 12 месеца през предишни години"}
{"url": "http://www.focus-news.net/news/2018/07/10/2543725/shumen-ogranicheno-e-dvizhenieto-po-pat-ii-73-radko-dimitrievo-ivanski-poradi-otstranyavane-na-avariral-tezhkotovaren-avtomobil.html", "text": "Ограничено е движението по път II-73 Радко Димитриево - Ивански поради отстраняване на аварирал тежкотоварен автомобил. Това съобщиха от пресцентъра на  Агенция \"Пътна инфраструктура\"  (АПИ). Трафикът на автомобили до 3,5 тона е пренасочен по обходен маршрут през село Мараш, а автомобили над 3,5 тона е необходимо да изчакват на място. От АПИ призоваха шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.07.10", "title": "Шумен: Ограничено е движението по път II-73 Радко Димитриево - Ивански поради отстраняване на аварирал тежкотоварен автомобил"}
{"url": "http://www.focus-news.net/news/2018/07/10/2543724/rumen-petkov-abv-s-kitay-podpisahme-protokol-o-namereniyah-v-koyto-edinstveno-intelektualnata-mosht-na-tsvetan-tsvetanov-mozhe-da-razkrie-kitayskiya-vrag.html", "text": "С Китай подписахме „протокол о намерениях“, в който единствено интелектуалната мощ на Цветан Цветанов може да разкрие китайския враг. Това каза председателят на АБВ Румен Петков по време на пресконференция, предаде репортер на  Агенция „Фокус“.  Във връзка с приключилия формат \"16+1\" – Китай + страните от Централна и Източна Европа, на който България бе домакин, Петков заяви, че това е седмият поред такъв форум. „По същество досега страната и институциите ни на първо място правителствата са демонстрирали една пълна, административна, политическа и управленска немощ“, каза Петков. Той посочи, че навремето в Комсомола са си  умирали от смях, когато са подписвали с руснаците „протокол о намерениях“ и обясни, че с Китай имаме споразумение за сътрудничество в областта на науката и технологиите, протокол за фитосанитарни изисквания за белене на слънчогледово семе и още няколко стратегически решения за целия регион, които потказват, че независимо от това, че преди една година сме спечелили домакинството на формата \"16+1\" българското правителство не е предприело нищо, за да стигне до конкретни договорености, които да засегнат икономическите ни отношения. „Нещо повече сега ние имаме възможността да проведем успешна битка линията Будапеща – Белград, която е договорена да продължи към Пирея към София и това да даде възможност Будапеща и китайските инвеститори да имат достъп и до Черно море и надолу в гръцката акватория. Още повече, че Гърция е член на държавите, ангажирани със сътрудничество в Черноморския регион. Пропускаме огромни шансове, които в много голяма степен впоследствие стават за наша сметка“, допълни Петков.  Той даде пример, че в Полша са разкрити вериги на три китайски банки, директна авиолиния Пекин - Варшава. „В областта на ядрената енергетика Китай и Румъния имат подписано споразумение за съвместно изграждане на трети и четвърти блок в Черна вода.  Чехия от 2014 г. ежегодно провежда китайски инвестиционен форум на своя територия и има разкрити три директни авиолинии от Китай до Прага. Имаме един изключителен интензитет в отношенията на Унгария с Китай. За съжаление на отминалия форум имаме три конкретни предложения, от които държавата я няма. Първото е договор за изграждане на нова централа за комбинирано производство на топлинна и електрическа енергия със „Свилоза“ – Свищов, второ споразумение между Параходско-български морски флот и Китайската банка за изграждане на 6 кораба за насипни товари и третото е рутинно споразумение между Банката за развитие и   Китайската банка за развитие за 1, 5 млрд. евро кредитни линии“, каза Петков.  \r\nДеница КИТАНОВА", "date": "2018.07.10", "title": "Румен Петков, АБВ: С Китай подписахме „протокол о намерениях“, в който единствено интелектуалната мощ на Цветан Цветанов може да разкрие китайския враг"}
{"url": "http://www.focus-news.net/news/2018/07/10/2543721/vasil-velev-aikb-zashtitata-na-horata-s-uvrezhdaniya-ot-uvolnenie-vsashtnost-e-prepyatstvie-za-naemaneto-im.html", "text": "Формите, които в момента се използват, като защита, закрила от уволнение всъщност работят срещу тях. Това препятства наемането им на работа. Това каза пред журналисти Васил Велев, председател на УС на Асоциацията на индустриалния капитал в България след кръгла маса на тема: „Хората с увреждания като ресурс за първичния пазар на труда – предизвикателства и решения“, предаде репортер на  Агенция „Фокус“ . „Когато е необходимо персоналът да се редуцира, не според това кой е с увреждания и кой не, а спрямо кой работи и кой е подходящ и кой не, те не могат да бъдат съкратени. Затова работодателите не ги наемат“, посочи той. „Една защита на хората с увреждания всъщност работи срещу тях“, коментира Васил Велев. „Само с показване на добри практики, проблемът няма да се реши. Нужни са системни решения, така че работодателите да търсят хората с увреждания, а не са се пазят от тях“, заяви той. „Съответно хората с увреждания да имат интерес да търсят работа“, допълни Велев. „Хората с увреждания, които могат да работят повече от 6 часа, не би следвало да получават пенсия. Те трябва да имат стимул да си търсят работа и да работят, така е в ЕС“, каза още той. \r\nБиляна ИВАНОВА", "date": "2018.07.10", "title": "Васил Велев, АИКБ: Защитата на хората с увреждания от уволнение всъщност е препятствие за наемането им"}
{"url": "http://www.focus-news.net/news/2018/07/10/2543714/telma-makedoniya-velikobritaniya-uvelichava-dvoyno-pomoshtta-za-darzhavite-ot-zapadnite-balkani.html", "text": "Великобритания ще увеличи близо двойно финансирането за държавите от Западните балкани до 106,6 милиона долара, както и броят на своите служители в сферата на сигурността в балканския регион, в опит да се справи с местната организирана престъпност, предава  скопският телевизионен канал „Телма“ . \r\nВеликобритания твърди, че тези мерки демонстрират ангажираността на страната към стабилността в региона, независимо от това, че в момента Лондон води преговори за излизане от Европейския съюз. \r\nИсторията, според думите на премиера на Обединеното кралство преди срещата със западнобалканските лидери във вторник в Лондон, показва, че стабилността в Западнобалканския регион значи стабилна и сигурна Европа. \r\nСтраните от региона – Албания, Босна и Херцеговина, Косово, Македония, Сърбия и Албания имат амбиции за членство в Съюза, отбелязва „Телма“. \r\nВеликобритания ще увеличи финансирането за периода 2020/2021 година почти двойно в сравнение с 2018/2019 година – от 41 милиона лири стерлинги до 80 милиона. \r\nОсвен това ще бъде увеличен броят на служителите в сферата на сигурността за Западните Балкани. Лондон се надява да намали наркотрафика към своята територия и ще засили възможностите на региона за борба с организираната престъпност и екстремизма. \r\nКакто пише македонската медия, групировките от Западните Балкани, като например Албания, развиват сериозна дейност на големия пазар на Великобритания и според анализите, една криминална мрежа внася в Обединеното кралство повече от 8 тона кокаин годишно, който има пазарна стойност над 800 милиона лири стерлинги. \r\nМежду другите планирани мерки е формирането на Балкански център за мониторинг на организираната прсестъпност, който ще бъде изграден съвместно с Австрия и Норвегия. \r\nБританското правителство ще даде и един милион лири за обучение и съветване по въпросите на киберсигурността в Западните Балкани. \r\nСъщата сума ще бъде отделена за поддръжка на организациите, които работят за откриване и идентифициране на 12 хиляди жертви от конфликтите в бивша Югославия през 90-те години на миналия век. \r\nПревод и редакция:", "date": "2018.07.10", "title": "„Телма“ (Македония): Великобритания увеличава двойно помощта за държавите от Западните Балкани"}
{"url": "http://www.focus-news.net/news/2018/07/10/2543722/donald-tusk-moli-donald-tramp-tseni-sayuznitsite-si.html", "text": "Председателят на Европейския съвет Доналд Туск прати послание на американския президент Доналд Тръмп във вторник, ден преди началото на срещата на върха на НАТО в Брюксел, като го помоли „да цени съюзниците си“, предава  AFP . \r\n„Скъпа Америка, цени съюзниците си, в края на краищата нямате толкова много“, заяви Туск по време на пресконференция след подписването на споразумението за сътрудничество между Европейския съюз и Северноатлантическия съюз. \r\nПревод и редакция:", "date": "2018.07.10", "title": "Доналд Туск моли Доналд Тръмп: Цени съюзниците си"}
{"url": "http://www.focus-news.net/news/2018/07/10/2543729/veliko-tarnovo-stopanska-akademiya-d-a-tsenov-svishtov-e-sred-otlichnitsite-v-proekt-studentski-praktiki-faza-1.html", "text": "Стопанска академия (СА) „Д. А. Ценов“ – Свищов е сред отличниците в проект „Студентски практики – Фаза 1“. Това стана ясно от провелата се на 5 юли 2018 г. финална среща, домакин на която бе Икономически университет – Варна, съобщиха от  Стопанска академия – Свищов . Стартиралият през 2016 година проект „Студентски практики – Фаза 1“ се изпълнява от Министерство на образованието и науката (МОН) в партньорство с 48 висши училища в България и има за цел да подпомогне успешното реализиране на студентите на пазара на труда след завършването им, както и да окаже подкрепа на висшите училища и работодателите за създаване на трайни партньорства. \r\nНа работната среща г-жа Соня Кръстанова (ръководител на проекта), заедно с колегите си Георги Гетов (координатор \"Финансово изпълнение\") и Ангел Ангелов (координатор “Информационна система”), изказа благодарност на представителите на всички университети – партньори по проекта и представи на тяхното внимание информация за напредъка му към датата на срещата. \t \r\nАкцент в презентацията беше поставен върху изпълнението на заложените по проект „Студентски практики – Фаза 1“ два ключови индикатора: \r\n- 44 075 броя студенти, включени в студентските практики, което представлява 96% изпълнение на заложената индикативна стойност в одобреното проектно предложение (при цел – 46 000 включени студенти); \r\n- 40 143 студенти приключили успешно практическо обучение в реална работна среда от включените в дейности по Оперативната програма, което представлява 87% дял (при определена база от 46 000 студенти). \r\nАдмирации за отлично свършена работата по проект „Студентски практики – Фаза 1“ получи екипът от СА „Д. А. Ценов“ - Свищов. Повод за това станаха следните постижения: \r\n- 100% изпълнение на индикативния бюджет или 1 760 броя проведени практики; \r\n- първо място по показателя „Висши училища с най-голям процент на успешно приключили студенти спрямо индикативен брой студенти на висшето училище“; \r\n- второ място по показателя „Брой извършени проверки без установени отсъствия на студенти - 92 броя“; \r\n- пето място по показателя „Топ 20 на Висшите училища с най-голям по размер верифициран разход“ – 1 319 804,67 лв.; \r\n- пето място по показателя „Топ 20 на Висшите училища с най-голям по размер на верифициран разход за стипендии“ – 808 800,00 лв.; \r\n- 3,34% от общия брой регистрирани студенти по проекта и други. \r\nВ допълнение, данните за проект „Студентски практики – Фаза 1“ в СА „Д. А. Ценов“ в цифри са следните: \r\n- 2 710 студента регистрирани за участие в проекта; \r\n- 1 760 успешно приключили практически обучения; \r\n- 72 академични наставници; \r\n- 18 експерти финансово-счетоводно обслужване, технически изпълнители, функционални експерти и 1 водещ функционален експерт; \r\n- 114 обучаващи организации, подписали договор по проекта със СА „Д. А. Ценов“ – Свищов; \r\n- 164 ментори – представители на обучаващите организации. \r\nПрез цялото време на проекта, който официално приключва през месец септември 2018 година, имаше сериозен интерес от страна на студентите, обучаващи се в свищовското висше училище. Местата за практическо обучение по индикативен бюджет се изчерпаха на 26 януари 2018 година, а последната студентска практика приключи на 29.06.2018 година. \r\nВ рамките на проекта, екипът за управление при СА „Д. А. Ценов“ – Свищов, приложи някои иновации, които бяха оценени от екипа за управление на проекта в МОН и намериха място в раздел „Добри практики, реализирани от висшите училища“. Благодарение на електронната система на проекта (https://praktiki.mon.bg/sp), екипът от Стопанска академия създаде специална платформа от база данни за участниците в проекта, която предоставя полезна и актуална информация, селектирана за отделни целеви групи - напр. факултет, специалност, форма на обучение, проведена практика в конкретен бранш, отрасъл или работодател. В рамките на тази платформа се извършва информирането на студентите по електронна поща, телефон и други за целите на кариерните услуги, предлагани от свищовската Алма матер. Чрез участието си в проекта Стопанска академия създаде трайни партньорства с обучаващи организации и сключи договори за бъдеща съвместна дейност (извън договорите, подписани по проекта), които имат за цел: \r\n- реализация на бъдещи съвместни дейности за осъществяване на целенасочена политика за ефективна професионална реализация на завършилите кадри; \r\n- постигане на ясен и категоричен резултат в намирането на действаща връзка между работодателите и младите специалисти; \r\n- осъществяване на активен обмен на опит, научни кадри и лекторски състав за реализация на конкретни проекти в интерес на бизнеса и образователните цели на висшето училище. \r\nСвищовското висше училище изисква информация от обучаващите организации, чрез която Академичният център за кариерно консултиране и връзки с обществеността да коригира своевременно своята политика по кариерно консултиране, отчитайки препоръките на работодателите и посочените пропуски в теоретичен и практически план на практикантите. Събраните данни подпомагат актуализацията на стратегическите цели и задачи, които си е поставил Кариерният център, съобразно реалните потребности на бизнеса. Благодарение на активния обмен на информация между договорените страни, се проследява професионалното развитие на студентите, тяхната кариерна реализация в интервала 1,5 и 5 години - показател, заложен при акредитацията на висшите училища у нас. \r\nЕкипът на управление на проект „Студентски практики – Фаза 1“ при МОН, информира участниците в работната среща, че ще направи всичко по силите си да има и проект „Студентски практики – Фаза 2“ (въпрос, който вълнува изключително много свищовските студенти, и който се задава все по-често към екипа за управление в Стопанска академия), но не се ангажираха с точни дати, преди приключване на настоящия проект.", "date": "2018.07.10", "title": "Велико Търново: Стопанска академия „Д. А. Ценов“ – Свищов е сред отличниците в проект „Студентски практики – Фаза 1“"}
{"url": "http://www.focus-news.net/news/2018/07/10/2543728/borislav-sarafov-nsls-za-polovin-godina-imame-25-pati-poveche-izgotveni-ekspertizi-v-sravnenie-s-predishni-godini.html", "text": "За половин година имаме 2.5 пъти повече изготвени експертизи в сравнение с предишни години. Това каза директорът на Национална следствена служба (НСлС) Борислав Сарафов по време на представяне на отчет на дейността на службата за първото шестмесечие на годината, предаде репортер на  Агенция „Фокус“ . „Разследваните досъдебни производства в края на отчетния период за първите 6 месеца от 2018 г. са 288. Възложените и изготвени експертизи на отдел „Криминалистика“ за първите 6 месеца на 2018 г. са 116, през 2015 година те са били 40, през 2016 г. са 51, през 2017 година те са били 75. Това означава, че имаме натоварване на този отдел“, каза още той. По думите му връчените призовки за първите 6 месеца на 2018 година са 644. През 2017 те са общо 686. „Тези показатели говорят за един увеличен обем на работа и увеличена ефективност“, каза в заключение Сарафов.  \r\nВ отговор на въпрос на Агенция \"Фокус\" за това как оценява факта, че от началото на годината вече има възложени над 210 разследвания, Борислав Сарафов отговори: „Това го оценявам като позитив за цялата Национална следствена служба. Това е оценка на професионалния и капацитет. В крайна сметка всички възложени дела считам че ще бъдат ще бъдат приключени качествено и в срок“.", "date": "2018.07.10", "title": "Борислав Сарафов, НСлС: За половин година имаме 2.5 пъти повече изготвени експертизи в сравнение с предишни години"}
{"url": "http://www.focus-news.net/news/2018/07/10/2543727/veliko-tarnovo-chistyat-1000-dazhdopriemni-shahti-i-ulichni-ototsi-v-grada.html", "text": "Ново почистване на дъждоприемните шахти и уличните отоци започна във Велико Търново. Това съобщиха от пресцентъра на  Община Велико Търново . Близо 1000 съоръжения ще бъдат отворени, за да бъде осигурена максимална проводимост преди следващия период на валежи.  \r\nДейността включва изгребване на наносите, извършвано от служители на общинското предприятие „Зелени системи“, както и т.нар. „продухване“ със специализирана техника. Най-честата причина за запушване или за затрудняване на отичането на водата се оказват многобройните опаковки и найлонови торбички, изхвърлени по улиците. \r\nРаботата започна от кв. „Чолаковци“, а днес са обхванати улиците „Възрожденска“ и „Бачо Киро“. Постепенно екипите на ОП „Зелени системи“ ще обходят целия град. Работи се и по сигнали, подавани от великотърновци. \r\nНастоящото почистване на дъждоприемните шахти и уличните отоци е поредното от началото на годината и се прави преди и след всеки период на валежи.", "date": "2018.07.10", "title": "Велико Търново: Чистят 1000 дъждоприемни шахти и улични отоци в града"}
{"url": "http://www.focus-news.net/news/2018/07/10/2543723/veliko-tarnovo-detsa-ot-tsyala-balgariya-poseshtavat-letnite-zanimaniya-pri-parvo-balgarsko-narodno-chitalishte-elenka-i-kiril-d-avramovi-v-svishtov.html", "text": "Деца от всички краища на България посещават летните занимания при Първо българско народно читалище „Еленка и Кирил Д. Аврамови в Свищов. Това каза в предаването „Добре дошли в Свищов“ на  Радио „Фокус“ – Велико Търново  Дария Първанова, библиотекар в културната институция. Тя обясни, че младежите се събират три дни в седмицата в Детския отдел на читалищната библиотека. „Организираме прекрасни занимания, с образователна цел, така че децата да добият представа какви неща се случват в този град, а и в България, по принцип. Първоначално се събраха 26 деца от различни градове като  Дебелец, Бургас, Свищов, Велико Търново, София и Плевен. Те са изключително интелигентни и е много приятно да се работи с тях“, каза още Дария Първанова.  \r\nТя допълни, че броят на децата нараства всеки ден и интерес към забавните и поучителни мероприятия не липсва. Всяко едно занятие се посещава от около 30 малчугани на възраст от 6 до 12 години. Чрез интересни беседи, лекции и турове, те опознават пъстрата история на крайдунавския град и богатото минало на своята родина.  Дария Първанова каза още, че децата са посетили къщата-музей на Алеко Константинов където е изнесена лекция на тема 140 години от Освобождението на България с образователна цел. „Най-малкият слушател бе едва на три години, но слушаше лекцията с огромен  интере“с, допълни тя. В заниманията участват почти всички служители на читалището и капацитет за децата няма. Те ще приключат на 26 август с връчване на свидетелства за участие на всяко от децата. \r\nЛуиза ТРАНЧЕВА", "date": "2018.07.10", "title": "Велико Търново: Деца от цяла България посещават летните занимания при Първо българско народно читалище „Еленка и Кирил Д. Аврамови“ в Свищов"}
{"url": "http://www.focus-news.net/news/2018/07/10/2543730/rzi-burgas-za-poredna-godina-uvedomyavame-grazhdanite-za-zavishen-radiatsionen-gama-fon-po-plazhnata-ivitsa-na-chernomorskiya-zaliv-vromos.html", "text": "Във връзка с началото на летния туристически сезон Регионална здравна инспекция (РЗИ)-Бургас за поредна година уведомява гражданите, че органите на Държавния здравен контрол отчитат завишен радиационен гама-фон по плажната ивица на черноморския залив Вромос, който се намира между Военноморска база Атия и нос Акин, община Созопол. Това казаха за  Радио „Фокус“ – Бургас  от пресцентъра на РЗИ-Бургас. Повишеният гама-фон се дължи на съдържанието на радионуклиди в пясъчната ивица на залива и в почвените участъци, които се намират в близост до ивицата. Това се дължи на факта, че през 70-те и 80-те години на 20 век в дерето на залива са зауствани флотационните отпадъчни води от преработката на рудата, добивана от мина Росен. Въпреки проведената рекултивация на залива в края на 90-те години е установено завишено количество радионуклиди в пясъчната ивица и в почвените участъци до нея. В тази връзка и в изпълнение на Българското законодателство РЗИ-Бургас ежегодно извършва планови и извънредни измервания на прилежащата плажна ивица на плажа „Вромос“, като през последните две години са установени стойности от 0,20мкЗв/ч до 0,36 мкЗв/ч, които надвишават характерните стойности за плажовете по Южното Черноморие, които варират от 0,05 мкЗв/ч до 0,15 мкЗв/ч. Но са по-ниски от измерваните по-рано стойност в залива Вромос. С цел превенция и информираност на обществеността за съществуващия минимален здравен риск на населението здравните власти ежегодно се обръщат към Областна управа – Бургас и Община Созопол с искане да получат съдействие за поставяне на предупредителни табели за забрана ползването на плажната ивица. Предупредителни и иформационни табели се поставят и от здравните власти в лицето на РЗИ-Бургас. Здравният риск за населението при престой върху плажната ивица на залива Вромос се изразява в минимална възможност за възникване на бъдещи лъчеви увреждания. \r\nДеница ДИМИТРОВА", "date": "2018.07.10", "title": "РЗИ-Бургас: За поредна година уведомяваме гражданите за завишен радиационен гама-фон по плажната ивица на черноморския залив Вромос"}
{"url": "http://www.focus-news.net/news/2018/07/10/2543732/pazardzhik-dvizhenieto-pri-km-98-v-posoka-sofiya-na-am-trakiya-se-osashtestvyava-samo-v-izprevarvashtata-lenta-poradi-remontni-deynosti.html", "text": "Движението при км 98 в посока София на АМ \"Тракия\" се осъществява само в изпреварващата лента поради ремонтни дейности. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена скорост, спазвайки пътната сигнализация.  \r\nВъзстановено е движението при км 94 в посока Бургас на АМ \"Тракия\".", "date": "2018.07.10", "title": "Пазарджик: Движението при км 98 в посока София на АМ \"Тракия\" се осъществява само в изпреварващата лента поради ремонтни дейности"}
{"url": "http://www.focus-news.net/news/2018/07/10/2543733/st-komisar-nikolay-dimov-odmvr-smolyan-telefonnite-izmami-sa-industriya-koyato-razviva-mnogo-barzo.html", "text": "Телефонните измами са индустрия, която развива много бързо. Това каза за  Радио „Фокус“ – Смолян  старши комисар Николай Димов – директор на Областна дирекция на МВР – Смолян. По думите му, в област Смолян от началото на годината има пет случая, има устойчивост на този вид престъпления, но това не удовлетворява органите на реда, тъй като целта им е те да бъдат сведени до нула. На фона на страната, в Смолянско измамите са малко, но са с широк обществен отзвук и това е проблем, отбеляза ст. комисар Димов. Той подчерта, че това е и причината да се провежда превантивна дейност в това направление.  \r\n„Първо с това, че разгласяваме тези случаи, след това правим обръщения към младежите да разговарят със своите родители, баби и дядовци да не дава пари и да не се поддават на телефонните измамници. Преди три години заедно с Областна администрация направихме над 10 000 флаери, с които да предупредим хората. Посетихме всички възрастни хора в областта, сега повторно сме започнали да правим обходи по населените места. В пенсионерските клубове, в пощите, в банките сме издали сме предупреждения като хората теглят големи суми пари да ги предупреждават за измами. Информираме ги и чрез кметовете на населените места. Ежедневна е работата, но се намират хора, които все още са крайно наивни“, поясни ст. комисар Димов. Той допълни, че са ниски равнищата в областта на фона на страна, но за полицията това е проблем, защото са потърпевши възрастни хора, а измамите генерират много големи печалби. \r\nДиректорът на ОД МВР – Смолян припомни, че хората дават средно по 2-3000 лв. на измамниците, но има случаи в Смолян и със суми от 9000 лв. и 15 000 лв., суми в евро и златни накити. Той подчерта, че когато получат своевременно сигнал за измама, имат много висока разкриваемост и задържат „мулето“. По този начин гражданите не страдат, защото им се връщат парите или поне част от тях. „Сега последният хит от миналата година вече по схемата с полицейската операция, няма връзка между дяващия парите и мнимия полицай и ние не знаем какво търсим, защото хората остават пари до пейки или край блока. По този начин рязко намаляват нашите възможности да ги заловим. От около половин година дори след извършване на измамата, телефонните измамници продължават да държат измамените на телефона до два часа, за да може да се отдалечат от населеното място. При един от случаите бяха казали на жената да влезе в банята, защото ще се стреля и ще се хвърлят гранати. Жената стои в банята и два часа говори с тях, а за това време те са се отдалечили доста във вътрешността на страната“, отбеляза ст. комисар Димов. Той уточни, че миналата година са разкрили извършителите на всички пет случая на телефонни измами за областта, а от началото на тази година от пет, три или четири вече са разкрити. \r\nНели ГЕРГЬОВСКА", "date": "2018.07.10", "title": "Ст. комисар Николай Димов, ОДМВР – Смолян: Телефонните измами са индустрия, която развива много бързо"}
{"url": "http://www.focus-news.net/news/2018/07/10/2543737/adfi-konstatira-23-sluchaya-na-neprovedeni-ili-neosnovatelno-provedeni-obshtestveni-porachki-za-nad-24-mln-lv-prez-vtoroto-trimesechie-na-2018-g.html", "text": "През второто тримесечие на 2018 г. Агенцията за държавна финансова инспекция (АДФИ) приключи 135 финансови инспекции, които са с 34 повече от предходното тримесечие. Това съобщиха от пресцентъра на  АДФИ . В периода април – юни финансовите инспектори на АДФИ провериха 259 обществени поръчки на обща стойност 373 578 749 лв. Проверените договори през този период са 1 498 или с 800 повече от предишното тримесечие. При инспекциите са констатирани 23 случая на непроведени или неоснователно проведени обществени поръчки за 2 470 273 лв., което е значително по-малко от първото тримесечие на 2018 г., когато са установени 79 случая на обща стойност 14 582 819 лв.  \r\nЗа констатираните през тримесечието нарушения се съставиха един акт за начет и 238 акта за установяване на административни нарушения, свързани с прилагане на Закона за публичните финанси, Закона за обществените поръчки, Закона за счетоводството, Закона за държавната финансова инспекция, Закона за общинския дълг и др.  \r\nФинансовите инспектори идентифицираха 39 „индикатора за измама“ по смисъла на § 1, т. 9 от Допълнителните разпоредби на Закона за държавна финансова инспекция.  \r\nПовече за резултатите от финансовите инспекции можете да прочетете тук: http://www.adfi.minfin.bg/bg/18", "date": "2018.07.10", "title": "АДФИ констатира 23 случая на непроведени или неоснователно проведени обществени поръчки за над 2.4 млн лв. през второто тримесечие на 2018 г."}
{"url": "http://www.focus-news.net/news/2018/07/10/2543736/mzhg-balgariya-i-rumaniya-shte-koordinirat-pozitsiite-si-za-badeshteto-na-osp.html", "text": "Особеностите на българското и румънското земеделие са сходни и двете министерства трябва да обединят усилия за решаването на общите проблеми свързани с ОСП  и търговията със селскостопански стоки. Това заяви министърът на земеделието, храните и горите Румен Порожанов по време на работна среща с румънския министър на земеделието и развитието на селските райони Петре Деа, съобщиха от пресцентъра на  Министерството на земеделието, храните и горите  (МЗХГ). \r\nВ Букурещ, двамата министри се договориха за координиране на позициите на България и Румъния и разширяване на  сътрудничеството между двете страни в предстоящите преговори, както и обмен на информация относно превантивни действия за недопускане на разпространението на заболяването Африканска чума по свинете. \r\nМинистър Порожанов подчерта, че министър Деа и неговият екип могат да разчитат на пълна подкрепа от страна на експертите в МЗХГ във връзка с подготовката на румънската страна за предстоящото им Председателство на Съвета на ЕС. \r\nПо време на посещението двамата министри посетиха стопанство за отглеждане на зърнени култури, ферма за едър рогат добитък, лозови масиви и месопреработвателно предприятие.", "date": "2018.07.10", "title": "МЗХГ: България и Румъния ще координират позициите си за бъдещето на ОСП"}
{"url": "http://www.focus-news.net/news/2018/07/10/2543734/umblasm-n-i-pirogov-izklyuchitelno-tezhko-e-sastoyanieto-na-mazha-koyto-postrada-pri-tokov-udar-v-stolitsata-lekarite-se-boryat-za-zhivota-mu.html", "text": "В УМБЛАСМ \"Н. И. Пирогов\" беше докаран мъж с електрическо изгаряне. Веднага в противошокова зала на Клиниката по изгаряне се събира екип от специалисти. Това съобщиха от пресцентъра на  болничното заведение . Медиците правят оценка на състоянието и първична обработка на нараняванията му. Състоянието му е изключително тежко, с обширни, дълбоки изгаряния.  В момента пациентът е настанен в реанимация, където е  поставен под реанимационно лечение и активно наблюдение. Лекарите се борят за живота му.", "date": "2018.07.10", "title": "УМБЛАСМ \"Н. И. Пирогов\": Изключително тежко е състоянието на мъжа, който пострада при токов удар в столицата, лекарите се борят за живота му"}
{"url": "http://www.focus-news.net/news/2018/07/10/2543738/dobrich-okrazhniyat-sad-postanovi-2-godini-zatvor-za-mazh-izvarshil-krazhba-v-usloviyata-na-opasen-retsidiv.html", "text": "Състав на Окръжен съд - Добрич е потвърдил 2-годишна ефективна присъда, постановена от Добричкия районен съд срещу 25-годишния Е.М. от Добрич. Това съобщиха от пресцентъра на  съда . На първа съдебна инстанция подсъдимият е бил е признат за виновен в това, че на 17 септември 2017 г. в Добрич, при условията на опасен рецидив, е отнел чужди движими вещи на обща стойност 338лева. Мъжът извършил кражбата от къща, в която проникнал като счупил остъкленото предверие към дома и повредил бравата на входната врата. От жилището той задигнал метална количка, кафемашина, прахосмукачка, монитор за компютър, куфар, три стенни часовника, две електрически шевни машини, инструменти и други вещи. 25-годишният е бил осъден в условията на съкратено съдебно следствие, след като е признал вината си и всички факти, изложени в обстоятелствената част на обвинителния акт. Впоследствие той е обжалвал постановения съдебен акт с искане за по-леко наказание, под определения в закона минимум, с твърдението, че има многобройни смекчаващи вината му обстоятелства. Окръжният съд е преценил обаче, че определеното от Районния съд наказание в размер на 2 години „лишаване от свобода” е справедливо, ще въздейства предупредително върху подсъдимия и ще му отнеме възможността да върши други престъпления. Съдебният състав е счел, че подбудите за извършване на деянието трябва да се търсят не в липсата на доходи и трудова заетост, както твърди в жалбата си подсъдимият, а в ниската степен на общественото му съзнание, в неговия престъпен навик и в грубото незачитане на установения в страната правов ред, в частност чуждото право на собственост. Воден от тези съображения съдът е потвърдил изцяло първоинстанционната присъда. Мъжът ще търпи наложеното му наказание при първоначален строг режим. Той е осъден да плати и обезщетение за причинените с деянието имуществени вреди, както и направените по делото разноски в размер на 147,50 лева. Постановеното от Окръжен съд - Добрич решение е окончателно и не подлежи на обжалване или протест.", "date": "2018.07.10", "title": "Добрич: Окръжният съд постанови 2 години затвор за мъж, извършил кражба в условията на опасен рецидив"}
{"url": "http://www.focus-news.net/news/2018/07/10/2543735/yuliyana-katsarova-chorbadzhieva-nsls-beshe-usavarshenstvan-kontrolat-na-dostap-v-sgradite-na-nsls-vav-vrazka-sas-sluchilite-se-byagstva-ot-zatvori.html", "text": "Беше усъвършенстван контролът на достъп в сградите на НСлС във връзка със случилите се бягства от затвори. Това каза зам.-директорът на Национална следствена служба (НСлС) Юлияна Кацарова-Чорбаджиева по време на представяне на отчет на дейността на службата за първото шестмесечие на годината, предаде репортер на  Агенция „Фокус“ . „До началото на 2018 година сградите на НСлС не бяха охранявани от служители на ГД „Охрана на съдебната власт“. Това наложи провеждане на среща с министъра на правосъдието. Резултатът беше, че от 1 февруари 2018 г. е синхронизиран режима с действащото законодателство и пропусквателния режим вече се осъществява от служители на ГД „Охрана на съдебната власт“. Целият периметър е с подобрен пропускателен режим в светлината на случилите се бягства от затвори. До момента от тази сграда не са извършени бягства“, допълни тя. „Беше свършена много работа, която е с многопластово изражение. Беше довършено систематизирането на видеоархива на НСлС. Необходимо е да се отбележи, че още във времето на предишния директор на службата, г-н Диков, това е било започнато. Беше извършена систематизация на архива, условно разделена в 5 раздела – „Видеозаписи по конкретни досъдебни производства“; „Документални филми“; „Пресконференции и интервюта“; „Учебни филми“ и последен раздел – всички останали записи“, каза още тя. „Беше оптимизирана работата на отдел „Оперативен дежурен център“. Като резултат е постигната пълна 24-часова готовност за реакция за всякакви ситуации, които могат да ангажират нашата компетентност. Следващо действие, което следва да бъде маркирано, са проведените срещи с административните ръководители на част от прокуратурите в страната и почти всички завеждащи следствията в прокуратурите. Това беше изключително важно за нас тъй като беше възстановена донякъде изгубената връзка с териториалните структури. Бяха водени работни срещи, при които бяха набелязани голям брой обучителни мероприятия. Целият професионален капацитет, с който разполага НСлС беше предоставен на разположение на колегите на следствените отдели към окръжните прокуратури“, каза още зам.-директорът на НСлС.", "date": "2018.07.10", "title": "Юлияна Кацарова-Чорбаджиева, НСлС: Беше усъвършенстван контролът на достъп в сградите на НСлС във връзка със случилите се бягства от затвори"}
{"url": "http://www.focus-news.net/news/2018/07/10/2543740/mvr-pozharnite-ekipi-sa-reagirali-na-nad-150-signala-zaradi-uslozhnenata-meteorologichna-obstanovka-prez-poslednoto-denonoshtie.html", "text": "За последните 24 часа пожарните екипи в цялата страна са реагирали на над 150 сигнала, свързани с усложнената метеорологична обстановка, съобщиха от  пресцентъра на МВР.  Към момента силите и средствата на звената за ПБЗН участват в локализирането и ликвидирането на 29 произшествия. Най-много са сигналите за територията на областите Ямбол, Враца, Ловеч, Плевен, Велико Търново и град София. Няма данни за пострадали и бедстващи хора.  Област Ямбол.  Около 40 са сигналите постъпили в Регионалната дирекция на пожарната. По-голямата част от тях са за наводнени, в следствие на интензивни валежи, мази и приземни етажи в село Роза. На място има екипи на пожарната, които изчакват водата да се отече, за да започне отводняване.  Област Враца.  От град Мизия са подадени 16 сигнала за наводнени мази и приземни етажи. На място действат екипи с хидромодул от РДПБЗН- Монтана. Към 13 часа яз. „Рогозен-1“ прелива с 3м3/с. . Обявено е бедствено положение от кмета на общината.  София – град.  Екипите на Столичната пожарна са получили десетки сигнали за наводнени приземни етажи на жилища, основно в зоната на Малинова долина и кварталите около южната дъга на Околовръстния път. Към момента са отработени 12 от получените сигнали.  Област Ловеч.  Продължава отводняването на 50 имота в село Катунец. Вчера придошлите води на река Катунешка заляха две мостови съоръжения, водещи към квартал с 40 жители. Осигурена е доставка на храна, вода и медикаменти.  Област Плевен.  На територията на общините Червен бряг и Плевен са постъпили 12 сигнала за наводнения. Нивото на водата в малкия язовир на с. Ракита е спаднало с над 10 см., продължава да прелива в язовир „Стопански двор“. Обстановката постепенно се нормализира.  Област Велико Търново.  До момента в дежурната част на пожарната служба са получени 6 сигнала за наводнени имоти, в следствие от падналите обилни валежи. Наводнен е и част от  четвъртокласен път между жп гара Джулюница и село Бреговица. Към момента всички получени сигнали са отработени.", "date": "2018.07.10", "title": "МВР: Пожарните екипи са реагирали на над 150 сигнала заради усложнената метеорологична обстановка през последното денонощие"}
{"url": "http://www.focus-news.net/news/2018/07/10/2543739/shumen-vazstanoveno-e-dvizhenieto-po-pat-ii-73-s-radko-dimitrievo-s-ivanski.html", "text": "Възстановено е движението по път II-73 с. Радко Димитриево - с. Ивански. Това съобщиха от пресцентъра на  Агенция \"Пътна инфраструктура\"  (АПИ). Трафикът беше временно ограничен и пренасочен по обходен маршрут поради преместване на аварирал тежкотоварен автомобил. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.10", "title": "Шумен: Възстановено е движението по път II-73 с. Радко Димитриево - с. Ивански"}
{"url": "http://www.focus-news.net/news/2018/07/10/2543731/radio-svobodna-evropa-makedoniya-vmro-dpmne-nameri-efektiven-sposob-da-blokira-usiliyata-na-makedonskoto-pravitelstvo-za-promyana-na-imeto-na-stranata.html", "text": "Основната македонска опозиционна партия ВМРО-ДПМНЕ отново иска амнистия за осъдените за насилието в парламента в Скопие на 27 април м.г по същото време, когато трябва да се избират членовете на Държавната избирателна комисия (ЦИК) за провеждането на референдума за името. За запознатите, коментира  македонското електронно издание Радио „Свободна Европа“ , това е опит на опозицията да прокара амнистия в замяна на отключване на процесите в парламента, а според други - ефективен начин да блокира ратификацията на Договора за промяна на името на страната с Гърция. \r\nПовторното актуализиране на искането за амнистия на замесените в насилието в македонския парламент от страна на ВМРО-ДПМНЕ е опит за пазарени в хода на важните процеси, които предстоят на Македония, като например, изборът на членове на ЦИК, от който зависи провеждането на референдума за името, казват запознатите. \r\nПредседателят на ВМРО-ДПМНЕ Християн Мицковски, след края на протестния марш в Струмица, заяви, че амнистията е нужна, за да може страната да върви напред и да се сложи край на политическия реваншизъм, а не да живее в миналото. Министърът на вътрешните работи Оливер Спасовски отговори, че никой не трябва да се надява на амнистия за извършените престъпления. \r\n„Със сигурност тук става дума за политическо пазарене от страна на ВМРО-ДПМНЕ и поставяне в позиция, в която за определена постъпка ще се получи нещо. Така че искането на опозицията е легитимно, но остава да видим дали от другата страна ще искат да говорят по този въпрос. Вчера, в течение на деня бяхме свидетели на изяви от страна на министъра на вътрешните работи, че не може да има пазарлъци във връзка със събитията от 27 април. Мисля, че това, което иска ВМРО-ДПМНЕ е трудно изпълнимо, защото ако не се накажат виновните за това, което се случи, ще се получи лош пример за бъдещи действия на индивидуалности или групи от обществото“, заяви политологът от Факултета за обществени науки Митко Гаджовски. \r\nИзборът на членовете на ЦИК е неясен, тъй като ВМРО-ДПМНЕ протака работата на Комисията за изборите и назначенията, която е отговорна по този въпрос. Председателят на комисията от редиците на ВМРО-ДПМНЕ Илия Димовски заяви, че няма да назначи заседание, докато не се договорят всички партии. Опозицията иска предварително да бъдат приети Законът за финансиране на партиите и Законът за правителството. \r\nУниверситетският професор Арсим Синани смята, че искането на ВМРО-ДПМНЕ е очаквано, тъй като бившето ръководство на партията се опитва да намери начини да бъде амнистирано. \r\n„Това е опит да се размени едно нещо за друго. Това показва, че ВМРО-ДПМНЕ, под идеята за патриотизъм, иска да прокара идеята за амнистия за всички дела, които е извършила в миналото“, заяви Синани. \r\nГаджовски не изключва възможността ВМРО-ДПМНЕ да бойкотира, но не очаква интересите на партията да победят. \r\n„Мисля, че натискът от домашната и международната общественост ще се увеличава все повече, защото това е много важен процес за интересите на Македония и е много по-важен от интересите на ВМРО-ДПМНЕ“, допълва Гаджовски. \r\nПарламентът има срок до 17 юли да избере новия състав на ЦИК. За избора на комисията се изисква мнозинство от две трети, т.е. – съгласие от опозицията. \r\nПревод и редакция:", "date": "2018.07.10", "title": "Радио „Свободна Европа“ (Македония): ВМРО-ДПМНЕ намери ефективен способ да блокира усилията на македонското правителство за промяна на името на страната"}
{"url": "http://www.focus-news.net/news/2018/07/10/2543741/sofiya-zadarzhan-e-41-godishen-mazh-predlozhil-podkup-na-politsay-za-da-ne-sastavi-akt-na-shofiralata-kolata-zhena-koyato-imala-zadalzheniya-ot-neplateni-globi.html", "text": "41-годишен мъж е задържан за предложен подкуп на полицейски служители. Това съобщиха от  ОДМВР - София . Около 13.30 часа на 9 юли, на второкласен път 81, автопатрул на Районно управление на МВР - Годеч спрял за проверка лек автомобил „БМВ“ със затъмнени стъкла. В хода на проверката униформените извършили справка, от която констатирали, че водачката има задължения от неплатени глоби. В опит да избегне съставянето на акт за установените нарушения по Закона за движение по пътищата, пътникът в колата - 41-годишен мъж, подхвърлил банкнота от 50 лева в полицейския автомобил. На местопроизшествието веднага е извършен оглед от служители на ОДМВР - София. Мъжът е задържан за срок до 24 часа, а по случая- образувано досъдебно производство. След доклад на събраните материали в Софийска окръжна прокуратура, днес извършителят е привлечен в качеството на обвиняем за извършено престъпление по чл. 304А от НК и му е наложена мярка за неотклонение „подписка“.", "date": "2018.07.10", "title": "София: Задържан е 41-годишен мъж, предложил подкуп на полицай, за да не състави акт на шофиралата колата жена, която имала задължения от неплатени глоби"}
{"url": "http://www.focus-news.net/news/2018/07/10/2543745/ministar-lilyana-pavlova-nagradi-rakovodstvoto-na-nso-za-visokiya-profesionalizam-po-vreme-na-predsedatelstvoto-i-blagodari-na-vseki-edin-ot-ekipa.html", "text": "По покана на генерал-майор Данчо Даков, началник на Националната служба за охрана (НСО), заедно с вицепремиера Красимир Каракачанов и началника на Военна полиция – бригаден генерал Борислав Сертов, министър Лиляна Павлова взе участие в тържествена церемония, на която бяха отличени ръководители и служители на НСО и Военна полиция за успешно свършената работа от екипите им по подготовката и провеждането на първото Българско председателство на Съвета на ЕС. Това съобщиха от пресцентъра на  Министерството за Българското председателство на Съвета на ЕС 2018 г. . „Създадохме един прекрасен екип, всеки ден показвахте висок професионализъм, класа и ниво, за което получихме и висока оценка от партниращите служби“, заяви министър Павлова при връчването на грамотите на генерал-майор Данчо Дяков и на неговия заместник - полковник Росен Тодоров.  \r\nМинистър Павлова посочи, че познава работа на службите от много години и не е имала съмнение, че не само ще защитят доверието ни, но и ще надхвърлят очакванията ни. „Служителите на НСО и Военна полиция показаха професионализъм и всеотдайност в работата си, когато трябваше да бъдат незабележими, те бяха, а когато трябваше да се намесят адекватно, разрешаваха спокойно критични и рискови ситуации. Освен че обезпечиха сигурността на нашите гости и делегати, службите осигуриха спокойствието и сигурността на столичани и на гостите на София. А това беше и целта – докато вървят срещите от календара, предприетите мерки за сигурност да не създават притеснение и напрежение на живота на хората в столицата“, добави министър Павлова. Тя получи почетен знак – плакет от генерал-майор Данчо Дяков, с който бе отличена за съществен принос и заслуги към дейността на НСО.", "date": "2018.07.10", "title": "Министър Лиляна Павлова награди ръководството на НСО за високия професионализъм по време на председателството и благодари на всеки един от екипа"}
{"url": "http://www.focus-news.net/news/2018/07/10/2543744/vratsa-obshtinite-hayredin-i-borovan-obyaviha-bedstveno-polozhenie.html", "text": "Със Заповед на областния управител на област Враца е обявено бедствено положение на територията на общините Хайредин, Борован и Мизия, съобщиха от пресцентъра на  Областна администрация-Враца . На основание Закона за защита при бедствия, е въведен в действие Областният план за защита при бедствия, в частта „Наводнения“. Областният управител е разпоредил на кмета на Община Хайредин, на кмета на Община Борован и кмета на Община Мизия да организират изпълнението на Общинския план за защита при бедствия в частта „Наводнения“ и да уведомят кметовете на кметства за предприемане на мерки за защита на населението. Във връзка с обилните валежи от дъжд и опасността от преливане на язовири, бедственото положение е в сила от 10.00 часа на 10 юли 2018 г. до 21.00 часа на 16 юли 2018 г. Областният съвет за сигурност и щабът за изпълнение на Областния план за защита при бедствия преминава в непрекъснат режим на работа. Кметовете на общините Хайредин, Борован и Мизия са задължени да предоставят информация за обстановката на всеки два часа на оперативния дежурен при Областния съвет за сигурност.  \r\nКъм момента по информация в Областния съвет за сигурност, няма данни за опасност за населението.", "date": "2018.07.10", "title": "Враца: Общините Хайредин и Борован обявиха бедствено положение"}
{"url": "http://www.focus-news.net/news/2018/07/10/2543748/sofiya-mobilniyat-sabiratelen-punkt-za-opasni-otpadatsi-shte-poseti-rayonite-iskar-i-pancharevo-na-13-yuli.html", "text": "Мобилният събирателен пункт за опасни отпадъци ще посети районите „Искър“ и „Панчарево“ в София на 13 юли 2018 г. (петък). Това съобщиха от пресцентъра на  Столична община .  \r\nБезплатно ще се приемат следните отпадъци, образувани от домакинствата: \r\n-\tЖивак и живаксъдържащи уреди (живачни термометри, прекъсвачи и други подобни); \r\n-\tЛакове и бояджийски материали; \r\n-\tДомакински препарати и химикали; \r\n-\tМастила и замърсени опаковки; \r\n-\tФармацевтични продукти (лекарства с изтекъл срок на годност). \r\nПунктът ще бъде разположен от 08.30 до 11.30 часа в Район „Искър“, на бул. „Кръстю Пастухов“ № 18, пред районна администрация „Искър“. От 12.30 до 15.30 часа той ще се премести в с. Панчарево и ще бъде разположен на ул. „Самоковско шосе“ № 230, пред районна администрация „Панчарево“. \r\n0700 11 750 е универсалният тел. номер за запитвания и заявки. Системата за събиране на опасни отпадъци от домакинствата, плод на съвместните усилия на Столична община и БалБок Инженеринг АД, се прилага успешно на територията на Общината за седма поредна година. \r\nДопълнителна информация е публикувана в интернет страниците на БалБок (www.balbok.com) и Столична община (www.sofia.bg/waste), както и на страницата на БалБок във Facebook (https://www.facebook.com/pages/BalBok/485845981464869).", "date": "2018.07.10", "title": "София: Мобилният събирателен пункт за опасни отпадъци ще посети районите „Искър“ и „Панчарево“ на 13 юли"}
{"url": "http://www.focus-news.net/news/2018/07/10/2543746/sport-sobstvenikat-na-yuventus-andrea-anieli-pristigna-na-mikonos-pri-ronaldo-transferat-tryabva-da-e-fakt-v-sryada.html", "text": "Трансферът на мегазвездата на световния футбол Кристиано Роналдо от Реал Мадрид в Ювентус е все по-близо. Лично собственикът на италианския гранд Андреа Аниели е пристигнал днес на остров Миконос, където почива португалецът, за да преговаря за личните му условия. Очаква се \tглавата на най-богатата фамилия в Италия да вземе звездата на личния си самолет и да пристигне заедно с него в Торино, където се очаква в сряда да е официалното му представяне като играч на „бианконерите“. Говори се за трансферна сума от само 100 милиона евро и годишна заплата на Роналдо от 30 милиона от европейската валута.", "date": "2018.07.10", "title": "Спорт: Собственикът на Ювентус Андреа Аниели пристигна на Миконос при Роналдо – трансферът трябва да е факт в сряда"}
{"url": "http://www.focus-news.net/news/2018/07/10/2543726/nevena-stoyanova-abv-ne-e-spravedlivo-reshenieto-na-kevr-za-poskapvane-na-toka-i-parnoto-i-shte-dovede-do-po-barzo-obednyavane-na-naselenieto.html", "text": "Не е справедливо решението на КЕВР за поскъпване на тока и парното и ще доведе до по-бързо обедняване на населението. Това каза Невена Стоянова, председател на Федерацията на женските клубове в  АБВ по време на пресконференция във връзка с енергийната бедност, предаде репортер на  Агенция „Фокус“.   „Последното решение, което взе КЕВР, с което покачи от 1 юли тази година на електрическа и топлинна енергия ще затрудни чувствително живота на българските граждани, особено на социалните групи, най-силно нуждаещите се, социално слабите семейства с деца. Съответно ще ускори процеса на обедняване на населението. Макар че шефът на КЕВР сподели, че решението е справедливо, ние не смятаме, че е така. Увеличението на пенсиите с 3,8% категорично се губи особено в областите Плевен и Бургас, където предстои увеличение на топлинната енергия с над 15 %. Като цяло голямата диспропорция между доходите и нарастващите цени на електрическото и топлинната енергия ще допринесе за по-бързото обедняване на населението. Респективно това води до нагнетяване на напрежение в над 2 млн. български граждани. Това са най-уязвимите социални групи“, каза Стоянова. Председателят на федерацията на женските клубове в АБВ разкритикува и програмата за саниране, тъй като санираните сгради нямат паспорт и документи за промяна на отоплителните инсталации. „На практика това обезсмисля и намалява чувствително процента на енергийна ефективност“, допълни тя.  \r\nДеница КИТАНОВА", "date": "2018.07.10", "title": "Невена Стоянова, АБВ: Не е справедливо решението на КЕВР за поскъпване на тока и парното и ще доведе до по-бързо обедняване на населението"}
{"url": "http://www.focus-news.net/news/2018/07/10/2543752/prof-todor-kantardzhiev-dvoyno-poveche-sa-sluchaite-na-zarazeni-s-laymska-bolest-prez-tazi-godina-v-sravnenie-s-minalata.html", "text": "През миналата година в страната са регистрирани 110 случая на заразени с лаймска болест, а тази са потвърдени 209, което говори за едно увеличение. Това каза за интервю за  Агенция „Фокус“  проф. д-р Тодор Кантарджиев - директор на Националния център по заразни и паразитни болести. По думите му по данни на Националния център по заразни и паразитни болести в последната седмица в страната са регистрирани 32 случая на лаймска болест, което е увеличение с 8 случая повече спрямо предишната седмица. \r\n„Характерно за това заболяване, че обикновено най-много случаи по месеци има към края на лятото-през август, заболяването се проявява около месец след ухапването от кърлеж“, посочи Кантарджиев.  Пълния текст на интервюто четете по-късно в „Мнение”", "date": "2018.07.10", "title": "Проф. Тодор Кантарджиев: Двойно повече са случаите на заразени с лаймска болест през тази година в сравнение с миналата"}
{"url": "http://www.focus-news.net/news/2018/07/10/2543754/mvnr-preporachva-na-balgarskite-grazhdani-na-ostrov-tayvan-da-sledyat-aktualnata-obstanovka-i-da-se-pridarzhat-kam-ukazaniyata-na-vlastite-vav-vrazka-s-preminavaneto-na-tayfuna-mariya.html", "text": "Централното бюро по метеорология на остров Тайван отправи предупреждение във връзка с приближаването на тайфуна Мария, който се очаква да връхлети северната част на острова още днес и да предизвика проливни дъждове. Това съобщиха от пресцентъра на  Министерството на външните работи  (МВнР). Според прогнозите, тайфунът ще продължи да се движи със скорост 30 км/час в посока североизток, като се очаква в ранните часове на 11 юли 2018 г. да премине над североизточната част на Тайван и да достигне провинция Джъдзян. Очакват се значителни валежи и в югоизточната част на провинция Джъдзян и в североизточната част на провинция Фудзиен. С придвижването си в посока северозапад, тайфунът постепенно ще отслабва.   \r\nСъщевременно е в сила и оранжев код за горещини в районите Хуайлиен и Тайтун.  \r\nСъгласно информация от местните медии има затруднения при всички видове транспорт. В рамките на днешния ден са били отменени над 280 международни и вътрешни полети.   \r\nМестните власти препоръчват да не се организират масови събирания на открито или закрито, да не се работи на голяма надморска височина и да се създаде добра организация по укрепване на пристанищата. Желателно е и да се намали до минимум движението на плавателни съдове в регионите, за които важат предупрежденията, както и да се гарантира, че деца и възрастни се намират на сигурно място.    \r\nМинистерството на външните работи препоръчва на българските граждани, пътуващи или пребиваващи на територията на острова, да следят актуалната обстановка и да се придържат стриктно към указанията на местните власти.   \r\nЗа допълнителни въпроси наши сънародници могат да се обръщат към посолство на България в Пекин, Китайска народна република: +86 10 6532 1946; +86 10 6532 1916; Дежурни телефони в извънработно време: + 8610 6532 1916; + 8610 6532 1946.", "date": "2018.07.10", "title": "МВнР препоръчва на българските граждани на остров Тайван да следят актуалната обстановка и да се придържат към указанията на властите, във връзка с преминаването на тайфуна Мария"}
{"url": "http://www.focus-news.net/news/2018/07/10/2543750/vratsa-vazstanoveno-e-dvizhenieto-na-vsichki-mps-po-pat-ii-15-oryahovo-miziya.html", "text": "Възстановено е движението на всички МПС по път II-15 Оряхово – Мизия. Това съобщиха от пресцентъра на  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.10", "title": "Враца: Възстановено е движението на всички МПС по път II-15 Оряхово – Мизия"}
{"url": "http://www.focus-news.net/news/2018/07/10/2543749/korneliya-ninova-bsp-nikoga-v-nay-novata-ni-istoriya-ne-se-e-sabiral-takav-protesten-vot-kakto-po-vreme-na-predsedatelstvoto-i-tova-e-realnata-otsenka-za-nego.html", "text": "Никога в най-новата ни история не се е събирал такъв протестен вот, както по време на председателството и това е реалната оценка за него. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.   „72 протеста за 6 месеца на две дена и половина по един протест, различни, на различни групи българи“, каза Нинова. „Председателството беше отворено с 9 митинга и протеста. Последваха лекари над 20 общински болници, бургаски граждани срещу обгазяването, блокиране на международния път Е-79 от Видин, протест на работещи в образованието, родителите на деца с увреждания, протест срещу Истанбулската конвенция“, изброи лидерът на БСП. Според нея председателството не е могло да обедини народа и ще породи евроскептицизъм.   \r\nДеница КИТАНОВА", "date": "2018.07.10", "title": "Корнелия Нинова, БСП: Никога в най-новата ни история не се е събирал такъв протестен вот, както по време на председателството и това е реалната оценка за него"}
{"url": "http://www.focus-news.net/news/2018/07/10/2543755/api-dvizhenieto-po-pat-i-8-kalotina-sofiya-pri-km-9-se-osashtestvyava-v-edna-lenta-poradi-smyana-na-ogranichitelni-sistemi-v-lentata-v-posoka-kalotina.html", "text": "Движението по път I-8 Калотина - София при км 9 се осъществява в една лента поради смяна на ограничителни системи в лентата в посока Калотина. Това съобщиха от пресцентъра на  Агенция \"Пътна инфраструктура\"  (АПИ). Трафикът до 20:00 ч. ще се извършва двупосочно в лентата, в посока София.  \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.10", "title": "АПИ: Движението по път I-8 Калотина - София при км 9 се осъществява в една лента поради смяна на ограничителни системи в лентата в посока Калотина"}
{"url": "http://www.focus-news.net/news/2018/07/10/2543747/reuters-donald-tramp-ne-mozhe-da-kazhe-dali-vladimir-putin-e-priyatel-ili-vrag.html", "text": "Президентът на САЩ Доналд Тръмп заяви във вторник, че не може да определи дали руския му колега Владимир Путин е приятел или враг, а само може да каже, че е конкурент, предава  Reuters . \r\nАмериканският държавен глава направи този коментар пред Белия Дом преди заминаването си за Европа, където ще се срещне с Путин в Хелзинки на 16 юли. \r\nПревод и редакция:", "date": "2018.07.10", "title": "Reuters: Доналд Тръмп не може да каже дали Владимир Путин е приятел или враг"}
{"url": "http://www.focus-news.net/news/2018/07/10/2543751/generalniyat-sekretar-na-nato-sayuznitsite-ot-es-i-kanada-tryabva-da-uvelichat-voennite-si-razhodi-na-226-miliarda-do-2024-godina.html", "text": "Страните-членки на Европейския съюз и Канада трябва да увеличат военните си разходи на 226 милиарда долара до 2024 година. Това заяви във вторник генералният секретар на НАТО Йенс Столтенберг на пресконференция в навечерието на срещата на върха на Северноатлантическия алианс в Брюксел на 11-12 юли, предава  ТАСС . \r\n„Съюзниците от ЕС и Канада трябва да увеличат военните си разходи на $226 милиарда до 2024 година“, заяви Столтенберг. \r\nГенералният секретар заяви също, че Алиансът приветства срещата между президентите на Русия и САЩ Владимир Путин и Доналд Тръмп. Той отбеляза, че предстоящата среща на върха „съответства на принципите на НАТО спрямо Русия: диалог и сдържане“. \r\nСпоред неговите думи, Алиансът не може да даде никакви конкретни срокове относно възможността за присъединяване на Грузия в организацията. \r\n„На срещата на върха  лидерите на НАТО ще заявят, че Алиансът предоставя подкрепа за Грузия и ще изразят благодарността си за нейния принос за мисията в Афганистан. Засега не можем да дадем никакви срокове за влизането й“, отбеляза генералният секретар. \r\nПревод и редакция:", "date": "2018.07.10", "title": "Генералният секретар на НАТО: Съюзниците от ЕС и Канада трябва да увеличат военните си разходи на $226 милиарда до 2024 година"}
{"url": "http://www.focus-news.net/news/2018/07/10/2543753/korneliya-ninova-bsp-balgarskoto-predsedatelstvo-be-krasiva-no-prazna-opakovka-i-vmesto-liderstvo-na-evropa-to-be-ednopartiyno-zanimanie.html", "text": "Българското председателство бе красива, но празна опаковка и вместо лидерство на Европа то бе еднопартийно занимание. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.   Нинова поясни, че оценката на председателството е дадена от Изпълнителното бюро на партията. „Председателството на Съвета на ЕС завърши, ние изчакахме всички мероприятия, да мине срещата \"16+1\", за да дадем своята политическа оценка“, каза лидерът на БСП. Тя поясни, че още преди председателството БСП е имала екип към Националния съвет, който е изготвил предложенията на партията за програма и те са били приети в документ на парламента. Корнелия Нинова поясни, че БСП се основава на най-важния документ в парламетарната република – решението на Народното събрание, с което се е приела програмата на председателството и неговите приоритети. „Не знам дали си спомняте, че трите ключови думи на председателството бяха трите „к“ – консенсус, конкурентоспособност и кохезия и девизът беше „Съединението прави силата“. Нашата оценка е добра организация със слабо съдържание. Красива, но празна опаковка. Вместо лидерство и водачество на Европа – еднопартийно занимание, което доведе до отстъпление на права на европейски граждани“, каза Нинова.  \r\nДеница КИТАНОВА", "date": "2018.07.10", "title": "Корнелия Нинова, БСП: Българското председателство бе красива, но празна опаковка и вместо лидерство на Европа то бе еднопартийно занимание"}
{"url": "http://www.focus-news.net/news/2018/07/10/2543757/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на  Радио „Фокус”-Пловдив  днес ще говорим как община Карлово и тази година ще отбележи годишнината от рождението на Апостола на свободата Васил Левски. Започнаха ли събитията, посветени на 181-годишнината и какво още е предвидено ще ни каже зам.-кметът на Карлово Антон Минев. Ще ви съобщим и една приятна новина, която може би карловци чакат от години. Куршум джамия в Карлово придобива статут на национален паметник на културата, реши Специализираният експертен съвет за опазване на недвижимите културни ценности. Повече за това ще ни каже зам.-кметът Стойо Карагенски. \r\nВъв втората половина на днешното предаване ще отделим време и за другият велик българин израснал в Карловския край – това е Христо Ботев. Тази година \r\nотбелязваме 170 годишни от рождението на гениалния поет, публицист и революционер. Директорът на Историческия музей в Карлово Мария Деянова ще ни разкаже повече за къщата на Даскал Ботьо, бащата на Христо Ботев, е която е експозиция към музея. От нея ще разберем отново повече и за самия Даскал Ботьо и за това в какво той е възпитавал сина си. \r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.07.10", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2018/07/10/2543756/zam-ministar-tsvetan-dimitrov-zakonat-za-rozata-shte-sazdade-red-v-proizvodstvoto-selektsiyata-i-targoviyata-na-produkta.html", "text": "Законът за розата ще създаде ред в производството, селекцията и търговията на продукта. Ще се регулират взаимоотношенията между производители и преработватели, за да не се стига до случаи  на свръхпроизводство, ниски цени и недоволство  от двете страни. Това каза заместник-министърът на земеделието, храните и горите д-р Цветан Димитров при откриването на дискусия за обсъждане на проектозакона за розата в Казанлък, съобщиха от пресцентъра на  министерството .  \r\nПо думите му  розите и розовото масло са традиционен поминък за българина от векове и е редно да бъдат със специален статут в българското законодателство.  „Законодателната рамка, която със съвместни усилия разработваме  ще бъде представена от министъра на земеделието на народните представители още тази година. Законът от една страна ще защити поминъка на хората, а от друга ще даде възможност този български продукт да  бъде на необходимото ниво, както в България, така и по света“,  посочи заместник - министър Димитров. Той уточни, че  все още има прецизиране на текстове, които са в процес на дебат, като един от тях са контролните механизми.  \r\nУчастниците в дискусията  се обединиха около тезата, че е необходимо да действа контролен механизъм, който не трябва да спъва пазарните отношения.   \r\n„Крайният резултат от прилагането на новия Закон за розата е защитата за хората, които произвеждат този продукт и те да получат достойна отплата за своя труд“, обобщи заместник-министърът.", "date": "2018.07.10", "title": "Зам.-министър Цветан Димитров: Законът за розата ще създаде ред в производството, селекцията и търговията на продукта"}
{"url": "http://www.focus-news.net/news/2018/07/10/2543758/borislav-sarafov-nsls-prodalzhava-rabotata-po-razsledvaneto-na-smartta-na-deteto-na-ministar-ivaylo-moskovski.html", "text": "Продължава работата по разследването на смъртта на детето на министър Ивайло Московски. Това каза директорът на Националната следствена служба Борислав Сарафов по време на представяне на резултатите на службата от първото шестмесечие на 2018 година, предаде репортер на  Агенция „Фокус“ . „По делото работи екип от следователи, ръководени от един от зам.-директорите на НСлС Магдален Маринов. Разследването още не е приключило. Извършват се многобройни действия, извършени са много повторни огледи на местопроизшествието и са назначени експертизи. Докато не бъдат извършени всички оказани от прокуратурата процесуално-следствени действия ние не можем да приемем делото за завършени“, допълни той.  \r\nЦветелин ДИМИТРОВ", "date": "2018.07.10", "title": "Борислав Сарафов, НСлС: Продължава работата по разследването на смъртта на детето на министър Ивайло Московски"}
{"url": "http://www.focus-news.net/news/2018/07/10/2543759/ministar-neno-dimov-zapozna-kmetovete-ot-rayona-na-rila-s-merkite-za-izpalnenie-na-osaditelno-reshenie-na-sada-na-es.html", "text": "Министърът на околната среда и водите Нено Димов се срещна днес в Благоевград с кметовете на общините в района на Рила планина, за да ги информира за мерките, които ще бъдат предприети от страна на държавата във връзка с осъдителното решение на Съда на ЕС, с което България е задължена да определи нова защитена зона за опазване на дивите птици, обхващаща ниските части на Рила планина. Това съобщиха от пресцентъра на  министерството . Целта на срещата беше местните общности да бъдат запознати с мерките, които ще бъдат предприети, и да се намери баланс между опазването на природата и развитието на общините в района на новата зона.  \r\nНа 26.04.2018 г. Съдът на Европейския съюз постанови Решение по дело С-97/17, Европейска комисия срещу Република България, съгласно което „като не е обявила за специална защитена зона цялото орнитологично важно място, обхващащо Рила планина, Република България не е класифицирала най-подходящите по брой и площ територии за опазването на видове птици“. Решението на Съда на ЕС е установително, като с него не се налагат финансови санкции на България. Съгласно Договора за функционирането на Европейския съюз ако Съдът установи, че държава членка не е изпълнила свое задължение, тя е длъжна да предприеме необходимите мерки за изпълнение на съдебното решение. Всички органи на съответната държава трябва да осигурят изпълнението на решението в кратки срокове, посочи министър Димов.  \r\nСлед като ГД „Околна среда“ към ЕК изиска от страната ни да съобщи какви мерки е предприела, за да се съобрази с обявеното Решение на Съда, България пое ангажимент през лятото на 2018 г. да внесе за ново разглеждане от Националния съвет по биологично разнообразие предложението за нова защитена зона за птиците BG0002129 „Рила буфер”. След това зоната трябва да бъде определена с решение на Министерския съвет.  \r\nМинистърът запозна кметовете с обхвата на последното предложение за определяне на защитена зона за опазване на дивите птици в останалата непокрита от зони част на орнитологично важно място „Рила“. Предмет на опазване в проектозоната, съгласно това предложение, са 17 вида птици, посочени и в съдебното решение.", "date": "2018.07.10", "title": "Министър Нено Димов запозна кметовете от района на Рила с мерките за изпълнение на осъдително решение на Съда на ЕС"}
{"url": "http://www.focus-news.net/news/2018/07/10/2543760/api-naim-pri-ban-shte-izvarshi-arheologicheskite-prouchvaniya-po-traseto-na-pat-i-1-e-79-vidin-montana-vratsa.html", "text": "Подписани са договорите за извършването на археологически проучвания по трасето път I-1 /E-79/ в участъка Видин - Монтана - Враца. Това съобщиха от пресцентъра на  Агенция \"Пътна инфраструктура\" . Те ще бъдат направени от Националния археологически институт с музей при БАН. За теренните археологически проучвания преди да стартира изграждането на бъдещата магистрала са предвидени близо 80 000 лв. Средствата са осигурени от Оперативна програма „Транспорт и транспортна инфраструктура“ 2014-2020 г., която финансира подготовката на проекта, каквито са и този вид археологически проучвания. \r\nЕкипите на археолозите от НАИМ при БАН ще извършат издирване на археологически обекти по трасето на участъците Видин – Димово, Димово – Бела – Ружинци и Ружинци – Монтана. Срокът за изпълнение на възложената им дейност е 82 дни, а стойността на договора е 59 422 лв. без ДДС.  \r\nЩе бъдат направени и археологически проучвания по трасето на участъка Монтана – Враца. Техният срок е за изпълнение е 44 дни и стойност 19 993.6 лв. без ДДС. \r\nПредварителните археологически проучвания трябва да установят дали няма да бъдат засегнати или нарушени нерегистрирани археологически обекти. Целта е се документират всички археологически обекти, структури и следи независимо от техния вид и хронология, като се определи тяхното местоположение в административно-териториално отношение и се локализират прецизно с помощта на GPS или други подходящи технически средства. Необходимо е да бъдат определени и мерки за тяхното опазване, като провеждане на разкопки и наблюдение по време на строително-монтажните дейности.", "date": "2018.07.10", "title": "АПИ: НАИМ при БАН ще извърши археологическите проучвания по трасето на път I-1 /E-79/ Видин - Монтана - Враца"}
{"url": "http://www.focus-news.net/news/2018/07/10/2543761/sofiya-se-vklyuchva-v-proekta-fairmode-na-savmestniya-izsledovatelski-tsentar-na-evropeyskata-komisiya.html", "text": "В рамките на посещение на кмета на София Йорданка Фандъкова и делегация на Столична община в Съвместния изследователски център – JRS, където се провеждат научни изследвания на Европейската комисия, в гр.Испра, Италия беше договорено включването на София в проекта FAIRMODE. Това съобщиха от пресцентъра на  Столична Община .  \r\nСофия ще бъде 11-я пилотен град в проекта и ще се възползва от експертизата на Изследователския център на Европейската комисия в управлението на качеството на въздуха. В проекта, заедно със София, участват градове като Милано, Стокхолм, Хелзинки, Дъблин, които под ръководството на Съвместния изследователски център JRS ще работят заедно за подобряване на качеството на въздуха на база на иновативните подходи и практики.    \r\nСофия ще се включи и в проекта City lab на JRS посредством инициативата „Визия за София 2030“ и в проекта ENGAGE за въвличане на гражданското общество и правене на политики и тяхното провеждане за формиране на бъдещето на града ни.  \r\nПроучват се възможности за разполагане на прототипни устройства на сензори, разработени от JRS в София. Прототипни устройства в момента се тестват в Холандия.    \r\nКметът на София Йорданка Фандъкова проведе и среща с български учени, които работят в Съвместния изследователски центъра. На нея те изразиха готовността си да помагат на София.", "date": "2018.07.10", "title": "София се включва в проекта FAIRMODE на Съвместния изследователски център на Европейската комисия"}
{"url": "http://www.focus-news.net/news/2018/07/10/2543743/mayk-pompeo-donald-tramp-i-vladimir-putin-shte-govoryat-osnovno-za-siriya-i-ukrayna.html", "text": "Държавният секретар на САЩ Майк Помпео в интервю пред емиратския телевизионен канал Sky News Arabia каза за какво най-вече ще говорят президентите на Русия и САЩ Владимир Путин и Доналд Тръмп на двустранната среща в Хелзинки на 16 юли, предава  РИА Новости . \r\n„Ситуациите в Сирия и Украйна ще са главните теми на преговорите между Тръмп и Путин на срещата на върха в Хелзинки“, заяви Помпео. \r\nЛидерите ще се срещнат в столицата на Финландия на 16 юли. От Кремъл съобщиха, че президентите имат намерение да обсъдят перспективите за бъдещото развитие на двустранните отношения и актуалните въпроси от международния дневен ред. Това ще е първата пълноформатна среща между Путин и Тръмп без връзка с многостранен форум. Сирийският проблем \r\nВ интервюто пред арабската медия, държавният секретар отбеляза, че САЩ искат „да заставят руснаците, сирийците и иранците да се придържат към политическите договорки“. Целта на Вашингтон, по неговите думи, е да се изработи нова Конституция на Сирия и да се намери политическо решение на конфликта. Политикът също добави, че Иран и проиранските военни формирования трябва да напуснат страната, защото нямат никакъв повод да останат там. \r\nОсвен това, Помпео обвини Русия, че нарушава споразуменията за южната зона на деескалация в Сирия, която е създадена преди една година със санкцията на Русия, САЩ и Йордания. При това Асад нееднократно е предупреждавал, че не изключва силов сценарий за освобождението на тези територии. \r\nПрез последните няколко месеца ситуацията в южната част на арабската република се изостри, отбелязва РИА. Правителствените войски с поддръжката на отрядите на „Хизбула“ и проиранските формирования провеждат настъпление, освобождавайки все повече населени места от незаконните въоръжени бандформирования, както ги нарича руската агенция и терористите от групировката „Джебхат ан Нусра“. Последните, на свой ред, се опитват да провалят мирните преговори и да сплашат мирното население, а освен това обстрелват ежедневно жилищните квартали на Дераа и Сувейда. Украинският проблем \r\nКонфликтът в Югоизточна Украйна продължава четвърта година, пише РИА. Киев води военна операция против самопровъзгласените Донецка и Луганска народни републики. Съгласно последните данни на ООН, жертвите от противостоянието са повече от десет хиляди души. \r\nВъпросът за разрешаването на ситуацията се обсъжда в рамките на Минския мирен процес. Там се приемат документи, регламентиращи стъпките за деескалиране на конфликта. Но и след споразумението за примирие престрелките между страните продължават.  \r\nПревод и редакция:", "date": "2018.07.10", "title": "Майк Помпео: Доналд Тръмп и Владимир Путин ще говорят основно за Сирия и Украйна"}
{"url": "http://www.focus-news.net/news/2018/07/10/2543763/burgas-peshehodna-obikolka-pokazva-na-turistite-zabelezhitelnostite-na-grada.html", "text": "Burgas Free Tour е услуга, която дава възможност на туристите да опознаят историята на Бургас. ТОва съобщиха от пресцентъра на  Общината .  \r\nВсеки ден в 10:00 часа пред новия туристически информационен център срещу Часовника специален гид ще очаква желаещите да разгледат забележителностите в централната част на града. Беседата ще се води на английски език. \r\nПешеходният тур продължава около 1 час и 15 минути и преминава по следния маршрут: \r\n- Часовника \r\n- Арката на свети Николай Чудотворец \r\n- Площад \"Тройката\" \r\n- Паметник \"Альоша\" \r\n- Площад \"Св. Св. Кирил и Методий\" \r\n- Етнографски музей \r\n- Улица \"Михаил Лермонтов\" \r\n- Арменска църква \"Сурп Хач\" \r\n- Църква \"Света Богородица\" \r\n- Синагогата - Галерия \"Петко Задгорски\" \r\n- Улица \"Алеко Богориди\" \r\n- Културен център \"Морско Казино\" \r\nПредставителите на Burgas Free Tour развеждат гостите на Бургас доброволно, без да получават възнаграждение. Ако туристите харесат пешеходната обиколка, може да оставят възнаграждение на гида с избрана от тях сума. \r\nС предварителна заявка може да се организира и тур на български език. \r\nЗа контакти с Burgas Free Tour \r\nFacebook страница: www.facebook.com/BurgasFreeTour \r\nТелефон: 0896 602 123", "date": "2018.07.10", "title": "Бургас: Пешеходна обиколка показва на туристите забележителностите на града"}
{"url": "http://www.focus-news.net/news/2018/07/10/2543766/prof-todor-kantardzhiev-do-dva-dni-ot-svalyaneto-na-karlezha-chovekat-ednokratno-tryabva-da-se-vzeme-antibiotik.html", "text": "До два дни от свалянето на кърлежа от човека, той трябва еднократно да вземе антибиотик. Това каза за интервю за  Агенция „Фокус“  проф. д-р Тодор Кантарджиев - директор на Националния център по заразни и паразитни болести. Той заяви, че човек, който е ухапан от кърлеж, трябва веднага след първото хранене да си набави 200 мг „Доксициклин“, което е дозата за възрастни хора. Според него този антибиотик може да се даде и на деца, които са над 12-годишна възраст, като могат да вземат според килограмите си една или две капсули. „Най-добрия вариант за деца е антибиотик „Цефуроксим“. Антибиотикът на децата се дава веднъж или два пъти“, коментира професорът. Той посочи, че според инструкцията в САЩ в областите, в които кърлежите са заразени над 20%, се прави профилактика при ваденето на кърлежа. По думите му може да се направи в рамките на няколко дни, но не повече от 3 от ухапването. „Това е най-важното, за да се предотврати ефективно заразяването с лаймска болест“, коментира проф. Кантарджиев. По думите му в местата, където кърлежите са с много висока степен заразени, от 100 ухапани човека, обикновено 2-ма заболяват от лаймска болест.  Пълния текст на интервюто четете по-късно в „Мнение”", "date": "2018.07.10", "title": "Проф. Тодор Кантарджиев: До два дни от свалянето на кърлежа, човекът еднократно трябва да се вземе антибиотик"}
{"url": "http://www.focus-news.net/news/2018/07/10/2543767/api-shofyorite-da-se-dvizhat-s-povisheno-vnimanie-po-pat-iii-103-batultsi-zlatna-panega-ot-km-42-do-km-43-s-batultsi-v-posoka-zlatna-panega-poradi-srutvane-na-zemna-i-skalna-masa.html", "text": "Шофьорите да се движат с повишено внимание по път III-103 Батулци - Златна Панега от км 42 до км 43, непосредствено след с. Батулци, в посока Златна Панега, поради срутване на земна и скална маса върху пътното платно. За това призоваха от  Агенция \"Пътна инфраструктура\"  (АПИ). \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно", "date": "2018.07.10", "title": "АПИ: Шофьорите да се движат с повишено внимание по път III-103 Батулци - Златна Панега от км 42 до км 43, с. Батулци, в посока Златна Панега, поради срутване на земна и скална маса"}
{"url": "http://www.focus-news.net/news/2018/07/10/2543762/korneliya-ninova-bsp-grupata-za-voenni-interventsii-po-initsiativa-na-frantsiya-e-oshte-edna-stapka-kam-razdelenieto-na-evropa-na-nyakolko-skorosti.html", "text": "Групата за военни интервенции по инициатива на Франция е още една стъпка към разделението на Европа на няколко скорости. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.   „По отбрана и сигурност – точно по време на българското председателство се направи един нов формат в Европа, по инициатива на Франция, на 9 държави. Това е инициатива за група за военна интервенция. Нито дума от българското председателство. На какъв критерий се събират тези държави, какво ще правят, защо без България“, каза Нинова. По думите й девет държави са се събрали, председателят на Европа е мълчал, което е още един аргумент, че противоречията в Европа се задълбочават. Нинова отчете, че по темата Шенген също няма напредък. По отношение на европейския социален модел, Нинова заяви, че няма никакъв резултат по социалните права и  социалния стълб. „Социалните права на хората , правото на труд, заплащането на труд, здравеопазване и т.н. - по време на българското председателство не са отбелязали нищо съществено. Никакъв резултат по преодоляване на бедността. Не само, че не се гарантира основният принцип на Европа за свободно движение на стоки, хора и услуги, той се е наруши с предложението за пакета „Макрон“, каза лидерът на БСП. По думите й в този социален стълб пише засилване на координацията по въпросите за здравната помощ между европейските държави и в точно този момент е избухнал скандалът, в който се е видяло, че България не си плаща на здравните каси на другите европейски държави лечението на български граждани“, каза тя. По думите й това е въпреки приоритета за засилване на връзките по отношение на здравната помощ. „Тук трябва да отбележим един положителен напредък – това е решението да се увеличи финансирането и да се засили ролята на програмата „Еразъм“, която се отнася до образованието на младите хора. Това е добър резултат от българското председателство. За съжаление беше засенчено от реакцията на европейските младежи на европейската конференция в България“, допълни тя. \r\nДеница КИТАНОВА", "date": "2018.07.10", "title": "Корнелия Нинова, БСП: Групата за военни интервенции по инициатива на Франция е още една стъпка към разделението на Европа на няколко скорости"}
{"url": "http://www.focus-news.net/news/2018/07/10/2543764/korneliya-ninova-bsp-ot-deklaratsiyata-ot-sofiya-za-zapadnite-balkani-otpadnaha-dumite-priobshtavane-i-prisaedinyavane-i-za-sazhalenie-evropeyskoto-im-badeshte-ostana-dobro-pozhelanie.html", "text": "От декларацията от София за Западните Балкани отпаднаха думите „приобщаване и присъединяване“ и за съжаление европейското им бъдеще остана добро пожелание. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.    По думите на Нинова липсата на тези думи е отстъпление от решението на българския парламент. „Оценяваме като положително поставянето на дневен ред на темата Западни Балкани, изтласкването й напред и диалогът с Европа, но вижте какво сме решили да направи България. Приемане на финален документ в София, който да потвърди политическата воля на ЕС да приобщи Западните Балкани“, каза Нинова и поясни, че темата приобщаване и присъединяване са отпаднали от декларацията от София. По думите й е трябвало тази декларация да бъде придружена с пътна карта, конкретни ангажименти и ориентировъчни срокове за реализацията им. „Такава пътна карта няма“, допълни тя. По думите й в документа, приет от парламента фигурира текст за Черноморския регион и Дунавската стратегия. Нинова заяви, че по тази тема освен от страна на президента Румен Радев, от страна на българското правителство няма нищо направено.   \r\nДеница КИТАНОВА", "date": "2018.07.10", "title": "Корнелия Нинова, БСП: От декларацията от София за Западните Балкани отпаднаха думите „приобщаване и присъединяване“ и за съжаление европейското им бъдеще остана добро пожелание"}
{"url": "http://www.focus-news.net/news/2018/07/10/2543769/plovdiv-38-godishen-mazh-e-zadarzhan-sled-kato-e-nanesal-udar-na-sluzhitel-na-reda.html", "text": "Мъж, проявил безпричинна агресия към полицейски служител, е задържан в Шесто-РУ в Пловдив. Това съобщиха от  ОДМВР-Пловдив . Към 2.00 часа на 9 юли екип на районното управление се отзовал на сигнал за пострадал при битов конфликт на ул. „Крайречна“. Установено е, че става дума за 38-годишен криминално проявен и осъждан пловдивчанин, който е бил във видимо неадекватно състояние след употреба на алкохол. По време на качването му в пристигналата линейка, мъжът внезапно нанесъл удар на единия от придружаващите го униформени. Служителят не е пострадал сериозно. След доклад на случая в Районна прокуратура – Пловдив срещу извършителя е образувано бързо производство по чл. 131, ал.2, т.4 от НК, задържан е за срок до 24 часа.", "date": "2018.07.10", "title": "Пловдив: 38-годишен мъж е задържан, след като е нанесъл удар на служител на реда"}
{"url": "http://www.focus-news.net/news/2018/07/10/2543770/odmvr-burgas-zatvarya-se-za-dvizhenie-patyat-burgas-sofiya-zaradi-samokatastrofiral-tovaren-avtomobil.html", "text": "Затваря се за движение пътя Бургас-София, тъй като в 14.49 часа на 2 км. от с. Венец в посока Петолъчката е самокатасрофирал товарен автомобил, превозващ бутилки с ацетилиен. Това съобщи за  Радио „Фокус“ – Бургас  Цветелина Рандева, говорител на ОДМВР-Бургас. Водачът не е пострадал. \r\nДеница ДИМИТРОВА", "date": "2018.07.10", "title": "ОДМВР-Бургас: Затваря се за движение пътят Бургас-София заради самокатастрофирал товарен автомобил"}
{"url": "http://www.focus-news.net/news/2018/07/10/2543772/pazardzhik-50-godishen-mazh-e-zadarzhan-za-pritezhanie-na-nezakonen-boen-pistolet-i-tsilindrichno-tyalo-napodobyavashto-samodelno-vzrivno-ustroystvo-vav-velingrad.html", "text": "50-годишен мъж е задържан за притежание на незаконен боен пистолет и цилиндрично тяло, наподобяващо самоделно взривно устройство и дрога от служители на РУ-Велинград. Това съобщиха от пресцентъра на  МВР . Сигналът е получен  от питейно заведение в курортния град, на 9 юли около 20.00 ч. Незабавно към  мястото  бил насочен полицейски автопатрул, който установил  клиента – 50-годишен мъж от Велинград, доволно почерпен. Полицаите обаче забелязали до него полиетиленова чанта и при предприетата проверка станало ясно, че в нея той носел незаконно притежаван боен пистолет, пълнител за него и цилиндрично тяло, увито с тиксо и наподобяващо самоделно взривно устройство. Веднага били предприети всички действия за евакуиране на хората и обезопасяване на района. На място пристигнали специалисти от Специализирания отряд за борба с тероризма, които установили, че в цилиндричното тяло няма взривно вещество, а около 78 грама синтетична дрога.  Мъжът е задържан за срок от 24 часа, а оръжието и наркотиците са иззети. По случая е образувано полицейско производство.", "date": "2018.07.10", "title": "Пазарджик: 50-годишен мъж е задържан за притежание на незаконен боен пистолет и цилиндрично тяло, наподобяващо самоделно взривно устройство във Велинград"}
{"url": "http://www.focus-news.net/news/2018/07/10/2543768/korneliya-ninova-bsp-napravi-edinstvenata-sreshta-po-vreme-na-evropredsedatelstvoto-na-koyato-se-sabraha-zakonodatelna-i-izpalnitelna-vlast.html", "text": "БСП направи единствената среща по време на европредседателството, на която се събраха законодателна и изпълнителна власт. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.    По думите й това е срещата под ръководството на БСП и Кристиан Вигенин – КОСАК. Според нея в България за съжаление председателството вътре е било превърнато в еднопартийно мероприятие. „Има решение на Народното събрание министрите да информират редовно ресорните парламентарни комисии за напредъка, правителството да докладва резултатите от заседанията на Европейския съвет. За всички е ясно, че това не се случи. Българското правителство не можа да осигури институционално единство и подкрепа на председателството. В парламента нищо, президентът беше изолиран. Неправителственият сектор не беше ангажиран. Съдебната власт не беше ангажирана по дискусиите за корупцията и трансгранична престъпност. Така наречения Съвет на мъдреците не беше поканен. Всички тези институции бяха изолирани“, коментира Корнелия Нинова. \r\nДеница КИТАНОВА", "date": "2018.07.10", "title": "Корнелия Нинова: БСП направи единствената среща по време на европредседателството, на която се събраха законодателна и изпълнителна власт"}
{"url": "http://www.focus-news.net/news/2018/07/10/2543774/sport-zashtitnik-na-harvatiya-se-zakani-da-se-dokazhe-sreshtu-hari-keyn-na-polufinala-na-mondiala.html", "text": "Защитникът на националния отбор на Хърватия Деян Ловрен се закани да се докаже в сблъсъка си с голмайстора на Англия Хари Кейн в полуфиналния мач от Световното първенство между двата отбора в сряда, 11 юли, от 21:00 часа. Закачката идва от това, че бранителят защитава цветовете на Ливърпул, а нападателят на Тотнъм, като и двата отбора са част от английската Висша лига.", "date": "2018.07.10", "title": "Спорт: Защитник на Хърватия се закани да се докаже срещу Хари Кейн на полуфинала на Мондиала"}
{"url": "http://www.focus-news.net/news/2018/07/10/2543777/todor-aleksiev-kmet-na-hayredin-pokachvaneto-na-nivoto-na-yazovir-rogozen-e-s-neveroyatno-barzi-tempove-prez-poslednite-chasove.html", "text": "Покачването на нивото на язовир „Рогозен“ е с невероятно бързи темпове през последните часове, което  е причина за обявеното бедствено положени  на територията на община Хайредин. Това каза в интервю за дневния блок  „Добър ден, София“  на  Радио „Фокус“  кметът на общината Тодор Алексиев. По думите му нивото на язовира се покачва с 2-3 сантиметра на всеки час. „15 кубика в секунда се изливат от преливника, който не е довършен от фирмата-изпълнител, като от каскадата идва огромно количество вода“, каза още кметът. „Ние каквото трябва го правим. Изпомпваме с 4 сифона още от вчера на обяд. Сега в момента Гражданска защита наново слага големите помпи на стената, за да помогне на сифоните. Но водата, въпреки това много сериозно се покачва и изглежда доста застрашително. Жителите засега не са евакуирани, но са уведомени да си приготвят храна и лекарства, да си приготвят личните документи и да бъдат готови за евакуация“, съобщи Тодор Алексиев. Той добави, че община Хайредин работи добре с Областна управа и Гражданска защита. По думите му хипотетично са застрашени 13 къщи в село Бързина и село Ботево, както и  Мизия, ако се компрометира стената на язовир „Рогозен“, каза още кметът.", "date": "2018.07.10", "title": "Тодор Алексиев, кмет на Хайредин: Покачването на нивото на язовир „Рогозен“ е с невероятно бързи темпове през последните часове"}
{"url": "http://www.focus-news.net/news/2018/07/10/2543778/prof-todor-kantardzhiev-dazhdat-otmiva-ot-rasteniyata-otrovata-sreshtu-karlezhite.html", "text": "Трябва да се изчака период, когато няма да вали няколко дни, защото дъждът отмива отровата срещу кърлежите от растенията. Това каза за интервю за  Агенция „Фокус“  проф. д-р Тодор Кантарджиев - директор на Националния център по заразни и паразитни болести. Според него обикновено, когато се пръска окосената трева срещу кърлежи, трябва да минат няколко дни, за да подейства отровата. „Лошо е, когато температурата на въздуха е висока, както в момента сме лято и вали много усилено, почти ежедневно или през ден, кърлежите, обичайки влагата и високата температура, се размножават бързо и минават през своите вегетации  от ларви към нимфи, а нимфите се превръщат във възрастни кърлежи“, обясни проф. Кантарджиева. По думите му нимфите са най-инфектираните в нашата страна, защото смучат от дребни бозайници, това са мишките и плъховете, които живеят в канализациите на големите градове.   Пълния текст на интервюто четете по-късно в „Мнение”", "date": "2018.07.10", "title": "Проф. Тодор Кантарджиев: Дъждът отмива от растенията отровата срещу кърлежите"}
{"url": "http://www.focus-news.net/news/2018/07/10/2543771/korneliya-ninova-bsp-po-vreme-na-predsedatelstvoto-vmesto-saglasie-v-es-se-poluchiha-dopalnitelni-razlomi-i-se-dadoha-yarki-primeri-kak-se-ubiva-konkurentosposobnostta.html", "text": "По време на председателството вместо съгласие в ЕС се получиха допълнителни разломи и се дадоха ярки примери как се убива конкурентоспособността. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.    По отношение първият приоритет „консенсус“, Нинова заяви, че по-разделен от сега по време на председателството на България, ЕС никога не е бил. „Вместо съгласие и единодушие се получиха допълнителни различия и разломи между отделни държави по различни оси, Западна срещу Източна Европа, големи срещу малки. Стигна се до противоречие в рамките на едно правителство между отделни партии, министри. Знаете какво се случи в Германия. България не можа да бъде онзи лидер, който да осигури съгласието и консенсуса“, посочи Нинова.  По отношение на конкурентоспособността, Нинова заяви, че по време на председателството са се дали ярки примери как се убива конкурентоспособността. „Например дискусията и предложенията да се намалят субсидиите за селскостопанска политика поставя българските и не само българските земеделски производители в изключително неконкурентоспособна среда“, заяви лидерът на БСП. Според нея втори такъв удар е бил опитът за приемане на пакета „Макрон“, където големите са искали да ударят малките.  „По тема конкурентоспособност българското председателство не реализира напредък“, допълни тя.  По отношение на „кохезията“, лидерът на БСП заяви, че големият проблем на общия ни семеен дом „Европа“ са различията на държавите-членки. „В документа, който е приет от парламента пише запазване на кохезионната политика. Е, да, но бъдещият европейски бюджет предвижда тя да бъде намалена общо за Европа. Българското председателство не успя да защити кохезионната политика“, каза Нинова. Според нея то не е изпълнило решението на българския парламент.  \r\nВъв връзка с другия приоритет – отбрана, сигурност и миграция, лидерът на БСП посочи, че решението на България е следното: \"постигане на съгласие с приемане на ревизиран дъблински регламент“, т.е. да се промени Дъблин, който казва, че там където за пръв път е влязъл мигрантът, там трябва да се връща. Има решение председателството да постави темата и да постигне съгласие това да бъде променено - това решение на българския парламент не е изпълнено. По темата миграция проблемите, противопоставянето стигна критични точки. Включително г-жа Меркел обяви, че подписва двустранни споразумения за връщане. Г-н Борисов се оплете в твърденията си. Първо каза, че няма да ги приемаме, после каза, че сме пропуснали 60 хил. мигранти в Европа. По тема миграция и ревизия на Дъблин не постигна нищо и проблемът стана по-тежък\". \r\nДеница КИТАНОВА", "date": "2018.07.10", "title": "Корнелия Нинова, БСП: По време на председателството вместо съгласие в ЕС се получиха допълнителни разломи и се дадоха ярки примери как се убива конкурентоспособността"}
{"url": "http://www.focus-news.net/news/2018/07/10/2543781/pernik-uchenie-shte-testva-reaktsiite-na-kmeta-vyara-tserovska-i-ekipat-y-pri-zemetresenie-ot-61-po-rihter-s-chastichni-razrusheniya-na-teritoriyata-na-obshtinata.html", "text": "Учение ще тества реакциите на кмета Вяра Церовска и екипът й при земетресение от 6,1 по Рихтер с частични разрушения на територията на община Перник, с епицентър промишлената зона в град Батановци. Това за щастие не е реална ситуация, а сценарий, описващ обстановката, съобщиха от  Общината .  \r\nВ изпълнение на мисията местната власт ще разиграе практически действия при следните ситуации. \r\nПървата е поради силния трус са регистрирани разрушения в промишлената зона на бившия циментов завод. Под отломките са затиснати работници, които не са могли да се евакуират. Възникнал е пожар в следствие на разлив на гориво, предизвикан от пробив на тръбна и спирателна арматура на площадката на цех за производство на биодизел, един работник е леко пострадал.  \r\nПри втората е за намаляване на риска от поражение на стената на язовир „Студена“ при следващи вторични трусове е взето решение от общинския щаб за контролирано изпускане на водоема. Възниква опасност от заливане на махала „Делниче“ в град Батановци, което поражда необходимост от изграждане на предпазни диги.  \r\nУчението се организира и ще бъде наблюдавано от представители на Главна дирекция и Регионална дирекция - „Пожарна безопасност и защита на населението“ – МВР. То ще протече на два етапа.Сценарият на занятието ще бъде представено на 12 юли, от 09.00 часа, в зала „Панорама“, след което ще започнат практическите действия.", "date": "2018.07.10", "title": "Перник: Учение ще тества реакциите на кмета Вяра Церовска и екипът й при земетресение от 6,1 по Рихтер с частични разрушения на територията на общината"}
{"url": "http://www.focus-news.net/news/2018/07/10/2543775/predsedatelyat-na-sds-rumen-hristov-hiii-natsionalna-konferentsiya-na-partiyata-dokaza-che-sluhovete-za-smartta-na-sds-sa-tvarde-preuvelicheni.html", "text": "Нашият форум доказа, че слуховете за смъртта на СДС са твърде преувеличени. Това се посочва в писмо на председателя на СДС Румен Христов, във връзка с провелата се ХIII Национална конференция на партията, изпратено от пресцентъра на  СДС . \r\nАгенция „Фокус“ публикува пълния текст на писмото без редакторска намеса: \r\n„До Областните и общинските организации на СДС \r\nДо Националния изпълнителен съвет  на СДС \r\nУважаеми членове на областните и общинските организации на СДС, \r\nУважаеми членове на НИС НА СДС, \r\nПриятели, \r\nОбръщам се към Вас с уважение и благодарност за усилията, които всички положихте, за добрата организация и толерантния дух на ХХIII-та Национална конференция на СДС. \r\nНашият форум доказа, че слуховете за смъртта на СДС са твърде преувеличени. Ние сме живи, обичаме СДС, както в началото, вълнуваме се, понякога си изпускаме нервите, но това е, защото не сме безразлични. Не сме безразлични към партията, не сме безразлични и към съдбата на България. Има ли страст в политиката, има и идеи, и сблъсък на идеи, има развитие. Аз съм сигурен, че СДС тепърва ще изненадва, тепърва има какво да даде на българската политика и гражданите. Но това зависи от всички нас –ако останем заедно, ако работим отговорно и с вдъхновение, ще го постигнем!  И отново ще потвърдя думите си от конференцията – за мен всеки седесар е важен, без оглед на това дали ме е подкрепил, или не. Идеята за СДС е по-голяма от всеки един от нас! \r\nЗатова благодаря за подкрепата на всички, които гласувахте за мен! Благодаря и на Вас, които подкрепихте д-р Антон Койчев! Защото всички показахме, че сме част от една общност, че в партията ни има място за различни идеи, че сме истински демократи! \r\nДа си пожелаем успех и единство в нелекия път, който ни предстои!“.", "date": "2018.07.10", "title": "Председателят на СДС Румен Христов: ХIII Национална конференция на партията доказа, че слуховете за смъртта на СДС са твърде преувеличени"}
{"url": "http://www.focus-news.net/news/2018/07/10/2543783/blagoevgrad-dvizhenieto-po-pat-2-84-yakoruda-yurukovo-v-rayona-yakoruda-pri-km-79-se-osashtestvyava-v-edna-lenta-poradi-katastrofa.html", "text": "Движението по път ІІ-84 Якоруда - Юруково в района Якоруда, при км 79, се осъществява в една лента поради катастрофа. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\". Шофьорите трябва да се движат с повишено внимание и съобразена скорост.", "date": "2018.07.10", "title": "Благоевград: Движението по път ІІ-84 Якоруда - Юруково в района Якоруда, при км 79, се осъществява в една лента поради катастрофа"}
{"url": "http://www.focus-news.net/news/2018/07/10/2543782/kmetat-na-sofiya-yordanka-fandakova-shte-poseti-novoizgrazhdashtoto-se-depo-na-metropoliten-kadeto-shte-vidi-parviya-pristignal-vlak-za-tretata-liniya-na-metroto.html", "text": "Кметът на София Йорданка Фандъкова ще посети на 11 юли в 12.30 часа новоизграждащото се депо  на Метрополитен, където ще види първия пристигнал в София влак за третата линия на метрото. Това съобщиха от пресцентъра на  Столична община . Депото се намира на ул. Житница“ (на територията на гараж Земляне). По–късно ще инспектира и строителството на метростанцията на кръстовището на булевардите „България“ и „Гешов“.   \r\nЗа журналистите има осигурен транспорт. Микробусите тръгват от паркинга на площада при катедрален храм „Св. Александър Невски“ в 11.50 часа.", "date": "2018.07.10", "title": "Кметът на София Йорданка Фандъкова ще посети новоизграждащото се депо на „Метрополитен“, където ще види първия пристигнал влак за третата линия на метрото"}
{"url": "http://www.focus-news.net/news/2018/07/10/2543765/afp-spored-donald-tramp-sreshtata-mu-s-vladimir-putin-shte-e-nay-lesnata-ot-evropeyskata-mu-obikolka.html", "text": "Президентът на САЩ Доналд Тръмп заяви във вторник преди да замине за срещата на върха на НАТО в Брюксел, че срещата му с Владимир Путин вероятно ще е много по-лесна от тази с европейските съюзници, предава  AFP . \r\n„Честно казано, с Путин ще е най-лесната от всички. Кой можеше да си го помисли?“ – заяви Тръмп пред репортерите преди да се качи на „Еър Форс 1“, визирайки предстоящата среща с руския лидер в Хелзинки на 16 юли. \r\nДържавният глава на САЩ обеща да не позволява на европейците „да се възползват“ от него и констатира, че те не правят достатъчно в полза на трансатлантическия съюз, а отгоре на всичко се ползват от нечестни предимства в търговията със САЩ. \r\nПревод и редакция:", "date": "2018.07.10", "title": "AFP: Според Доналд Тръмп, срещата му с Владимир Путин ще е най-лесната от европейската му обиколка"}
{"url": "http://www.focus-news.net/news/2018/07/10/2543773/denitsa-zlateva-bsp-izraz-na-doverie-kam-balgariya-shte-e-postavyaneto-na-vaprosa-za-shengen-na-saveta-prez-oktomvri-koyto-e-chast-ot-avstriyskoto-predsedatelstvo.html", "text": "Израз на политическо доверие към България ще е поставянето на въпроса за Шенген на съвета през октомври, който е част от Австрийското председателство. Това каза заместник-председателят на БСП Деница Златева по време на пресконференция, предаде репортер на  Агенция „Фокус“.     „Истинското мерило за това, че България се ползва с по-голямо доверие след този 6-месечен период може да бъде видим в конкретни резултати“, заяви Златева и посочи, че един от тези резултати е членството ни в Шенген. „Ако тезата на управляващите през тези 6 месеца е, че като ротационен председател трябва да бъдем обективен посредник и да търсим консенсус и загърбихме национални теми като влизането в Шенген и работа по премахване на механизма за сътрудничество, Австрийското председателство ни дава възможност да покажем на българските граждани, че доверието към нас като държава членка е повишено и това би станало чрез поставяне на членство в Шенген на предстоящия съвет през октомври“, допълни Златева. „Извън политическата оценка смятам, че в рамките на това председателство, неговата подготовка и реализация, трябва да отдадем заслуженото на екипите, които работиха по председателството. На цялата тази админисрация в София и в Брюксел, които денонощно те бяха скритите зад светлините на прожекторите експерти, които успяха да проведат наистина и преговори в работни групи  отделните досиета“, заяви Златева и поясни, че това са огромни усилия на българската администрация, НСО, МВР и дипломатите.    \r\nДеница КИТАНОВА", "date": "2018.07.10", "title": "Деница Златева, БСП: Израз на доверие към България ще е поставянето на въпроса за Шенген на съвета през октомври, който е част от Австрийското председателство"}
{"url": "http://www.focus-news.net/news/2018/07/10/2543786/pod-nablyudenieto-na-okrazhna-prokuratura-sofiya-se-vodi-dosadebno-proizvodstvo-za-trafik-na-4990-broya-kutii-s-tsigari-bez-banderol-prez-mp-kalotina.html", "text": "На 8 юли, на Митнически пункт \"Калотина\", при извършване на проверка на товарен автомобил, пътуващ от Германия за Турция, митнически служители открили 4990 броя кутии с цигари марка „Ashima“ без акцизен бандерол. Това съобщиха от пресцентъра на  Апелативна прокуратура - София . Стоката била укрита зад спойлера на покрива на кабината на камиона, управляван от турски гражданин.  \r\nС постановление от 08.07.2018г. на старши митнически инспектор при Митница Столична като обвиняем е привлечен турският гражданин И.Д. за престъпление по чл. 242 ал. 1 б. „д“ от НК.  \r\nС постановление на прокурор от ОП София обвиняемият И.Д. е задържан за срок до 72 часа за осигуряване явяването му пред СОС с оглед вземане на постоянна мярка за неотклонение „Задържане под стража“.  \r\nРазследването продължава.", "date": "2018.07.10", "title": "Под наблюдението на Окръжна прокуратура – София се води досъдебно производство за трафик на 4990 броя кутии с цигари без бандерол през МП \"Калотина\""}
{"url": "http://www.focus-news.net/news/2018/07/10/2543787/tukan-se-izlyupi-za-prav-pat-v-stolichniya-zoopark.html", "text": "За пръв път в Столичния зоопарк и като цяло – в България, се излюпи яйце на двойката редки птици тукан. Това съобщиха от пресцентъра на  Столична община . Малкото вече напусна гнездото и прави първи опити да лети. Туканчето може да бъде видяно от посетителите на Зоопарка във фазанерията в сектор \"Птици\". Птицата е най-дребният представител на туканите от вида зелени аракари.  \r\nМалкото туканче е поредното бебе родено това лято в Столичния зоопарк. Колекцията на зоопарка се попълни с две малки на изключително редките египетски лешояди, четири бебета сурикати, антилопа кана и лемурче.  \r\nВ момента в Столичния зоопарк тече мащабен ремонт и разширение на сектора на маймуните. Той предвижда обособяването на 13 нови експозиционни зони, които ще бъдат разположени на площ от пет до десет пъти по-голяма от тази на досега съществуващите заграждения. Новите външни пространства ще са богато озеленени, като се запази максимално съществуващата дървесна и храстова растителност. Предвидено е поставяне на подходящо допълнително обогатяване и аранжировки – съоръжения за катерене, дървени площадки, въжета и естествени скални масиви, които ще осигурят на животните среда, възможно най-близка до тази в естествените им обитания. \r\nПрез 2018 г. Столичният зоопарк отбелязва 130 години от създаването си.", "date": "2018.07.10", "title": "Тукан се излюпи за пръв път в Столичния зоопарк"}
{"url": "http://www.focus-news.net/news/2018/07/10/2543779/faz-berlin-i-atina-zapochnaha-pregovori-za-vrashtaneto-na-migranti.html", "text": "Берлин и Атина започнаха преговорите за сключване на споразумение за връщане на мигранти обратно в Гърция, съобщава германският национален ежедневник  Die Frankfurter Allgemeine Zeitung , като се позовава на източници от Министерството на миграцията в балканската страна.  \r\nКъм настоящия момент е ясно, че представители на двете страни са започнали разговорите, но не се пояснява къде се водят те. По-рано стана ясно, че Германия ще се стреми до края на текущия месец да подпише договор с гърците за връщането на мигранти обратно в балканската страна, ако вече са били регистрирани от властите й. Принципното политическо съгласие между Берлин и Атина бе постигнато на срещата на върха на Европейския съюз в края на месец юни. По оценка на гръцкото правителство може да бъде допуснато връщането на около 3,3 мигранти в страната. Тереза Герова", "date": "2018.07.10", "title": "FAZ: Берлин и Атина започнаха преговори за връщането на мигранти"}
{"url": "http://www.focus-news.net/news/2018/07/10/2543789/osaden-e-mazh-izvarshval-nezakonna-targovska-deynost-s-6983-tona-otpadatsi-ot-cherni-i-tsvetni-metali-v-gr-radomir.html", "text": "По обвинителен акт на Районна прокуратура – Радомир съдът е признал за виновен Б.Д. за извършено от него престъпление по чл. 234б, ал.1, пр.1 от НК. Това съобщиха от пресцентъра на  Апелативна прокуратура - София .  \r\nВ периода от м. юни 2013 г. до м. март 2016 г., в гр. Радомир, подсъдимият Б.Д. изкупувал от различни граждани отпадъци от черни и цветни метали. Тази търговска дейност той извършвал в нарушение на Закона за управление на отпадъците, тъй като не притежавал съответния лиценз, изискващ се по нормативен акт.  \r\nЗа близо три години Б.Д. изкупил стари негодни леки автомобили - 69.83 тона (на основата на черни метали), на стойност 16 830 лева.  \r\nС присъда на Районния съд в Радомир му е наложено наказание от една година „лишаване от свобода“ с тригодишен изпитателен срок, глоба в размер на пет хиляди лева и „лишаване от право да упражнява търговска дейност” за срок от една година.  \r\nВеществените доказателства по делото – шестдесет и девет броя леки автомобили се отнемат в полза на държавата. Подсъдимият следва да заплати и сумата от 3 219.24 лева, представляващи разноски по досъдебното производство и още 120 лева за такива, извършени на фазата на съдебното следствие.  \r\nПрисъдата подлежи на обжалване пред Окръжен съд - Перник.", "date": "2018.07.10", "title": "Осъден е мъж, извършвал незаконна търговска дейност с 69.83 тона отпадъци от черни и цветни метали в гр. Радомир"}
{"url": "http://www.focus-news.net/news/2018/07/10/2543784/zam-ministarat-na-zemedelieto-tsvetan-dimitrov-v-kazanlak-zakonat-za-maslodaynata-roza-nyama-prechi-ili-vliyae-varhu-pazarnite-otnosheniya.html", "text": "Проектът за закон беше продиктуван тази година от кризата, която се случи в сферата на розопроизводството, каза в Казанлък пред журналисти зам.- министърът на земеделието и храните Цветан Димитров, предаде кореспондент на  Радио „Фокус“ . Зам.-министърът взе участие в обсъждане на Проекта за Закона за маслодайната роза, търговията и продажбата на розов цвят и на получените продукти, което се състоя в Института по розата. Димитров поясни, че не за първи път се предлага проект за закон, вероятно това е трети или четвърти за последните 10 години. „Този път се получи така, че имаше разбиране от страна на държавната администрация, от страна на браншовите организации да се случи нещо, което да е законно, да не пречи или влияе върху пазарните отношения“, каза зам.-министър Димитров. Той поясни още, че няма да има налагани ограничения, няма да има квоти, както това е повелявала европейската селскостопанска политика допреди 2 -3 години, по отношение на млякото, виното и тютюна. Зам.-министърът каза още, че за държавата това е продукт, който ако бъде защитен като специфика, той не би излязъл от обхвата на районите, където е редно да се произвежда: „Определяйки тези неща, те биха били насочили индиректно, розопроизводителите в сферата, където ще им е икономически най – изгодно.Това само по себе си ще ограничи в определен район производството. Надяваме се, че поне от тази гледна точка хората няма да се подвеждат по чисто финансови залитания. Надявам се, законът да реши този въпрос“.  \r\nЗам. – министър Димитров каза още, че целта е този закон да регулира индиректно и проблеми като този възникнал тази година с ниската изкупна цена на розовия цвят – чрез договори, регистри и излизане от анонимност на всеки, който изкупува, произвежда или търгува розов цвят. Той поясни, че все още няма механизъм, чрез който да се контролират фирмите от този бранш в сивия сектор. Единствено се получава информация от Министерство на финансите, откъдето определят, че около 30 процента от фирмите в този бранш са в сивия сектор. \r\nЗам.- министърът бе категоричен, че контролът в сектора не е като този, който е, например, по хранителната верига: „Тук се касае за по – трудни неща. Първо, защото се касае за един много кратък отрязък от време – 1 – 2 месеца в годината. Второ, касае продукт, който не е храна, не е дълготраен. Спорът трябва да бъде решаван в случая на секундата. За това е трудно да се определи контролният орган. Но хубавото е, че има Институт по розата, който може да свърши тази работа, лошото е, че няма добре оборудвани лаборатории, чието създаване тепърва ще трябва да бъде финансирано. Имаме Агенция по сортоизпитване и апробация, която също ще влезе в контролния механизъм, но очевидно най – голямо е доверието в централната власт“. \r\nСлавяна ГАЙДАРОВА", "date": "2018.07.10", "title": "Зам.-министърът на земеделието Цветан Димитров в Казанлък: Законът за маслодайната роза няма пречи или влияе върху пазарните отношения"}
{"url": "http://www.focus-news.net/news/2018/07/10/2543776/korneliya-ninova-bsp-alternativata-na-predsedatelstvoto-e-da-imash-viziya-kakva-iskash-da-bade-evropa-i-da-tarsish-sayuznitsi.html", "text": "Алтернативата на председателството е да имаш визия каква искаш да бъде Европа и да търсиш  съюзници. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.    В отговор на въпрос какво би направила БСП, ако управляваше по време на европредседателството, Нинова заяви: „Не бихме имали позиция „Ние сме председател на ЕС и нямаме право да изразяваме мнение, защото сме балансьори“. Това не бихме направили. По всяка тема бихме изразявали позиция. Може би конкретно по горещите теми. По отношение на пакета „Макрон“ на мястото на сегашното правителство бихме организирали нещата така, че да намерим подкрепата на министри от други държави в нашата ситуация, с които заедно на Съвета на министрите да можем да блокираме това решение“, коментира Нинова.  Корнелия Нинова заяви, че по отношение на кохезията БСП е подкрепила декларацията на Висшеградската четворка. „По отношение на протестите – колко би имало по време на наше управление – не мога да гадая. Споменах ги като обективен израз и оценка на управлението на правителството. Ако ние сме управляващи – сядаме и мислим. Какво означава това? Половината народ е недоволен и е по улиците, значи някъде бъркаме и нещо трябва да се направи. Да речем, че ако по наше време имаше протести на лекарите от общинската болница в Ловеч, щяхме да изпълним програмата на БСП да отделим 400 млн. лв., да оздравим общинските болници, да ги отрегистрираме от търговски дружества и да ги направим лечебни заведения по Закона за лечебните и заведения и да регулираме общинското и областното здравеопазване“, поясни лидерът на БСП.  „Селскостопанската политика – ние не бягаме от факта, че България влезе в ЕС с по-ниски субсидии, но защо трябва да продължава този разлом и това задълбочаване на проблема. Минахме през трудния период, защо в бъдещия период трябва още по-малко да получаваме, вместо да се борим да бъдем изравнени с другите европейски държави“, коментира Нинова и обърна внимание на примера във Франция. Според нея правителството е нямало позиция по тези въпроси, а БСП не само би имала, а тя и сега има позиция по тези въпроси.  \r\nДеница КИТАНОВА", "date": "2018.07.10", "title": "Корнелия Нинова, БСП: Алтернативата на председателството е да имаш визия каква искаш да бъде Европа и да търсиш  съюзници"}
{"url": "http://www.focus-news.net/news/2018/07/10/2543790/premierat-boyko-borisov-tryabva-da-badem-mnogo-edinni-v-zadachite-koito-si-postavyame-po-svarzanostta-na-balkanite.html", "text": "Трябва да бъдем много единни в задачите, които си поставяме по свързаността на Балканите. Това каза министър-председателят Бойко Борисов в Лондон, преди да вземе участие в работния обяд на държавните и правителствени ръководители на Великобритания, Австрия, Германия, Италия, Словения, Франция, Хърватия, Полша, Гърция, Албания, Босна и Херцеговина, Косово, Сърбия, Република Македония и Черна гора, съобщиха от  правителствената информационна служба .  \r\nПримерът ще участва в петата ежегодна среща на върха на инициативата „Берлински процес“, която цели потвърждаване подкрепата за европейската перспектива на страните от Западните Балкани.  \r\nБългарският министър-председател Бойко Борисов посочи, че по настояване на България във формата тази година участва и Гърция, защото Балканите трябва да се разглеждат общо, а не по отделно. Той подчерта, че участието на страната ни в “Берлинския процес” е голямо признание за свършената през последните шест месеца работа и по-конкретно резултатите постигнати по време на Срещата на върха ЕС - Западни Балкани в София.", "date": "2018.07.10", "title": "Премиерът Бойко Борисов: Трябва да бъдем много единни в задачите, които си поставяме по свързаността на Балканите"}
{"url": "http://www.focus-news.net/news/2018/07/10/2543788/sport-belgiya-frantsiya-final-predi-finala-na-svetovnoto-parvenstvo.html", "text": "Полуфиналният двубой от Световното първенство в Русия между Франция и Белгия, който ще се играе тази вечер от 21:00 часа е определян от мнозина като финал преди финала. Авторитетното френско спортно издание изнесе някои интересни факти около срещата в Санкт Петербург. Това е 74-ата среща между двата отбора и третият за тях на Световни първенства, като в предишните два надделява Франция. „Петлите“ ще получат по 400 хиляди евро ако спечелят турнира, а белгийците дори повече – по 690 хиляди. Общо футболистите на двата състава се оценяват на 1 милиард и 700 милиона евро. Клубният отбор, който има най-много състезатели в полуфиналистите е Челси с петима души.", "date": "2018.07.10", "title": "Спорт: Белгия – Франция: Финал преди финала на Световното първенство"}
{"url": "http://www.focus-news.net/news/2018/07/10/2543785/api-dvizhenieto-po-pat-i-6-sliven-karnobat-v-uchastaka-venets-lozenets-e-ogranicheno-poradi-katastrofa.html", "text": "Движението по път I-6 Сливен - Карнобат в участъка Венец - Лозенец е ограничено поради катастрофа. Това съобщиха от пресцентъра на  Агенция \"Пътна инфраструктура\"  (АПИ). Обходният маршрут е по път I-7 Петолъчката-Зимница; АМ Тракия Зимница - Карнобат; път III-795 околовръстен път на Карнобат. Трафикът се контролира от \"Пътна полиция\".", "date": "2018.07.10", "title": "АПИ: Движението по път I-6 Сливен - Карнобат в участъка Венец - Лозенец е ограничено поради катастрофа"}
{"url": "http://www.focus-news.net/news/2018/07/10/2543780/korneliya-ninova-bsp-podkrepyam-obvarzvane-na-erofondovete-i-nivata-na-koruptsiyata-ako-kriteriyat-za-tova-e-printsipen.html", "text": "Подкрепям обвързване на ерофондовете и нивата на корупцията, ако критерият за това е принципен. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.  В отговор на въпрос как БСП гледа на идеята  еврофондовете да са обвързани с нивата на корупцията, Нинова обясни: „многостранно гледаме“. „Ако този критерий се поставя принципно, е друго. По-скоро, ако този критерий се поставя принципно, парите да се усвояват срещу гарантирана законност, борба с корупция и т. н., моето мнение е „за“, но ако се избира, за да се накаже една или друга държава, която е решила да прави реформа в националното си законодателство, по-скоро не“, заяви лидерът на БСП. Според нея европейските пари трябва да се харчат прозрачно.  \r\nЗа ситуацията в БСП, Нинова обясни, че тя се обсъжда на вътрешнопартийни форуми. „Затова всеки, който в последните седмици има да казва нещо, не го ограничаваме, но го каним на 21 юли 2018 на Националното ни съвещание, на което ще представим „Визията си за България“, каза тя.  \r\nДеница КИТАНОВА", "date": "2018.07.10", "title": "Корнелия Нинова, БСП: Подкрепям обвързване на ерофондовете и нивата на корупцията, ако критерият за това е принципен"}
{"url": "http://www.focus-news.net/news/2018/07/10/2543794/ministarat-na-otbranata-krasimir-karakachanov-se-sreshtna-s-komandvashtiya-savmestnoto-komandvane-na-silite-na-nato-v-neapol-admiral-dzheym-fogo.html", "text": "Министърът на отбраната Красимир Каракачанов и началникът на отбраната генерал Андрей Боцев се срещнаха днес, 10 юли, с командващия Съвместното командване на силите на НАТО в Неапол адмирал Джейм Фого. Това съобщиха от  министерството . \r\nВ навечерието на Срещата на НАТО на върха при разговорите между министър Каракачанов и адмирал Фого се акцентира на  важни за Алианса и за България въпроси за ситуацията в Черно море и ролята на НАТО като гарант за сигурността в региона. Беше изтъкнато значението за страната ни, като морска държава, за засилването на взаимодействието със силите на НАТО, подобряването на ситуационната осведоменост и поддържане присъствието на военноморските сили на НАТО в региона. Обсъдени бяха и възможностите за развитие на стратегическите партньорства. \r\nПо време на разговорите между генерал Боцев и адмирал Фого бяха разгледани въпроси, свързани със засилването на способностите за възпиране и отбрана на Алианса, реализирането в пълен обем на мерките по адаптираното предно присъствие, както и пропорционалното им разпределение между съюзниците в Черноморския регион. Дискутирани бяха също и напредъкът по адаптирането на командната структура на НАТО, както и проектирането на стабилност и сигурност в югоизточната част на Алианса.", "date": "2018.07.10", "title": "Министърът на отбраната Красимир Каракачанов се срещна с командващия Съвместното командване на силите на НАТО в Неапол адмирал Джейм Фого"}
{"url": "http://www.focus-news.net/news/2018/07/10/2543795/ministar-lilyana-pavlova-se-sreshtna-s-predstaviteli-na-edna-ot-golemite-kitayski-kompanii-za-investitsii-v-oblastta-na-visokite-tehnologii.html", "text": "Министър Лиляна Павлова проведе среща с представители на екипа на една от големите китайски компании за инвестиции в областта на високите технологии. „Обсъдихме възможности за съвместни проекти в България, които да насърчат младите хора да се завърнат в страната ни, а тези, които са у нас – да продължат своето обучение и развитие в ИТ-сектора“, посочи министър Павлова.  \r\nПо време на разговорите тя подчерта, че България е страна с опит през годините във високотехнологичния сектор и че в момента преструктурирането на икономиката ни в тази посока ще създаде добри условия за работа и живот на младите хора у нас. „По този начин те ще могат да намерят своето професионално развитие в своята държава. За в бъдеще ще търсим контакти и ще се опираме на опита на големи технологични компании, за да гарантираме устойчиво развитие на този сектор в България“, каза още министър Павлова.", "date": "2018.07.10", "title": "Министър Лиляна Павлова се срещна с представители на една от големите китайски компании за инвестиции в областта на високите технологии"}
{"url": "http://www.focus-news.net/news/2018/07/10/2543797/plovdiv-obrazuvano-e-sledstveno-delo-sreshtu-pozharnikar-ot-parvomay-predizvikal-katastrofa-sled-upotreba-na-alkohol.html", "text": "Образувано е следствено дело срещу служител на пожарната в Първомай, съобщиха от  ОДМВР-Пловдив . В районното управление постъпил сигнал от местен жител, че паркирания му микробус бил блъснат от лек автомобил „Опел“. Полицейски екип установил, че автомобиля е бил управляван от 42-годишния пожарникар, който в момента не бил на работа. След теста с дрегер се оказало, че той шофира след употреба на алкохол. Мъжът е задържан за 24 часа с полицейска заповед. В Районна прокуратура – Първомай е образувано следствено дело, започната е и дисциплинарна проверка.", "date": "2018.07.10", "title": "Пловдив: Образувано е следствено дело срещу пожарникар от Първомай, предизвикал катастрофа след употреба на алкохол"}
{"url": "http://www.focus-news.net/news/2018/07/10/2543791/saorazhenie-za-plazmeno-izgaryane-vliza-v-eksploatatsiya-na-ploshtadkata-na-atomnata-elektrotsentrala-kozloduy.html", "text": "Като техническо достижение в преработването и кондиционирането на радиоактивни отпадъци, на територията на атомната електроцентрала „Козлодуй“ в България беше въведено в експлоатация съоръжение за плазмено изгаряне. Това съобщиха от  Държавно предприятие \"Радиоактивни отпадъци\" . Първите дейности бяха представени на донорската общност на Асамблея на държавите донори* днес (10 юли). Това съобщи на Интернет страницата си Европейската банка за възстановяване и развитие (ЕБВР). Съобщението съдържа подробна информация за инсталацията. \r\nИзползвайки плазмена технология, съоръжението значително ще намали обема на ниско- и средноактивните радиоактивни отпадъци от блокове 1-4 на АЕЦ „Козлодуй”, които бяха спрени от експлоатация, и блокове 5 и 6, които са в експлоатация. \r\nСъоръжението за плазмено изгаряне е с производителност до 250 тона годишно. В състояние на плазма металите се разтопяват и окисляват. Бетонни отпадъци, пясък, неорганични материали, изолации, като напр. минерална каменна вата и азбест, се разтопяват. Те се преобразуват в химически инертна и аморфна стъкловидна шлака. Течностите и органичните материали се изпаряват, така че крайният продукт е неорганичен. \r\nТехнологията позволява преработване на отпадъците с минимален риск за радиоактивно замърсяване. Тъй като крайната форма на отпадъците не съдържа органични вещества и течности, тя ще отговаря на строгите изисквания за качество и устойчивост при дългосрочно съхранение или погребване. Също така, исторически радиоактивни отпадъци, кондиционирани в битумна или циментова матрица, могат да бъдат повторно преработвани в съоръжение за плазмено изгаряне, което прави новата технология потенциално широко приложима не само в Козлодуй. \r\nНа територията на българската атомна електроцентрала са разположени шест реактора, разработени в бившия СССР. Блокове 1 до 4 са тип ВВЕР-440, които понастоящем са в процес на извеждане от експлоатация, финансиран от международната донорска общност, начело с Европейския съюз (ЕС), чрез Международния фонд за подпомагане извеждането от експлоатация на блокове 1-4 на  АЕЦ „Козлодуй” (МФК), администриран от ЕБВР. Блокове 5 и 6 са водо водни енергийни реактори тип ВВЕР-1000, които са в експлоатация. \r\nСъоръжението е изградено от консорциум между Iberdrola Ingeniería y Construcción (Испания) и Belgoprocess (Белгия), като Iberdrola е проектно конструкторската компания, а Belgoprocess – доставчик на технологията. Общата стойност на съоръжението е около 31 млн. евро, като 30% от тях са финансирани от правителството на Р България, а 70% от МФК. То ще бъде експлоатирано от Държавно предприятие „Радиоактивни отпадъци“ (ДП РАО), което отговаря за извеждането от експлоатация на блокове 1-4 на АЕЦ „Козлодуй” и за изграждането на националното хранилище за ниско- и средноактивни радиоактивни отпадъци. \r\n* Международен фонд „Козлодуй“ е създаден през 2001 г. с Рамково споразумение между ЕБВР и Република България. Повече от 900 млн. евро са отпуснати в голяма степен от Европейската комисия, както и от Австрия, Белгия, Дания, Франция, Гърция, Ирландия, Холандия, Испания, Швейцария и Обединеното кралство. Фондът финансира и съфинансира проекти по извеждането от експлоатация в Козлодуй и проекти по подобряване и модернизиране на секторите производство, пренос и разпределение на енергия в България. Наред с това, Фондът финансира мерки за енергийна ефективност, като например рехабилитацията на топлофикационната мрежа в градовете София и Пловдив. \r\nСъоръжението за плазмено изгаряне бе представено пред участниците от страните донори включително чрез кратък видеофилм. (българска версия)", "date": "2018.07.10", "title": "Съоръжение за плазмено изгаряне влиза в експлоатация на площадката на атомната електроцентрала „Козлодуй“"}
{"url": "http://www.focus-news.net/news/2018/07/10/2543793/mvr-tir-prevozvasht-butilki-s-atsetilen-se-e-obarnal-po-patya-petolachkata-karnobat.html", "text": "ТИР, превозващ бутилки с ацетилен се е обърнал по пътя Петолъчката – Карнобат. Това съобщиха от пресцентъра на  МВР . Днес около 15.00 часа в дежурната част на пожарната служба в Бургас е получено съобщение за преобърнал се ТИР на два километра след село Венец, в посока Петолъчката. По първоначални данни камионът превозва бутилки с ацетилен. Към мястото на инцидента е изпратен екип огнеборци. Няма данни за пострадали хора.", "date": "2018.07.10", "title": "МВР: ТИР, превозващ бутилки с ацетилен се е обърнал по пътя Петолъчката – Карнобат"}
{"url": "http://www.focus-news.net/news/2018/07/10/2543796/api-vazstanoveno-e-dvizhenieto-po-pat-i-6-sliven-karnobat-v-uchastaka-venets-lozenets.html", "text": "Възстановено е движението по път I-6 Сливен - Карнобат в участъка Венец - Лозенец. Това съобщиха от пресцентъра на  Агенция \"Пътна инфраструктура\" .  \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.10", "title": "АПИ: Възстановено е движението по път I-6 Сливен - Карнобат в участъка Венец - Лозенец"}
{"url": "http://www.focus-news.net/news/2018/07/10/2543803/prof-georgi-kamarashev-zam-kmet-na-veliko-tarnovo-ima-osigureno-finansirane-za-pochistvane-na-oshte-nyakolko-uchastaka-ot-reka-yantra-v-urbaniziranata-zona-na-grada.html", "text": "Има осигурено финансиране за почистване на още няколко участъка от река Янтра в урбанизираната зона на Велико Търново. Това съобщи за  Радио „Фокус“ – Велико Търново  зам.-кметът на Община Велико Търново проф. Георги Камарашев. Той уточни, че предстои да бъдат направени обществени поръчки за избор на изпълнител за дейностите. Процедурата, според него, ще приключи до края на лятото. „Миналата година беше направено  почистване на два критични участъка от реката. Бяха вложени много средства, единият участък е около моста за хлебозавода, а други при Чолаковския мост. Оказа се , че почистването на тези два участъка доста подобри проводимостта на реката , на водните маси“, коментира управникът. Той бе категоричен, че за момента проблеми в района няма. Увери и, че за това спомага и 24-часовата система за контрол нивото на реката, която дава  непрекъсната информация на оперативния дежурен в Община Велико Търново. \r\nТой посочи също, че се извършва извънредно почистване на шахтите във Велико Търново след обилните валежи от последните дни. По график годишно се правят по три планови обработки, като последната е била през миналия месец. Камарашев уточни, че дейностите са концентирани в критичните участъци – двете кръгови движения в района на Качица и кв. „Чолаковци“. „Искам да отправя апел към гражданите да не изхвърлят в шахтите ненужни боклуци и най-вече найлонови торбички,  тъй като при почистването се оказа, че те са основният замърсител, който реално запушва шахтите и не позволява изтичането на водата“, коментира още зам.-кметът. Той допълни, че останалите друг критичен участък има при подхода за кв. „Картала“, където в района на ВиК има шахта, която освен почистена, ще бъде и ремонтирана.  Управникът уточни и, че през следващата година вероятно ще започне мащабна реконструкция на бул. „България“, която ще включва и подмяна на шахти и създаване на по-добра отводнителна система. Това, по думите му, ще предотврати подобни проблеми в бъдеще. \r\nЛуиза ТРАНЧЕВА", "date": "2018.07.10", "title": "Проф. Георги Камарашев, зам.-кмет на Велико Търново: Има осигурено финансиране за почистване на още няколко участъка от река Янтра в урбанизираната зона на града"}
{"url": "http://www.focus-news.net/news/2018/07/10/2543800/volen-siderov-v-obedineni-patrioti-izchistihme-temite-svarzani-sas-zakona-za-gorivata-koito-vchera-stanaha-povod-za-nedorazumeniya.html", "text": "Досега имахме коалиционен съвет на Тройната коалиция „Обединени патриоти“. Изчистихме някои теми, свързани със Закона за горивата, които вчера станаха повод за недоразумения или разминаване във виждането. Това каза в свое изявление председателят на ПГ на „Обединени патриоти“ и лидер на ПП АТАКА Волен Сидеров след коалиционен съвет на партиите във формацията, предаде репортер на  Агенция „Фокус“ . „Този закон е подписан и внесен от 32-ма души, не от един единствен. Сред тези 32-ма има десет човека, които са членове на „Обединени патриоти“ – четирима от ВМРО, четирима от НФСБ и двама от АТАКА, плюс още доста хора от ГЕРБ, БСП, ДПС и ВОЛЯ. Тоест става дума за един закон, който е обсъждан, коментиран и не представлява някаква опасност за обществото. Имаше една доста детайлна експертна среща между Валери Симеонов и Емил Димитров, в момента даже ги оставихме. Изясниха се доста подробности от закона и се оказа, че в крачка са променени неща, които преди това са създавали напрежение сред по-малките търговци на горива“, коментира Сидеров и уточни, че в момента имат разбиране и съгласие, че законът не е нещо страшно. „Поправки в него са направени. Аз честно да си призная не съм дълбоко в темата, но се разбра, че това е направено и няма повод за някакви страшни, остри скандали, стълкновения, разколи“, каза още Волен Сидеров.  \r\nТой подчерта, че се е изяснило, че има поправки, които не са станали ясни. \"Нашите срещи разчитаме вече да са всеки вторник. Това е начинът – да разговаряме и да изясняваме теми, които могат да станат повод за медийни разправии. Не е добре това. Поел съм ролята нещата да се коментират. Срещата беше между нас лидерите на трите партии, заместниците, общо сме 9 човека. Ще направим така, че да бъдат предпазени по-дребните предприемачи и да не остава чувството, че те са отстранени\", добави Сидеров.", "date": "2018.07.10", "title": "Волен Сидеров: В „Обединени патриоти“ изчистихме темите, свързани със Закона за горивата, които вчера станаха повод за недоразумения"}
{"url": "http://www.focus-news.net/news/2018/07/10/2543804/kyustendil-v-uchastaka-bobov-dol-zhedna-se-izgrazhda-nov-pat-zaradi-svlachishte.html", "text": "В участъка Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.10", "title": "Кюстендил: В участъка Бобов дол – Жедна се изгражда нов път заради свлачище"}
{"url": "http://www.focus-news.net/news/2018/07/10/2543798/veliko-tarnovo-otlichen-start-pri-zapisvane-na-novoprietite-studenti-v-stopanska-akademiya-v-svishtov-sled-obyavyavane-na-rezultatite-ot-parvo-klasirane.html", "text": "Стопанска академия „Димитър А. Ценов” обяви резултатите от проведеното първо класиране за Кандидатстудентска кампания 2018 и най-нетърпеливите новоприети студенти се записаха още в първия ден, съобщиха от пресцентъра на  Стопанската академия . Сред мотивите за избора на висше училище, новозаписаните свищовски студенти посочват високата оценка сред работодателите на възпитаниците на Стопанска академия, отличната репутация на дипломиралите се и перспективните възможности за кариерна реализация. Важни фактори за избора на свищовската Алма матер според студентите са още социално-ориентираните такси за обучение, ниската цена за издръжката на живот, възможностите за участие в международни проекти и стипендиантски програми, препоръките на родители и близки. Приемът на студенти в СА „Д. А. Ценов” за академичната 2018/2019 година е по 15 специалности в ОКС „бакалавър”, в направления „Икономика” и „Администрация и управление” (редовно и задочно) по държавна поръчка и в платена форма на обучение.  \r\nИ през настоящата Кандидатстудентска кампания, в Стопанска академия се запазва тенденцията на по-голям интерес към задочната форма на обучение. Първият новозаписан задочен студент е Ина Лоринкова, избрала да се обучава в спец. „Маркетинг”. Квотата за задочно обучение по държавна поръчка е изпълнена на 100% още при първо класиране и за платено обучение в задочна форма са приети 80 души. Първи се записа Калоян Вълов, избрал спец. „Икономика на търговията”. \r\nПървият записал се първокурсник в редовна форма е Александра Прокопиева, приета в спец. „Икономика на туризма”.  След първо класиране квотата за редовно обучение по държавна поръчка е изпълнена над 90%, като незаети места има само в няколко специалности.  \r\nБлизо 100 кандидат-студенти не са класирани при първо класиране и те продължават да участват в следващите автоматично. Срокът за записване на приетите студенти от първо класиране е до 14.07.2018 г. включително. Работното време на Кандидатстудентския център за записване на новоприетите студенти при Стопанска академия през седмицата е от 08:00 до 17:00 ч., а в съботния ден – от 09:00 до 16:00 ч.  \r\nРезултатите от второто класиране ще бъдат обявени на 16 юли 2018 г., а от трето класиране – на 23 юли 2018 г. До края на настоящата кандидатстудентска кампания в Свищов предстоят още три от предварително планираните месечни изпитни сесии – на 21 юли, 25 август и 8 септември (събота от 13:00 часа). Класиране за попълване на незаетите места ще бъде обявено (при необходимост) до 15 септември.  \r\nПриемът на документи за кандидатстване в Стопанска академия за обучение в ОКС „бакалавър” продължава. Освен с оценка от държавен зрелостен изпит и с полагане на конкурсен изпит в Свищов, желаещите могат да кандидатства още с пренесена оценка от успешно положен кандидатстудентски изпит в друго висше училище или с оценка от национални и международни олимпиади. И през настоящата кампания голям броя от кандидат-студентите избират да участват в класирането със сертификат, получен от Националните ученически състезания, провеждани от Стопанска академия, което им дава право да бъдат приети в първата желана специалност и форма на обучение.  \r\nРезултатите от всяко класиране се обявяват в интернет страницата на Стопанска академия www.uni-svishtov.bg, където се публикува и актуална информация за възможностите за кандидатстване, специалност и форми на обучение, такси, срокове, необходими документи и др.", "date": "2018.07.10", "title": "Велико Търново: Отличен старт при записване на новоприетите студенти в Стопанска академия в Свищов след обявяване на резултатите от първо класиране"}
{"url": "http://www.focus-news.net/news/2018/07/10/2543802/zdf-es-i-nato-deklariraha-zhelanie-za-po-tyasno-satrudnichestvo.html", "text": "В навечерието на срещата на върха в Брюксел, Европейският съюз и НАТО демонстрираха желание за по-тясно сътрудничество между двете организации, предава германският телевизионен канал  ARD . \r\n„Гордеем се с постигнатото досега, но можем да направим повече\", се казва в изявление, подписано в Брюксел от генералния секретар на НАТО Йенс Столтенберг, председателят на Европейската комисия Жан-Клод Юнкер и председателя на Европейския съвет Доналд Туск.  \r\nТекущите предизвикателства в областта на сигурността, произтичащи от Изток и Юг правят неотменното продължаване на сътрудничеството, се казва в разпространения документ.  Тереза Герова", "date": "2018.07.10", "title": "ZDF: ЕС и НАТО декларираха желание за по-тясно сътрудничество"}
{"url": "http://www.focus-news.net/news/2018/07/10/2543801/varna-sinya-zona-zapochva-da-raboti-ot-utre-v-grada.html", "text": "От утре – 11 юли започва да функционира „синята зона“ в центъра на Варна. Това обяви на пресконференция началникът на Общинско предприятие„Паркинги и синя зона“ Младен Иванов, предаде репортер на  Радио „Фокус“ – Варна . По думите му в рамките на един месец за зоната за платено паркиране ще важи гратисен период, като водачите, които не са изпратили есемес или не са използвали някой от другите начини на плащане няма да бъдат глобявани. Заплащането на кратковременно паркиране във Варна ще се извършва по три начина. Първият е чрез мобилно приложение, което е уникално и го има само във Варна. Ще може да се заплаща за време през половин час, чрез предварително зареждане на „виртуален портфейл“, обясни още Младен Иванов. По думите му, вторият начин е чрез изпращане на SMS на кратък номер 1352. Третият вариант е чрез плащане в някой от 25 търговски обекти в центъра на града, обозначени със стикери с логото на предприятието. Става въпрос за хотели, магазини за хранителни стоки, за канцеларски материали, чието работно време съвпада с това на „синя зона“. Те ще бъдат оборудвани със специални технически средства, които ще са свързани с централната система. В тези обекти също ще може да се заплаща в брой. Това важи за чужденците, посещаващи Варна. Те ще могат да купуват виртуални талони, тъй като номерата на техните автомобили също ще бъдат въвеждани в системата. Контролът в рамките на „синя зона“ ще се осъществява само на базата на регистрационните номера на автомобилите. Няма да има талони и  винетни стикери. Според Младен Иванов идеята е вбъдеще обектите, в които ще може да се плаща за престой в зоната за паркиране да достигнат 100. Безплатно в обхвата на „синя зона“ ще могат да бъдат спирани всички електроавтомобили, както и двуколесни моторни превозни средства. Паркирането за автомобили на хора с увреждания ще бъде безплатно в рамките на 3 часа, след което ще започва таксуване по цени за кратковременно паркиране от 1 лев на 60 минути. \r\nИванов посочи също, че в гратисния период за таксуване в „синя зона“ 25 инспектори на предприятието „Паркинги и синя зона“ ще раздават на гражданите и гостите на Варна брошури и ще разясняват правилата за ползване на платеното паркиране. Служителите ще бъдат облечени със сигнални жилетки и ще имат баджове. Те ще раздават информационни материали на всички водачи, които имат интерес. „Синята зона“ във Варна стартира от утре – 11-ти юли. Обособени са 2603 паркоместа в карето между бул. “Христо Ботев“, бул. “Мария Луиза“, бул. “Осми приморски полк“, бул. “Цар Освободител“, бул. “Приморски“ и ул. “Девня“. Работното време на зоната е от 9 ч. до 19 ч. В едномесечен срок – до 12-ти август, при констатиране на неплащане такса за престой в зоната няма да бъдат поставяни скоби. За неправилно паркираните коли обаче ще се налагат санкции, съгласно Закона за движение по пътищата. Паркирането в „синята зона“ е разрешено до 3 часа. При достигане на максималния период системата няма да приема и таксува опити за последващи заплащания и клиентът трябва да премести своя автомобил извън обхвата на зоната. Нов тричасов престой може да започне, след като изминат 30 минути от изтичане на предходния. При нарушение, на автомобилите ще бъде поставяно техническо средство тип „скоба“, а санкцията за премахването й е в размер на 20 лв., съгласно наредба на Общинския съвет. След края на работното време, „закопчаните“ автомобили ще бъдат репатрирани, а собствениците им ще заплащат глобата и за скобата, и за репатрирането,  обясни още Младен Иванов. \r\nПо негови думи над 800 заявления за паркиране в „синя зона“ са подадени от живущи в центъра на Варна или от фирми, чиито офиси или търговски обекти попадат в този обхват от улици, а 40 % от заявленията са подадени онлайн чрез сайта www.varnaparking.bg. За останалите ползватели на „синята зона“ методите за плащане за почасово паркиране ще бъдат три – чрез мобилно приложение, чрез SMS или в брой. Мобилното приложение може да бъде изтеглено от сайта на дружеството и дава възможност да се заплати и половинчасов престой на цена от 50 стотинки. Системата изпраща и предупредително съобщение 5 минути преди изтичане на периода на паркиране. Друг начин за плащане е изпращане на съобщение. Клиентите на българските мобилни оператори трябва да пратят SMS на номер 1352, с текст, в който е посочен номера на автомобила. Съдържанието на SMS трябва да възпроизвежда буквално табелата с регистрационния номер на съответното пътно-превозно средство. Таксуването на паркиране с SMS е за един час и включва цената за едно съобщение от 1 лев плюс стойността на SMS-а към мобилния оператор. Успешно заплащане се счита за извършено, когато клиентът получи обратно потвърдително съобщение. Третият начин за плащане е в брой и се извършва в търговски обекти, които са отбелязани със стикер, на който е изписано на български и английски език. И там цената е 1 лв. на час. Постъпилите средства от „синята зона“ ще бъдат използвани целево за възстановяване на уличната и пешеходната инфраструктура в зоната, обясни още Младен Иванов. Очакваните за тази година приходи са в размер на 3,7 млн. лева, а за следващите пет години – 27 млн. лева. Общата инвестиция в „синята зона“ във Варна възлиза на 20 млн. лева. \r\nДиана СТОЕВА", "date": "2018.07.10", "title": "Варна: „Синя зона“ започва да работи от утре в града"}
{"url": "http://www.focus-news.net/news/2018/07/10/2543805/veliko-tarnovo-planov-remont-sprya-toplata-voda-v-grada-za-mesets.html", "text": "Планов ремонт спира централното подаване на топла вода в старата столица за месец. Дейностите вече започнаха и се очаква да приключат до 17 август, съобщиха за  Радио „Фокус“ – Велико Търново  от топлофикационното дружество в града. Ремонтът се извършва на когенерационния модул. От компанията уверяват, че в рамките на месец ще бъдат отстранени и възникнали пробиви по топлопреносната мрежа. „Извършването на плановите ремонти е важно, за да бъде гарантирано качественото и безаварийно топлоподаване към клиентите в отоплителния период. При възможност подаването на топла вода ще бъде възстановено по – рано“, уверяват още от дружеството.  \r\nЛуиза ТРАНЧЕВА", "date": "2018.07.10", "title": "Велико Търново: Планов ремонт спря топлата вода в града за месец"}
{"url": "http://www.focus-news.net/news/2018/07/10/2543806/ministar-nikolay-nankov-inspektira-svlachishtata-na-am-lyulin-i-saorazheniyata-pri-20-ti-i-37-mi-km-na-am-trakiya.html", "text": "Министърът на регионалното развитие и благоустройството Николай Нанков инспектира свлачищата при 7-ми и 9-ти километър на автомагистрала „Люлин“, съобщиха от пресцентъра на  МРРБ . В последните дни укрепителните дейности при 9-ти км бяха преустановени заради интензивните валежи. Те бяха предприети поради активизираните свлачищни процеси след дъждовете и снеготопенето в началото на март и от тогава движението в посока Перник се осъществява двупосочно в платното за София. По разпореждане на министъра 10 машини помагат и в Мизия.  \r\nВ момента пътноподдържащата фирма изпълнява дренажни работи по отводняването на ската. За укрепването му се извършва терасиране като са оформени три стъпала (берми), които ще бъдат бетонирани. След като завършат тези дейности ще се направи преоткосиране на ската и ще се поставят мрежи и анкери. С изпълнението на всички необходими дейности ще се ограничи опасността от нови срутвания на скална маса, заради които движението по магистралата се спира и се създават неудобства за шофьорите.  \r\nМинистър Нанков провери и състоянието на съоръжението при 20-ти км на АМ „Тракия“. От утре започва обследване и проектиране за реконструкция на стълбовете на моста (долното строене). Всички дейности ще се изпълняват без ограничаване на движението и до края на лятото на автомагистралата няма да се извършват ремонтни дейности. До десетина дни ще бъде пуснат и моста при разклона за Костенец, част от пътен възел „Мухово“ на АМ „Тракия“.  \r\nИнспектирано бе и съоръжението при 37-ми км на АМ „Тракия“. В неделя екипи на пътноподдържащата фирма работиха за отбиване на водите, които идваха от преливника на микроязовира край Ихтиман и имаше опасност да подкопаят основите на виадукта. Директорът на пътноподдържащата фирма „Автомагистрали“ Стоян Беличев посочи, че в момента се работи по укрепване на фундаментите и до два месеца предвидените дейности ще приключат. Преминаването по съоръжението е безопасно.  \r\nВ момента, по разпореждане на министъра на регионалното развитие и благоустройството, над 10 машини на АПИ и на пътноподдържащите фирми помагат на Мизия за по-бързо справяне с тежката обстановка след интензивните дъждове в района през последното денонощие. До края на деня броят им ще достигне около 30. Екипи на агенцията и на пътноподдържащите фирми ще съдействат на Мизия за почистване на уличната мрежа и на общинските пътища от калната маса и за възстановяването на банкетите край пътя, отнесени от проливните дъждове.", "date": "2018.07.10", "title": "Министър Николай Нанков инспектира свлачищата на АМ „Люлин“ и съоръженията при 20-ти и 37-ми км на АМ „Тракия“"}
{"url": "http://www.focus-news.net/news/2018/07/10/2543809/sliven-obshtinata-se-vklyuchva-v-chestvaneto-na-150-godini-ot-podviga-na-hadzhi-dimitar-i-chetata-mu-na-buzludzha.html", "text": "Сливен се включва в честването на 150 години от подвига на  Хаджи Димитър и четата му на Бузлуджа, съобщиха от пресцентъра на  Общината . \r\nОбщина Сливен осигурява безплатен транспорт на 49 души, които да вземат участие в тържественото честване „Подвиг и памет“. \r\nЧестването  ще се проведе на 14 юли , събота, от 11.00 часа, на връх Бузлуджа, под патронажа на Красимир Каракачанов – вицепремиер и министър на отбраната. \r\nГражданите, които желаят да се включат в тържествата на връх Бузлуджа, трябва да позвънят на тел. 044/611221 в дирекция „Образование, култура и връзки с обществеността“ в срок до 17.00 ч. на 12 юли.", "date": "2018.07.10", "title": "Сливен: Общината се включва в честването на 150 години от подвига на Хаджи Димитър и четата му на Бузлуджа"}
{"url": "http://www.focus-news.net/news/2018/07/10/2543799/b-92-sarbiya-novo-izostryane-na-otnosheniyata-mezhdu-belgrad-i-prishtina-zaradi-aresta-na-petima-grazhdani-na-sarbiya.html", "text": "Отношенията между Белград и Прищина се изостриха заради ареста на петима граждани на Сърбия в град Гниляне, разположен в източната част на Косово. Малко след новината за  инцидента базираният в Прищина вестник „Коха Диторе\" обаче съобщи, че петимата мъже са били освободени „веднага, след като са били разпитани\", предава белградското радио  B-92 . \r\nРъководителят на сръбската Служба за Косово и Метохия Марко Джурич проведе непланирана пресконференция, в рамките на която предупреди Прищина, че Белград ще замрази диалога, ако сърбите не бъдат освободени до настъпването на вечерта. \r\nСпоред изявление от косовската полиция от по-рано през деня, задържаните са участвали  в „действия срещу конституционния ред и сигурността на Косово\". \r\nКосовската полиция също „отхвърля твърденията на някои сръбски медии/портали\", които съобщиха, че операцията е била насочена срещу бившите членове на Силите за сигурност на Косово (КСС), напуснали служба, и описа тези доклади като „спекулации“.  \r\nОперацията е била проведена рано тази сутрин. Освен домовете на заподозрените, са претърсени и работните и места.  \r\nB-92 припомня, че миналата седмица около 30 членове на КСС, предимно от района на Гниляне, поискаха да бъдат освободени от служба.  Това, което ще се случи с тях, остава под въпрос - исканията им ще бъдат разгледани през следващите шест месеца.  Тереза Герова", "date": "2018.07.10", "title": "B-92 (Сърбия): Ново изостряне на отношенията между Белград и Прищина заради ареста на петима граждани на Сърбия"}
{"url": "http://www.focus-news.net/news/2018/07/10/2543810/sport-andzhelik-kerber-se-klasira-za-polufinalite-na-uimbaldan.html", "text": "Германската тенисистка Анджелик Кербер се класира за полуфиналите на Уимбълдън. Финалистката на Откритото първенство на Великобритания от 2016 година се наложи над рускинята Дария Касаткина с 6:3, 7:5.  \r\nВ спор за място на финала германката ще играе с Йелена Остапенко, която победи Доминика Цибулкова със 7:5, 6:4. \r\nВторият полуфинал при дамите ще стане ясен по-късно днес.", "date": "2018.07.10", "title": "Спорт: Анджелик Кербер се класира за полуфиналите на Уимбълдън"}
{"url": "http://www.focus-news.net/news/2018/07/10/2543807/polk-dimitar-nedevski-plazhovete-na-chernomorets-ne-sa-zamarseni-s-radionuklidi-i-opasnost-za-zhitelite-i-turistite-ne-sashtestvuva.html", "text": "Плажовете на Черноморец не са замърсени с радионуклиди и опасност за жителите на града, както и за туристите не съществува. Това каза за  Агенция „Фокус“  полк. доц. д-р Димитър Недевски - началник на катедра \"Мениджмънт на извънредните ситуации\" към Факултет \"Командно-щабен\" на Военна академия \"Георги С. Раковски\", във връзка с информацията за завишен радиационен гама фон в залива Вромос. По думите му не е такава ситуацията в района на залива Вромос. „Нормалните стойности на гама фона по Южното Черноморие са от порядъка на 0,1- 0,11 микросиверта за час (µSv/h). При направени замервания от Регионалната здравна инспекция (РЗИ) са констатирани завишени стойности само в района на залива Вромос. Замърсяването е неравномерно и специфичното е, че има определени отделни участъци, в които тези стойности са по-високи т.нар. разпетняване на това радиоактивно замърсяване“, обясни той. Полк. Недевски уточни, че замърсяването е отчетено само в района на залива  Вромос и по-точно пясъчната ивица, а водата в района не е замърсена. \r\nТой обясни, че алфа, бета и гама лъченията, получени при радиоактивния разпад действат по специфичен начин върху организма. „В участъците, където има завишени стойности, трябва да се има предвид, че опасността за хората е основно от възможността за попадане на радионуклиди в организма и предизвикването на т.нар. вътрешно облъчване. Когато се отчитат процесите и взаимодействието на лъченията с материята, през която преминават, от голямо значение е да се вземе предвид, че те зависят от индивидуалните физиологични особености на организма – възраст, пол, физическо състояние, така че това са много индивидуални показатели“, коментира той. \r\n„Доколкото съм запознат, този проблем съществува от години. Прави ми впечатление, че има сезонно фокусиране върху него и нищо чудно това да е породено от чисто конюнктурни причини. Считам, че нормално и правилно е да се има доверие на РЗИ, която е органът, който се произнася за това има ли опасност за здравето на хората“, каза още полк.Недевски", "date": "2018.07.10", "title": "Полк. Димитър Недевски: Плажовете на Черноморец не са замърсени с радионуклиди и опасност за жителите и туристите не съществува"}
{"url": "http://www.focus-news.net/news/2018/07/10/2543808/kmetat-na-svishtov-gencho-genchev-10-000-leva-za-natsionalniya-festival-folkloren-izvor-otpuska-ministerstvo-na-kulturata.html", "text": "10 000 лева за Националния фестивал „Фолклорен извор“ отпуска Министерство на културата. Събитието се организира за осма поредна година, а за седма е под патронажа на Министерството, припомни за  Радио „Фокус“ – Велико Търново  кметът на Община Свищов Генчо Генчев. Фестивалът се провежда в началото на август в свищовското село Царевец. Градоначалникът уточни, че средствата са за дигитализация на нематериалното културно наследство на страната ни. „От миналата година  фестивалът „Фолклорен извор“ стана част от голямото семейство на Световните фестивали и тази година ще се радваме на няколко международни състава. С тези 10 000 лева Министерство на културата иска да направи цялостна дигитализация за културното нематериално наследство – българският фолклор, традиции, обичаи и всичко останало“, коментира още Генчев. Той допълни и, че предстои да започнат дейностите по проект „Традиция и танц – мост над Дунава“, който се финансира по програма ИНТЕРРЕГ V-A Румъния – България 2014-2020. Общата му стойност е 2 932 000 лв., а средствата, които ще усвои Община Свищов са 1, 3 млн. лв. По него се предвижда изграждане на училище по фолклор в с. Царевец, където ежегодно се провежда Националният фолклорен фестивал „Фолклорен извор“. \r\nЛуиза ТРАНЧЕВА", "date": "2018.07.10", "title": "Кметът на Свищов Генчо Генчев: 10 000 лева за Националния фестивал „Фолклорен извор“ отпуска Министерство на културата"}
{"url": "http://www.focus-news.net/news/2018/07/10/2543811/kristian-vigenin-kam-yunker-nie-nosim-otgovornost-kam-evropeyskite-grazhdani-i-kam-badeshteto-na-nashiya-obsht-evropeyski-dom.html", "text": "\"Ние носим отговорност към европейските граждани и към бъдещето на нашия общ европейски дом\". Това заяви  международният секретар на ПГ на \"БСП за България\" и председател на Комисията по европейските въпроси и контрол на европейските фондове Кристиан Вигенин по време на представянето на доклада на Работната група по въпросите на субсидиарността, пропорционалността и \"да правим по-малко, но по-ефективно\" и предаването му на председателя на ЕК Жан-Клод Юнкер. Това съобщиха от пресцентъра на  БСП . Той обясни, че докладът адресира три основополагащи въпроса: как да се прилагат по-добре принципите на субсидиарност и пропорционалност в рамките на институциите на ЕС; нов подход и начини как да бъдат включени по-добре и пo - ефективно регионалните и местните власти и националните парламенти при разработването и изпълнението на политиките на ЕС; както и дали има области на политиката, в които правомощията могат да бъдат ределигирани и върнати с времето на държавите-членки. \r\n„Докладът съдържа общо девет препоръки отправени към Съвета, Комисията, Европейския парламент, регионалните и местни власти, въз основа на техните компетенции и правомощия, описани в договорите. Заложени са обаче и някои препоръки към националните парламенти.  Ние, членовете на националните парламенти в ЕС,  като пряко избрани представители на европейските граждани, носим отговорност към тях и към бъдещето на нашия общ европейски дом. Съзнаваме и отговорността, че сме своеобразен мост за приближаването на европейските теми и въпроси по – близо до хората”, каза още той. Вигенин подчерта, че съгласно анализа и препоръките изведени в доклада, „друга област, в която можем да допринесем повече, е засиленото сътрудничеството с местните и регионалните власти, които често отговарят за изпълнението на решенията, взети на европейско равнище, без да влият съществено върху процеса на изработването им.  Това трябва да се промени”. Бившият външен министър подчерта обаче, че дейността на работната група приключва формално, но има още много да се работи в тази насока и в рамките на следващите председателства.", "date": "2018.07.10", "title": "Кристиан Вигенин към Юнкер: Ние носим отговорност към европейските граждани и към бъдещето на нашия общ европейски дом"}
{"url": "http://www.focus-news.net/news/2018/07/10/2543812/sofiya-katastrofa-mezhdu-tri-leki-avtomobila-zatrudnyava-dvizhenieto-v-kvartal-studentski-grad.html", "text": "Катастрофа между три леки автомобила затруднява движението в района на ул. „Акад. Борис Стефанов“ в квартал „Студентски град“ в София, съобщи слушател на  Радио „Фокус“ .", "date": "2018.07.10", "title": "София: Катастрофа между три леки автомобила затруднява движението в квартал „Студентски град“"}
{"url": "http://www.focus-news.net/news/2018/07/10/2543814/premierat-boyko-borisov-v-london-evropeyskata-perspektiva-na-zapadnite-balkani-sega-e-po-blizo-ot-vsyakoga.html", "text": "Вярвам, че европейската перспектива на Западните Балкани сега е по-близо от всякога. България положи огромни усилия за този приоритет - от подписването на Договора за приятелство, сътрудничество и добросъседство с Република Македония, множеството срещи, които проведохме с лидерите на шестте страни, през консенсуса между Атина и Скопие за името на държавата до последното заседание на Съвета на ЕС, което утвърди хоризонта за започване на предприсъединителни преговори с Република Македония и Албания. Това каза министър-председателят Бойко Борисов по време на пленарната сесия на инициативата „Берлински процес“ в Лондон, съобщиха от пресцентъра на  правителствената информационна служба . Той благодари на британския премиер Тереза Мей за поканата и допълни, че това е признание за работата на България в региона.  \r\nБългарският министър-председател посочи, че свързаността и инвестициите в региона трябва да се разглеждат, освен като фактори за подобряване стандарта на живот на хората от Балканите, и като инструменти, които подпомагат сигурността и стабилността в региона. „Това са ключови елементи за сближаване, които създават условия за икономически растеж и добросъседски отношения“, допълни Борисов. Премиерът разгърна предимствата на транспортните коридори и подчерта, че финансирането и реализацията им ще донесат нови инвестиции и работни места. \r\n„Тясното сътрудничество между ЕС и Западни Балкани по темите за сигурността и миграцията е задължително. Европейската сигурност е неделима“, каза премиерът Борисов в контекста на предизвикателствата в сектора. Той посочи, че по време на своето Председателство България включи в дискусиите и представителите на страните от региона и призова диалогът с тях да продължи на политическо и експертно равнище. „Когато работим заедно за справяне с нелегалната миграция, организираната престъпност, тероризма и насилствения екстремизъм, можем да постигнем по-добри резултати. Обменът на информация и на мнения, както и увеличаването на капацитета са от ключово значение“ подчерта още премиерът Бойко Борисов.", "date": "2018.07.10", "title": "Премиерът Бойко Борисов в Лондон: Европейската перспектива на Западните Балкани сега е по-близо от всякога"}
{"url": "http://www.focus-news.net/news/2018/07/10/2543815/prof-todor-kantardzhiev-roditelite-tryabva-da-zabranyat-na-detsata-si-da-igrayat-na-trevata-osobeno-na-mestata-kadeto-e-neokosena-zaradi-opasnostta-ot-karlezhi.html", "text": "Родителите трябва да забранят на децата си да играят на тревата, особено на местата, където е неокосена. Това каза за интервю за  Агенция „Фокус“  проф. д-р Тодор Кантарджиев - директор на Националния център по заразни и паразитни болести. По думите му резултатите от изследванията на Националния център по паразитни и заразни болести показват за София-област заразеност на кърлежите с лаймска болест - около 20%. Такива са и данните за останалите големи областни градове в страната. Проф. Кантарджиев препоръча на собствениците на кучета на всеки 2 месеца да сменят каишките, които са срещу кърлежи. „През около 2-2 месеца и половина да капят кожата на кучето зад врата с вещества, които са срещу паразити и зарази“, добави той. По думите му кърлежът трябва да е престоял повече от 24 часа в тялото, за да ни предаде инфекция.  Пълния текст на интервюто четете по-късно в „Мнение”", "date": "2018.07.10", "title": "Проф. Тодор Кантарджиев: Родителите трябва да забранят на децата си да играят на тревата, особено на местата, където е неокосена, заради опасността от кърлежи"}
{"url": "http://www.focus-news.net/news/2018/07/10/2543813/volen-siderov-koalitsionniyat-savet-na-obedineni-patrioti-stigna-do-izvoda-che-nyama-konflikt-na-interesi-po-kazusa-sultanka-petrova.html", "text": "Коалиционният съвет на „Обединени патриоти“ стигна до извода, че няма конфликт на интереси по казуса „Султанка Петрова“. Това стана ясно от изявлението на председателя на ПГ на „Обединени патриоти“ и лидер на ПП АТАКА Волен Сидеров след коалиционен съвет на партиите във формацията, предаде репортер на  Агенция „Фокус“ . „Това, което установихме, е чисто формално, защото този случай в момента се разследва. За нас въпросът е дали има конфликт на интереси. Стигнахме до извода, че такъв няма, тъй като Султанка Петрова нито участва във фирма, нито има по някакъв начин отношение към охранителна фирма, в която е била преди години, преди да стане депутат“, заяви Сидеров. По думите му в момента не виждат конфликт на интереси. „Ако някой се съмнява, има и специална комисия, нека и през нея да бъде направена проверка. Не виждаме конфликт на интереси от страна на Султанка Петрова“, каза още Волен Сидеров.", "date": "2018.07.10", "title": "Волен Сидеров: Коалиционният съвет на „Обединени патриоти“ стигна до извода, че няма конфликт на интереси по казуса „Султанка Петрова“"}
{"url": "http://www.focus-news.net/news/2018/07/10/2543817/api-vremenno-e-ogranicheno-dvizhenieto-po-pat-i-6-sliven-karnobat-v-uchastaka-venets-lozenets-poradi-katastrofa.html", "text": "Движението по път I-6 Сливен - Карнобат в участъка Венец - Лозенец е временно ограничено поради ПТП. Това съобщиха от пресцентъра на  Агенция \"Пътна инфраструктура\" .  \r\nОбходният маршрут е по път I-7 Петолъчката-Зимница; АМ Тракия Зимница - Карнобат; път III-795 околовръстен път на гр. Карнобат.  \r\nУчастъкът е сигнализиран и се контролира от служители на Пътна полиция.", "date": "2018.07.10", "title": "АПИ: Временно е ограничено движението по път I-6 Сливен - Карнобат в участъка Венец - Лозенец поради катастрофа"}
{"url": "http://www.focus-news.net/news/2018/07/10/2543816/nezavisen-makedoniya-nyama-planirana-sreshta-tsipras-zaev-v-ramkite-na-konferentsiyata-za-zapadnite-balkani-v-london.html", "text": "Няма планирана среща между министър-председателите на Гърция и Македония – Алексис Ципрас и Зоран Заев, в рамките на продължаващата Пета конференция за Западните Балкани в Лондон. Това потвърди говорителят на правителството в Атина Димитрис Цанакопулос,  съобщава скопското електронно издание  „Независен“. \r\n„Не знам дали ще се срещнат. Засега няма такова решение или информация“, поясни Цанакопулос. \r\nГърция участва в „Берлинския процес за страните от Западните Балкани“ за първи път, но се планира да стане пълноправен член на инициативата, поясняват от редакцията.  \r\nНа 9 и 10 юни Великобритания e домакин на петата по рода си конференция за Западните Балкани, организирана под егидата на премиера на Обединеното кралство Тереза Мей. \r\nКонференцията се организира в рамките на „Берлинския процес“, членки на който са шестте държави от Западните Балкани (Македония, Сърбия, Косово, Черна гора, Босна и Херцеговина, Албания) и пет страни от Европейския съюз (Германия, Австрия, Франция, Италия и Великобритания). Като наблюдател в процеса участва и Словения. \r\nОсвен икономическите въпроси, на тазгодишната конференция се очаква да бъде обсъдена и темата за сигурността.  В рамките на програмата на външните министри се планират дискусии за реформи в контекста на процеса на интеграция на страните от Западните Балкани в ЕС, двустранните отношения, както и глобалните предизвикателства в областта на сигурността и миграцията. Тереза Герова", "date": "2018.07.10", "title": "„Независен“ (Македония): Няма планирана среща Ципрас-Заев в рамките на конференцията за Западните Балкани в Лондон"}
{"url": "http://www.focus-news.net/news/2018/07/10/2543818/diana-stefanova-obshtina-blagoevgrad-chrez-kampaniyata-za-sabirane-na-opasni-otpadatsi-kmetat-atanas-kambitov-izpalnyava-chast-ot-svoite-zadalzheniya-po-zakona-za-upravlenie-na-otpadatsite.html", "text": "Чрез кампанията за събиране на опасни отпадъци кметът на Община Благоевград д-р Атанас Камбитов изпълнява част от своите задължения по чл. 19 от Закона за управление на отпадъците. Това каза за  Радио „Фокус“-Пирин  Диана Стефанова, главен еколог на Община Благоевград. По думите й има интерес към кампанията. „Хората следят датите, които обявяваме и се подготвят. Интересът не е толкова голям колкото на нас ни се иска, но виждаме една възходяща тенденция. В сравнение с миналата година повече хора предават опасни отпадъци. Трябва да отбележа, че кампанията е само за опасни отпадъци от домакинствата. Юридическите лица, от дейността на които се отделят опасни отпадъци са длъжни да си сключват индивидуални договори с лица, които притежават необходимите документи по закона за управление на отпадъците, така че да могат да събират такъв вид отпадъци“, каза още Стефанова. \r\nЛора КАЛЧЕВА", "date": "2018.07.10", "title": "Диана Стефанова, Община Благоевград: Чрез кампанията за събиране на опасни отпадъци кметът Атанас Камбитов изпълнява част от своите задължения по Закона за управление на отпадъците"}
{"url": "http://www.focus-news.net/news/2018/07/10/2543819/volen-siderov-tonat-v-koalitsiyata-obedineni-patrioti-tryabva-da-se-promeni-ne-biva-da-bade-ostar-i-napadatelen-mezhdu-nas.html", "text": "Тонът в коалицията „Обединени патриоти“ трябва да се промени. Това каза в свое изявление председателят на ПГ на „Обединени патриоти“ и лидер на ПП АТАКА Волен Сидеров след коалиционен съвет на партиите във формацията, предаде репортер на  Агенция „Фокус“ . „Не трябва да бъде остър и нападателен между нас, защото това създава едни впечатления, че нещо не върви. Тонът понякога изглежда като по-остър и мажорен точно поради липса на информация. Добрата комуникация между нас ще промени тона и той ще бъде в минорните гами“, коментира Сидеров.  \r\nТой уточни, че е заявил, че ще направи питане към вицепремиера Валери Симеонов относно концесиите за добив на злато. „Тъй като в момента Валери Симеонов отговаря за концесиите, знаете, че това е една моя стара тема. Има над 1200 концесии, като около 560 се отнасят до добив на природни богатства. Мисля, че е дошъл моментът да хвърлим поглед и върху тези концесии и да видим които от тях са изгодни. Това не е сблъсък, не го тълкувайте като нещо такова, а просто изясняване на обстоятелства“, допълни той. По думите му концесионната такса за добив на злато е много ниска. „Ще искам колкото се може повече светлина да се хвърли върху концесиите за добив на природни богатства. Може би някои концесии трябва да се преразгледат“, посочи Сидеров.  \r\nПопитан дали ще поиска отчет на Валери Симеонов за това как изпълнява програмата на „Обединени патриоти“ в сферите икономика и демографска политика, Сидеров отговори, че се надява, че той сам ще стигне до тази необходимост. „Не виждам проблем да обсъждаме какво е свършено и от него, и от вицепремиера Каракачанов, защото те са нашите посланици в изпълнителната власт. Много е логично да има, ако не отчет, то поне разбор на това какво се върши. В крайна сметка всичко се пише общо. Понякога в шума на по-скандални случаи или пък на изкуствено създадени такива, се заглушава реално направеното“, каза още Волен Сидеров.", "date": "2018.07.10", "title": "Волен Сидеров: Тонът в коалицията „Обединени патриоти“ трябва да се промени – не бива да бъде остър и нападателен между нас"}
{"url": "http://www.focus-news.net/news/2018/07/10/2543820/blagoevgrad-mazh-i-zhena-sa-postradali-pri-katastrofa-mezhdu-kamion-i-mototsiklet-v-rayona-na-grobishteto-v-yakoruda.html", "text": "Камион и мотоциклет са се ударили в района на Гробищния парк в Якоруда. Това каза за  Радио „Фокус“-Пирин  Йони Гатовска, говорител на ОДМВР-Благоевград. Инцидентът е стана около 15,30 часа. Камион с ремарке е започнал да изпреварва мотоциклет с мъж и жена. В насрещното платно се е движел автомобил, който малко по-рано се е прибрал в пътното платно и със задната част е закачил леко мотоциклета. Двамата, пътували с мотоциклета, са ранени и са в болницата в Разлог, но са контактни и има съмнение, че жената е със счупен крак. Движението в района се пропуска в едната лента поетапно. \r\nЛора КАЛЧЕВА", "date": "2018.07.10", "title": "Благоевград: Мъж и жена са пострадали при катастрофа между камион и мотоциклет в района на гробището в Якоруда"}
{"url": "http://www.focus-news.net/news/2018/07/10/2543792/die-sueddeutsche-zeitung-horst-zeehofer-predstavi-plana-si-za-prestrukturirane-na-germanskiya-zakon-za-ubezhishteto.html", "text": "Председателят на Християнсоциалния съюз (ХСС) и федерален министър на вътрешните работи на Германия Хорст Зеехофер представи плана си от 63 точки за мигрантската политика, съобщава най-тиражираният ежедневник в страната -  Die Sueddeutsche Zeitung , като припомня, че представянето на документа бе отлагано няколко пъти.  \r\nЗеехофер не просто иска да връща мигрантите от Германия. Той иска да помага да страните, които ги приемат на територията си, да засили законодателството и да предложи на мигрантите, останали в страната, шансове за по-добра интеграция. Това са позитивните положения в плана на германския вътрешен министър, но едва ли някой ще им обърне внимание. Зеехофер просто иска да работи за един по-добър свят, но всички се взират в едно-единствено негово предложение – това за отхвърлянето на мигрантите още на германската границата. Именно поради тази причина няма интерес към разглеждането на останалите му 62 идеи, които – впрочем, не са никак лоши, коментират от редакцията.  \r\nПо време на презентацията Зеехофер всъщност заяви, че най-важното за него са усилията за подобряване на икономическото положение в страните на произход на мигрантите. Погледът му обаче все пак е „десен“ – ако Европа иска да остане с отворено съзнание, либерална и демократична, трябва да намери сили да помогне на страните на произход на мигрантите – при това много по-голяма, отколкото тази, оказвана до този момент. С програми за обучение, със заеми, с отворени пазари. Споделянето на повече и съвместната работа е посланието, което трябва да бъде отправено към тези страни.  \r\nИзключително проблематичен обаче е стилът, по който планът на Зеехофер е написан в по-голямата част от пасажите. Очевидно той е дело на експертите по сигурността, а не на тези от Министерството на вътрешните работи, които в продължение на десетилетия работят за интеграцията и приобщаването на мигрантите в страната.  \r\nМинистерството на вътрешните работи никога не е било само орган за сигурност, а също и за сближаване. То се грижи не само за полицията, но и за имиграционните власти, интеграцията, имигрантите. Сега обаче в него се заговори за отбрана, сигурност, строги правила, граници. Това обърква хората.  \r\nМоже би чрез строгия тон в плана си Зеехофер вижда единствен шанс да се пребори с нарастващото влияние на популистката „Алтернатива за Германия“ и да запази надеждите за мнозинство на ХСС в парламента в Мюнхен.  Тереза Герова", "date": "2018.07.10", "title": "Die Sueddeutsche Zeitung: Хорст Зеехофер представи плана си за преструктуриране на германския закон за убежището"}
{"url": "http://www.focus-news.net/news/2018/07/10/2543822/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.07.10", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/07/10/2543823/ministerstvo-na-pravosadieto-zadarzhaniyat-e-72-godishen-mazh-v-kostenets-e-priveden-za-doiztarpyavane-na-prisadata-v-zatvora-v-sofiya.html", "text": "Задържаният от органите на реда на 6 юли т. г. в Костенец, е бил в прекъсване на наказанието лишаване от свобода за срок от три месеца – от 21 октомври 2014 г. до 21 януари 2015 г., след което не се е завърнал обратно в затвора. Това съобщиха от пресцентъра на  Министерството на правосъдието  по повод запитване от медиите относно информация, че полицаи от РПУ-Костенец са задържали 72-годишен мъж, избягал от затвора през 2015 година. Основанието за прекъсването на изпълнението на наказанието, което се разпорежда от окръжния прокурор по местоизтърпяване на присъдата, е тежко заболяване на осъдения. Към днешна дата лицето е приведено за доизтърпяване на присъдата в Затвора в София.", "date": "2018.07.10", "title": "Министерство на правосъдието: Задържаният е 72-годишен мъж в Костенец е приведен за доизтърпяване на присъдата в Затвора в София"}
{"url": "http://www.focus-news.net/news/2018/07/10/2543821/sitel-makedoniya-makedonskite-partii-ne-mogat-da-postignat-sporazumenie-za-dik.html", "text": "Македонските партии не могат да постигнат споразумение за състава на Държавната избирателна комисия (ДИК), предава скопският телевизионен канал  „Сител“ . \r\nПредседателят на парламентарната комисия за избори и назначавания Илия Димовски (ВМРО-ДПМНЕ) ще чака постигането на споразумение между ВМРО-ДПМНЕ и СДСМ, преди да свика органа,който трябва да започне процедурата за избор на състав на ДИК. \r\nПравителството и опозицията трябва да постигнат съгласие за закона за финансирането на политическите партии и законовите промени за техническото правителство. \r\n„Събранието трябва да гласува с мнозинство от две трети и това е третият път, в който политическите партии трябва да постигнат съгласие. Ако не бъде постигнато такова, а комисията свика заседание, то процедурата ще бъде обречена на неуспех“, поясни Димовски, като поясни, че в случая са необходими гласовете на опозиционните депутати от ВМРО-ДПМНЕ.  \r\nПолитическите анализатори обясняват, че предвид сроковете за референдума, партиите ще трябва да формират ДИК до края на месеца. Председателят на парламента Талат Джафери вече обяви, че възнамерява да насрочи заседанието за ДИК за 17 юли.  Тереза Герова", "date": "2018.07.10", "title": "„Сител“ (Македония): Македонските партии не могат да постигнат споразумение за ДИК"}
{"url": "http://www.focus-news.net/news/2018/07/10/2543826/sofiya-vavezhda-se-organizatsiya-na-dvizhenieto-vav-vrazka-s-protest-ot-sdruzhenie-na-targovtsite-i-prevozvachite-na-goriva.html", "text": "Въвежда се организация на движението във връзка с протест от Сдружение на търговците и превозвачите на горива в София. Това съобщиха от пресцентъра на  Столична община .  \r\nОт 8.00 часа до 17.00 часа на 11, 12 и 13 юли се забраняват престоят и паркирането на пътни превозни средства , извън местата в режим „служебен абонамент“ на пл. „Княз Александър I“ -30 паркоместа.", "date": "2018.07.10", "title": "София: Въвежда се организация на движението във връзка с протест от Сдружение на търговците и превозвачите на горива"}
{"url": "http://www.focus-news.net/news/2018/07/10/2543827/prezidentat-rumen-radev-shte-rakovodi-balgarskata-delegatsiya-na-sreshtata-na-darzhavnite-i-pravitelstveni-rakovoditeli-na-stranite-chlenki-na-nato-v-bryuksel.html", "text": "Президентът Румен Радев ще ръководи българската делегация за участие в Срещата на държавните и правителствените ръководители на страните-членки на НАТО, която ще се състои на 11 и 12 юли в Брюксел. Това съобщиха от  прессекретариата на държавния глава .   \r\nФинансовите средства, отделяни за отбрана от държавите-членки, изграждането на съвременни отбранителни способности, засилването на ролята на Алианса в борбата с тероризма, политиката на отворени врати на НАТО, както и развитието на отношенията НАТО-ЕС ще бъдат сред темите, които ще бъдат обсъждани в рамките на Срещата на върха. Очаква се по време на срещата Република Македония да получи покана за преговори за присъединяване към Алианса.  \r\nВ делегацията, водена от президента Румен Радев, ще бъдат вицепремиерите Екатерина Захариева, министър на външните работи, и Красимир Каракачанов, министър на отбраната.", "date": "2018.07.10", "title": "Президентът Румен Радев ще ръководи българската делегация на Срещата на държавните и правителствени ръководители на страните-членки на НАТО в Брюксел"}
{"url": "http://www.focus-news.net/news/2018/07/10/2543829/vitsepremierat-ekaterina-zaharieva-shte-uchastva-v-sreshtata-na-varha-na-nato-v-bryuksel.html", "text": "Заместник министър-председателят по правосъдната реформа и министър на външните работи Екатерина Захариева ще участва в Срещата на държавните и правителствените ръководители на страните-членки на НАТО. Това съобщиха от пресцентъра на  МВнР . Срещата ще се проведе на 11-12 юли т.г. в Брюксел. Това е първата Среща на върха на НАТО след преместването на националните делегации в новата главна квартира на НАТО в Брюксел.  \r\nПо време на срещата съюзниците ще очертаят бъдещите насоки относно адаптацията на НАТО към актуалната среда за сигурност, ще обсъдят политиката на „Отворени врати“, утвърждаването на стабилност отвъд границите на Алианса и по-нататъшния принос в противодействието на тероризма. Министър Захариева ще участва в работна вечеря на външните министри, основната тема на която ще бъде сигурността в страните от Близкия изток и Северна Африка.  \r\nПредвижда се съвместно заседание с участието на председателите на Европейския съвет и на Европейската комисия, както и на страните-партньори Швеция и Финландия, на което ще бъдат обсъдени актуалните предизвикателства пред евроатлантическата сигурност. В рамките на заседанието ще бъде отчетен напредъкът в изпълнението на мерките за сътрудничеството между НАТО и ЕС, в контекста на подписването на нова съвместна декларация между двете организации.  \r\nОчаква се съюзниците да отправят покана до правителството в Скопие за започване на преговори за присъединяване към Алианса.", "date": "2018.07.10", "title": "Вицепремиерът Екатерина Захариева ще участва в Срещата на върха на НАТО в Брюксел"}
{"url": "http://www.focus-news.net/news/2018/07/10/2543830/sofiya-vavezhda-se-vremenna-organizatsiya-na-dvizhenieto-po-ul-rezbarska-v-uchastaka-ot-ul-gradinarska-do-ul-parva-balgarska-armiya.html", "text": "Въвежда се временна организация на движението по ул. „Резбарска“ в участъка от ул. „Градинарска“ до ул. „Първа българска армия“, съобщиха от пресцентъра на  Столична община . От 00.00 часа на 11 юли до 24.00 часа на 10 септември се забранява влизането на пътни превозни средства в двете посоки по ул. „Резбарска” между ул. „Градинарска“ и ул. „Първа българска армия“. Променят се временно маршрутите по автобусни линии А № 85, 86, 285, съответно  \r\n-\tот 00.00 часа на 11 юли до 24.00 часа на 10 септември маршрутът на автобусна линия № 85 се променя – в посока ж.к. Връбница 2 от ул. „Ангел войвода“ надясно по ул. „Макгахан“, по ул. „Резбарска“, направо по ул. „Първа българска армия“, по ул. Каменоделска, по  ул. Константин Стоилов, надясно по бул. Сливница и по маршрута си – двупосочно;  \r\n-\tот 00.00 часа на 11 юли до 24.00 часа на 10 септември маршрутът на автобусна линия № 86 - в посока ж.к. Свобода от ул. „Резбарска“ направо по ул. „Първа българска армия“, по ул. „Каменоделска“, по  ул. „Константин Стоилов“, по бул. „Сливница“ и по маршрута си – двупосочно;  \r\n-\tот 00.00 часа на 11 юли до 24.00 часа на 10 септември маршрутът на автобусна линия № 285 се променя в посока ж.к. Връбница 2 от ул. „Ангел войвода“ по ул. „Макгахан“, по ул. „Резбарска“, по ул. „Първа българска армия“, по ул. „Каменоделска“, по ул. „Константин Стоилов“, по бул. „Сливница“ и по маршрута си – двупосочно;  \r\nАвтобусите ще спират на всички съществуващи спирки по променения маршрут.  \r\n-\tот 00.00 часа на 11 юли до 24.00 часа на 10 септември се разкрива временна двупосочна спирка - ул. „Макгахан“ за автобусни линии №№ 85 и 285 на ул. „Ангел войвода“ на 10 м преди пешеходната пътека при ул. „Макгахан“ в посока ж.к. Връбница 2 и на 30 м след пешеходната пътека в посока  ул. „Златица“ (ж.к. Хаджи Димитър).", "date": "2018.07.10", "title": "София: Въвежда се временна организация на движението по ул. „Резбарска“ в участъка от ул. „Градинарска“ до ул. „Първа българска армия“"}
{"url": "http://www.focus-news.net/news/2018/07/10/2543824/tochka-makedoniya-edi-rama-prikova-pogledite-v-london-s-ekstravagantniya-si-vid.html", "text": "В Лондон се провежда петата по рода си конференция за Западните Балкани, организирана под егидата на премиера на Обединеното кралство Тереза Мей в рамките на „Берлинския процес“, членки на който са пет страни от Европейския съюз (Германия, Австрия, Франция, Италия и Великобритания, Словения участва като наблюдател) и шестте държави от Западните Балкани - Македония, Сърбия, Косово, Черна гора, Босна и Херцеговина, Албания. Министър-председателят на последната и този път прикова всички погледи в британската столица с екстравагантния си вид, коментира македонската електронна медия  „Точка“ . \r\nИ на тази среща на върха Еди Рама реши да бъде най-забележителния и колкото и сериозно да е събитието, албанският премиер избра „аутфит“, за който целият свят ще говори. Той допълни строгия си тъмен костюм с… бели маратонки. Но онези, които следят с интерес избора на дрехи на министър-председателя на Албания, едва ли са изненадани от дрескода му в Лондон.  \r\nминалия месец по време на първото междуправителствено заседание на Черна гора и Албания, която се състоя в Шкодра, Рама отново заложи на небрежен вид. Същото се случи и на срещата на върха на страните от Адриатическата харта в Подгорица, на панела за гражданско общество в рамките на срещата на върха на Берлинската инициатива в Триест… и на още редица други важни политически събития. Тереза Герова", "date": "2018.07.10", "title": "„Точка“ (Македония): Еди Рама прикова погледите в Лондон с екстравагантния си вид"}
{"url": "http://www.focus-news.net/news/2018/07/10/2543831/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-patishta-v-oblastta.html", "text": "Нормално проходими са пътищата в област Смолян, пътните настилки сухи, съобщиха за", "date": "2018.07.10", "title": "Смолян: Повишена е опасността от падащи камъни и свличане на земни маси по всички пътища в областта"}
{"url": "http://www.focus-news.net/news/2018/07/10/2543825/kmetat-na-kazanlak-galina-stoyanova-tryabva-da-ima-reglament-za-rozoproizvodstvoto-tryabva-da-ima-zashtita-za-balgarskata-maslodayna-roza.html", "text": "За последните седем години в различни формати е обсъждана необходимостта от закон за маслодайната роза, като в някои от тях са присъствали и министри на земеделието, каза кметът на Казанлък Галина Стоянова, която взе участие в обсъждането на Проект на Закон за маслодайната роза, търговията и продажбата на розов цвят и на получените продукти, което се състоя в Института по розата. Това предаде кореспондент на  Радио „Фокус“ . Стоянова поясни, че през годните Общината е инициирала множество срещи с розопроизводителите и розопреработвателите, имало е и „за“, и „против“ създаването на такъв закон, но онова около, което винаги са се обединявали всички в тези срещи е, че трябва да има регламент за розопроизводството, трябва да има защита за българската маслодайна роза. В този смисъл кметът обърна внимание на провеждащата се среща и на това, че в лицето на Министерство на земеделие има бърза активност за това, да бъде предложен Проект на Закон за маслодайната роза.  \r\n„Отчитам и отношението към Института по розата. Основна грижа на Община Казанлък е не само да искаме родното производство и символът, с който ние  и България се гордеем, да има защита, но и да се обърне специално внимание на Института, който има много голям потенциал в лицето на своя директор – доц. Баева. За година тя направи така, че по отношение на научната дейност Институтът да подготви израстването на кадри.“, заяви кметът на Казанлък. В този смисъл Стоянова обърна внимание на факта, че Институтът има специално място в проекта за закон. „Трябва да разберем доколко това би създало трудности на Института, защото финансовото състояние, в което той се намира, според ангажиментите, които са му предвидени в този закон, ще му трябва не само допълнителен човешки ресурс, но и финансов. Надявам се чрез закона това да бъде обезпечено, за да не се окаже, че той няма да може да бъде изпълняван в частта конкретно на функциите на Института по розата. Ако това се случи, означава, че институтът ще застане на мястото си такъв, какъвто го искат розопроизводителите, розопреработвателите и ние, като Община, вероятно и държавата се надява да им атакъв институт, с който може да се работи“, коментира тя. \r\nПо отношение на ангажиментите на кметовете указани в проекта за закон, Стоянова поясни, че според нея те не са излишни, тъй като е хубаво да се упражнява контрол от страна на кметовете, предвид на това, че към момента те нямат никакво отношение като власт нито спрямо розопроизводителите, нито спрямо розопреработвателите. \r\nСтоянова изрази надежда проектът да бъде разгледан и подкрепен по същество от много народни представители „Защото маслодайната роза си е символа, но тя иска своите грижи и защита“, посочи тя \r\nСлавяна ГАЙДАРОВА", "date": "2018.07.10", "title": "Кметът на Казанлък Галина Стоянова: Трябва да има регламент за розопроизводството, трябва да има защита за българската маслодайна роза"}
{"url": "http://www.focus-news.net/news/2018/07/10/2543833/pregled-na-mezhdunarodnite-novini-do-18-chasa-agentsiya-fokus.html", "text": "В навечерието на срещата на върха в Брюксел, Европейският съюз и НАТО демонстрираха желание за по-тясно сътрудничество между двете организации, предава германският телевизионен канал  ARD . \r\n„Гордеем се с постигнатото досега, но можем да направим повече\", се казва в изявление, подписано в Брюксел от генералния секретар на НАТО Йенс Столтенберг, председателят на Европейската комисия Жан-Клод Юнкер и председателя на Европейския съвет Доналд Туск.  \r\nТекущите предизвикателства в областта на сигурността, произтичащи от Изток и Юг правят неотменното продължаване на сътрудничеството, се казва в разпространения документ. \r\n***  Македонските партии не могат да постигнат споразумение за състава на Държавната избирателна комисия (ДИК), предава скопският телевизионен канал  „Сител“ . \r\nПредседателят на парламентарната комисия за избори и назначавания Илия Димовски (ВМРО-ДПМНЕ) ще чака постигането на споразумение между ВМРО-ДПМНЕ и СДСМ, преди да свика органа,който трябва да започне процедурата за избор на състав на ДИК. \r\nПравителството и опозицията трябва да постигнат съгласие за закона за финансирането на политическите партии и законовите промени за техническото правителство. \r\n„Събранието трябва да гласува с мнозинство от две трети и това е третият път, в който политическите партии трябва да постигнат съгласие. Ако не бъде постигнато такова, а комисията свика заседание, то процедурата ще бъде обречена на неуспех“, поясни Димовски, като поясни, че в случая са необходими гласовете на опозиционните депутати от ВМРО-ДПМНЕ.  \r\nПолитическите анализатори обясняват, че предвид сроковете за референдума, партиите ще трябва да формират ДИК до края на месеца. Председателят на парламента Талат Джафери вече обяви, че възнамерява да насрочи заседанието за ДИК за 17 юли. \r\n***  Председателят на Християнсоциалния съюз (ХСС) и федерален министър на вътрешните работи на Германия Хорст Зеехофер представи плана си от 63 точки за мигрантската политика, съобщава най-тиражираният ежедневник в страната -  Die Sueddeutsche Zeitung , като припомня, че представянето на документа бе отлагано няколко пъти.  \r\nЗеехофер не просто иска да връща мигрантите от Германия. Той иска да помага да страните, които ги приемат на територията си, да засили законодателството и да предложи на мигрантите, останали в страната, шансове за по-добра интеграция. Това са позитивните положения в плана на германския вътрешен министър, но едва ли някой ще им обърне внимание. Зеехофер просто иска да работи за един по-добър свят, но всички се взират в едно-единствено негово предложение – това за отхвърлянето на мигрантите още на германската границата. Именно поради тази причина няма интерес към разглеждането на останалите му 62 идеи, които – впрочем, не са никак лоши, коментират от редакцията.  \r\nПо време на презентацията Зеехофер всъщност заяви, че най-важното за него са усилията за подобряване на икономическото положение в страните на произход на мигрантите. Погледът му обаче все пак е „десен“ – ако Европа иска да остане с отворено съзнание, либерална и демократична, трябва да намери сили да помогне на страните на произход на мигрантите – при това много по-голяма, отколкото тази, оказвана до този момент. С програми за обучение, със заеми, с отворени пазари. Споделянето на повече и съвместната работа е посланието, което трябва да бъде отправено към тези страни.  \r\nИзключително проблематичен обаче е стилът, по който планът на Зеехофер е написан в по-голямата част от пасажите. Очевидно той е дело на експертите по сигурността, а не на тези от Министерството на вътрешните работи, които в продължение на десетилетия работят за интеграцията и приобщаването на мигрантите в страната.  \r\nМинистерството на вътрешните работи никога не е било само орган за сигурност, а също и за сближаване. То се грижи не само за полицията, но и за имиграционните власти, интеграцията, имигрантите. Сега обаче в него се заговори за отбрана, сигурност, строги правила, граници. Това обърква хората.  \r\nМоже би чрез строгия тон в плана си Зеехофер вижда единствен шанс да се пребори с нарастващото влияние на популистката „Алтернатива за Германия“ и да запази надеждите за мнозинство на ХСС в парламента в Мюнхен. \r\n***  Берлин и Атина започнаха преговорите за сключване на споразумение за връщане на мигранти обратно в Гърция, съобщава германският национален ежедневник  Die Frankfurter Allgemeine Zeitung , като се позовава на източници от Министерството на миграцията в балканската страна.  \r\nКъм настоящия момент е ясно, че представители на двете страни са започнали разговорите, но не се пояснява къде се водят те. По-рано стана ясно, че Германия ще се стреми до края на текущия месец да подпише договор с гърците за връщането на мигранти обратно в балканската страна, ако вече са били регистрирани от властите й. Принципното политическо съгласие между Берлин и Атина бе постигнато на срещата на върха на Европейския съюз в края на месец юни. По оценка на гръцкото правителство може да бъде допуснато връщането на около 3,3 мигранти в страната. \r\n***  Отношенията между Белград и Прищина се изостриха заради ареста на петима граждани на Сърбия в град Гниляне, разположен в източната част на Косово. Малко след новината за  инцидента базираният в Прищина вестник „Коха Диторе\" обаче съобщи, че петимата мъже са били освободени „веднага, след като са били разпитани\", предава белградското радио  B-92 . \r\nРъководителят на сръбската Служба за Косово и Метохия Марко Джурич проведе непланирана пресконференция, в рамките на която предупреди Прищина, че Белград ще замрази диалога, ако сърбите не бъдат освободени до настъпването на вечерта. \r\nСпоред изявление от косовската полиция от по-рано през деня, задържаните са участвали  в „действия срещу конституционния ред и сигурността на Косово\". \r\nКосовската полиция също „отхвърля твърденията на някои сръбски медии/портали\", които съобщиха, че операцията е била насочена срещу бившите членове на Силите за сигурност на Косово (КСС), напуснали служба, и описа тези доклади като „спекулации“.  \r\nОперацията е била проведена рано тази сутрин. Освен домовете на заподозрените, са претърсени и работните и места.  \r\nB-92 припомня, че миналата седмица около 30 членове на КСС, предимно от района на Гниляне, поискаха да бъдат освободени от служба.  Това, което ще се случи с тях, остава под въпрос - исканията им ще бъдат разгледани през следващите шест месеца. \r\n***", "date": "2018.07.10", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/07/10/2543835/veliko-tarnovo-uchastnitsi-za-mezhdunarodni-konkursi-na-cioff-shte-podbirat-po-vreme-na-natsionalniya-festival-folkloren-izvor-v-selo-tsarevets.html", "text": "Участници за международни конкурси на CIOFF ще подбират по време на Националния фестивал „Фолклорен извор“ в село Царевец, община Свищов. От миналата година музикалното събитие е част от голямото семейство на Международния съвет на организаторите на фестивали за фолклор и традиционни изкуства CIOFF, каза за  Радио „Фокус“ – Велико Търново  Росен Маринов, директор на Дирекция „Култура и културно наследство“ в Община Свищов. Той уточни и, че работата в насока популяризирането на българското културно наследство продължава активно. „Като пример мога да посоча изявеното участие на международни състави, които идват тази година при нас именно по линията на CIOFF. Освен това за втора година фестивал „Фолклорен извор“ ще предостави сцена на конкурса, който организират CIOFF. В него участват най-добрите, които  ще имат възможност да се изявят във всички международни фестивали в света, които те организират”, допълни Росен Маринов и заяви, че това е огромна чест за Община Свищов. \r\nЛуиза ТРАНЧЕВА", "date": "2018.07.10", "title": "Велико Търново: Участници за международни конкурси на CIOFF ще подбират по време на Националния фестивал „Фолклорен извор“ в село Царевец"}
{"url": "http://www.focus-news.net/news/2018/07/10/2543836/veliko-tarnovo-v-selo-nikyup-shte-remontirat-ulitsi-sas-sredstva-ot-programa-mestni-initsiativi-na-obshtinata.html", "text": "Във великотърновското село Никюп ще ремонтират улици със средства от програма „Местни инициативи“ на Община Велико Търново. Това съобщи за  Радио „Фокус“ – Велико Търново  кметът на населеното място Йорданка Атанасова. Тя посочи, че средствата за ремонтните дейности са на стойност 12 000 лева. Дейностите ще се извършат от фирма „Пътни строежи“ по график. Кметът на селото допълни, че лошата инфраструктурата е един от проблемите на малките населени места. Затова и тази година средствата от общинската програма ще бъдат насочени в тази насока. „За съжаление, инфраструктурата не е най-хубавото нещо, с което да се похвалим. Има нужда от средства за подобряването й. Има нужда и от средства за подобряване на пътни отсечки, които водят към античния град Никополис ад Иструм“, допълни Йорданка Атанасова. \r\nТази година финансовата рамка на програма „Местни инициативи“ е 450 000 лева. Програмата на Община Велико Търново стартира през 2012 година с бюджет от 160 000 лева, като годишната финансова рамка постоянно нараства. През 2015 година тя бе 300 000 лева, а през 2016 година – 400 000 лева. Миналата година средствата бяха 450 000 лева. \r\n„Местни инициативи” е програма на местните общности. Общината няма за цел да наложи на някое населено място да кандидатства с проект за разрешаване на точно определен проблем. Предложенията и проектите идват от местната общност – от читалищните настоятелства, от инициативните групи, от сдруженията и те изработват проект, съобразявайки се с необходимостите и приоритетите на жителите в съответните населени места. \r\nНадежда КРЪСТЕВА", "date": "2018.07.10", "title": "Велико Търново: В село Никюп ще ремонтират улици със средства от програма „Местни инициативи“ на Общината"}
{"url": "http://www.focus-news.net/news/2018/07/10/2543834/ministar-lilyana-pavlova-bsp-za-poreden-pat-izpolzva-starata-si-taktika-da-atakuva-nay-uspeshnite-politiki-i-postizheniya-na-balgarskoto-pravitelstvo.html", "text": "БСП за пореден път използва старата си тактика да атакува най-успешните политики и постижения на българското правителство. Това каза в интервю за  Агенция „Фокус“  министърът на Българското председателство на Съвета на ЕС 2018 Лиляна Павлова по повод критиките, които отправи днес БСП към българското европредседателство. „БСП отново критикува безспорните постижения на България и не е разбрала кои бяха приоритетите в Програмата на Българското председателство на съвета на ЕС, представени на 1 декември 2017 г. в Народното събрание на Република България и със свое решение изрази подкрепа за Програмата“, заяви Павлова. \r\nПо думите ѝ БСП използва Българското председателство, за да може ръководството ѝ да създава впечатление на активна и конструктивна опозиция. „Сътрудничеството с най-важната за председателството постоянна парламентарна комисия за европейските въпроси, беше безценно, а тя е оглавявана от представител на БСП. Диалогът помежду ни беше постоянен и полезен в търсенето на консенсус по важни за страната ни и Европа теми“, допълни тя. Според нея основната цел на БСП е да дискредитират правителството, както с протести, така и с вотовете на недоверие, планирани по график и без аргументи. „Не че няма проблеми в държавата, но те се решават с действия, с диалог, а не с спекулативни изявления и ПР акции“, посочи тя.  \r\n„Всички хули и нападки са плод на политическа злоба и завист. БСП няма конструктивни предложения или визия, а само яростна борба за власт на всяка цена на принципа „3 пъти катастрофирах, и вече се научих как да карам колата“, каза още Лиляна Павлова. Пълния текст на интервюто четете по-късно в „Мнение”", "date": "2018.07.10", "title": "Министър Лиляна Павлова: БСП за пореден път използва старата си тактика - да атакува най-успешните политики и постижения на българското правителство"}
{"url": "http://www.focus-news.net/news/2018/07/10/2543838/blagoevgrad-natovareno-e-dvizhenieto-po-avtomagistrala-struma-i-glaven-pat-e-79.html", "text": "Натоварено движение, но без образуване на колони от автомобили, се наблюдава по автомагистрала „Струма“ и главен път Е-79, както и по второкласен път – 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. През деня не са регистрирани тежки пътни инциденти в региона. В област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. Сухи са пътните настилки. \r\nЛора КАЛЧЕВА", "date": "2018.07.10", "title": "Благоевград: Натоварено е движението по автомагистрала „Струма“ и главен път Е-79"}
{"url": "http://www.focus-news.net/news/2018/07/10/2543837/pazardzhik-intenziven-e-trafikat-po-okolovrastniya-pat-na-grada-v-posoka-plovdiv.html", "text": "Натоварен е трафикът в района на кръговите кръстовища край моста на река Марица в Пазарджик, предаде репортер на  Радио „Фокус” – Пазарджик . В края на работния ден в тази част на града се движат повече автомобили, като на моменти се образуват колони от автомобили и частични задръствания. Интензивен е трафикът и по околовръстния път – улица „Стефан Стамболов“.  Движението се затруднява от множество тежкотоварни автомобили. В областния град настилките са сухи, няма затворени за движение улици. Струпване на леки автомобили има на кръстовищата по главните булеварди в града. \r\nВаня НИКОЛОВА", "date": "2018.07.10", "title": "Пазарджик: Интензивен е трафикът по околовръстния път на града в посока Пловдив"}
{"url": "http://www.focus-news.net/news/2018/07/10/2543832/hurriyet-parvite-ukazi-na-erdogan-sa-za-prestrukturirane-na-turskata-administrativna-sistema.html", "text": "Държавната структура на Турция бе преструктурирана с първите укази на държавния глава Реджеп Тайип Ердоган, издадени след церемонията по встъпването му в длъжност, отбелязват от редакцията на вестник  Hurriyet . \r\nПрезидентската служба, политически съвети и дирекции ще бъдат подчинени пряко на държавния глава. Министертствата бяха съкратени, а задълженията им – реорганизирани.  \r\nСлед встъпването си в длъжност и отбелязването на началото на президетската република, Ердоган издаде първите три указа, които поставиха основите на новата система за управление на държавата.  \r\nС първия указ бяха създадени четири президентски служби и девет съвета, които ще работят директно под ръководството на президента. „Изграждаме държавна структура, която произвежда услуги, а не бюрокрация. Ръководството ни отново ще бъде демокрацията и върховенството на националната воля\", увери Ердоган в речта си на церемонията по встъпването му в длъжност. \r\nС първото постановление 65 предишни съвети и комисии бяха обединени в девет отдела - Съвет за политики в областта на науката, технологиите и иновациите; Съвет по образователни и обучителни политики; Съвет по икономическите политики; Съвет по сигурността и външните политики; Съвет по правни политики; Съвет по култура и изкуство; Съвет по здравеопазването и хранителните политики; Съвет по социални политики и Съвет по местните администрации. \r\nТези съвети ще работят като „мозъчни тръстове\", които ще отговарят за предлагането на политики, ще наблюдават изпълнението на политиките и ще изготвят доклади за препоръки към съответните институции и министерства, както и ще изпълняват „съответните работи, които президентът счита за подходящи“. \r\nОтделни от съветите бяха създадени четири президентски слуби: цифровата трансформация, финанси, човешки ресурси и инвестиционни служби. Те са отговорни за разработването на проекти и тяхното изпълнение. \r\nОсем дирекции ще бъдат управлявани пряко от президента, включително Дирекцията на Генералния щаб, Съвета за национална сигурност и Дирекцията по вероизповеданията. Освен тях, под юрисдиркцията на президента преминават Държавният надзорен съвет и Турският фонд за благосъстояние. Тереза Герова", "date": "2018.07.10", "title": "Hurriyet: Първите укази на Ердоган са за преструктуриране на турската административна система"}
{"url": "http://www.focus-news.net/news/2018/07/10/2543839/uchenitsi-ot-svishtovska-profesionalna-gimnaziya-aleko-konstantinov-posetiha-kulinarna-akademiya-hrc-v-grad-sofiya.html", "text": "Бъдещите ресторантьори от Свищовска професионална гимназия „Алеко Константинов“ присъстваха на „Ден на отворените врати” в Кулинарна академия HRC – София. Тя е една от водещите професионални академии, подготвящи кадри в сферата на готварството и ресторантьорството, съобщиха от пресцентъра на  Община Свищов . Учениците бяха посрещнати от Лидия Дикова – представител на академията, която ги покани в демозалата, предназначена за презентации и кулинарни демонстрации пред студенти от световно известни шеф-инструктори. На ресторантьорите от Свищов бяха презентирани възможностите за професионално обучение в различни програми. За учениците най-голям интерес представляваше програмата „Кулинарни изкуства“, която включва придобиването на базови практически умения за работа в студена и топла кухня, сладкарство и пекарство. В тази програма освен класическите практически занятия обучаващите се имат възможност да работят в реална работна среда във водещи хотелиерски и ресторантьорски вериги в Европа и САЩ.  Посещението продължи с разглеждане на учебната база на Кулинарна академия HRC. На 2500 квадратни метра са разположени 6 кухненски лаборатории. На разположение на студентите са шоколадова работилница, пекарна, демонстрационен ресторант, топла и студена кухни и сладкарска лаборатория. В тренировъчната винарна, компютърна зала и най-голямата кулинарна библиотека в България обучаващите се могат да подобряват теоретичната си подготовка на тема кулинария, храни, напитки и всичко свързано с тях.  На финала на визитата, свищовските ученици имаха възможност да демонстрират придобитите от тях умения в сферата на готварството под наставничеството на водещите шеф-инструктори на академията. Шеф Виктор Станиславов презентира приготвяне на ронливо маслено тесто, от което оформи дребни сладки. Следвайки неговите указания, учениците се справиха успешно с възложената задача и след 10 минути се насладиха на своите кулинарни изделия. \r\nВълнуващият ден даде възможност на млади готвачи от СПГ „Алеко Константинов“ да се срещнат с едни доказани професионалисти, да видят възможности за бъдещо развитие и още веднъж да се убедят, че професионалното образование е път към сбъднати мечти!", "date": "2018.07.10", "title": "Ученици от Свищовска професионална гимназия „Алеко Константинов“ посетиха Кулинарна академия HRC в град София"}
{"url": "http://www.focus-news.net/news/2018/07/10/2543840/atanas-zafirov-bsp-tsyalata-vlast-e-iztakana-ot-zavisimosti-razkrivat-se-vseki-den.html", "text": "Цялата власт е изтъкана от зависимости - разкриват се всеки ден. Жалко е, че трагичен инцидент стана повод за осветляването на конфликт на интереси и срастване на пари и власт. Това заяви Атанас Зафиров, член на ИБ на БСП, пред БНР по повод исканата оставка на зам.-министър Султанка Петрова, съобщиха от пресцентъра на  БСП . Зафиров припомни, че БСП е изпратила писмо-обръщение към лидерите на Обединени патриоти, в което настоява да отговорят - дали ще продължат да толерират подобен конфликт на интереси. „Г-н Симеонов многократно е говорил в публичното пространство против калинките, които станаха синоним на управлението на ГЕРБ. Борисов каза, че председателството е свършило и повече няма да мълчат. По този начин ли ГЕРБ ще изпълнява предизборните си обещания, в които се говореше за морал и пресичане на подобни практики? Това управление има ли намерение да се бори с корупцията?“, попита Зафиров. Той зададе и въпроса дали е нормално, в името на някакво коалиционно единство, такива случаи на шуробаджанащина да продължават да съществуват. Социалистът подчерта, че Султанка Петрова не е случайна – тя беше народен представител в предишно Народно събрание.  \r\nАтанас Зафиров заяви, че нашите европейски партньори не са слепи за това, какво се случва в България. „Една от основните причини страната ни все още да не е в Шенген е точно корупцията. Ако беше само този случай, можеше да бъде причислено към характерни особености на даден човек или политик. Но това е система на управление“, категоричен е той.  \r\nПо повод европредседателството, Зафиров е на мнение, че то е било еднопартийно занимание, белязано с отстъпление от основни европейски права и ценности. Той го определи като „красива опаковка – празно съдържание“. По неговите думи интересите на България и на европейците са останали на заден план. „С какво може да се похвали това председателство? От четири предварително заявени приоритета, на практика беше придвижен само един – Западните Балкани, но и там сме свидетели на липса на перспектива“, коментира той. Атанас Зафиров допълни, че няма напредък по тема сигурност, миграция, социална политика, особено за младите хора. „ЕС, след българското председателство, е по-разделен от всякога“, каза още той.", "date": "2018.07.10", "title": "Атанас Зафиров, БСП: Цялата власт е изтъкана от зависимости, разкриват се всеки ден"}
{"url": "http://www.focus-news.net/news/2018/07/10/2543843/gabrovo-mokri-sa-patnite-nastilki-na-teritoriyata-na-oblastta.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е облачно. Температурата на въздуха е 23°. Пътните настилки са мокри. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – (Кормянско-Малък Вършец) – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември. \r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. \r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.10", "title": "Габрово: Мокри са пътните настилки на територията на областта"}
{"url": "http://www.focus-news.net/news/2018/07/10/2543842/sport-huan-martin-del-potro-se-klasira-za-chetvartfinalite-na-uimbaldan.html", "text": "Хуан Мартин дел Потро се класира за четвъртфиналите на Уимбълдън за първи път от 2013-та година насам. В доиграването срещу Жил Симон от Франция аржентинецът се наложи със 7:6, 7:6, 5:7, 7:6. \r\nВ понеделник мачът бе прекъснат при резултат 2:1 сета за Хуан Мартин дел Потро заради липса на достатъчно светлина.", "date": "2018.07.10", "title": "Спорт: Хуан Мартин дел Потро се класира за четвъртфиналите на Уимбълдън"}
{"url": "http://www.focus-news.net/news/2018/07/10/2543845/veliko-tarnovo-ogranicheno-e-dvizhenieto-po-pat-gorna-oryahovitsa-arbanasi-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново .  Времето е слънчево. Температурата е 23 градуса. Пътните настилки са сухи. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.07.10", "title": "Велико Търново: Ограничено е движението по път Горна Оряховица – Арбанаси поради ремонтни дейности"}
{"url": "http://www.focus-news.net/news/2018/07/10/2543844/st-komisar-nikolay-dimov-odmvr-smolyan-v-balgariya-horata-davat-godishno-okolo-20-mln-lv-na-telefonni-izmamnitsi.html", "text": "Около 20 млн. лв. годишно дават хората на телефонни измамници в България. Това каза за  Радио „Фокус“ – Смолян  директорът на Областна дирекция на МВР – Смолян, ст. комисар Николай Димов. Той допълни, в столицата е имало случай, при който възрастна жена е дала на измамници 420 000 лв. По думите на ст. комисар Димов, спасението е да се говори по тази тема и хората да бъдат информирани за рисковете, защото вероятността в този случай ще клони към нула. Проблемът е, че измамниците залагат на склонността на българина да дава подкупи. За пример той посочи, че дори при съобщаване за смъртен случай в измамите, наивните хора смятат, че срещу 5000 лв. ще може убиецът да бъде пуснат на свобода. Всичко това прави и жертвите на телефонни измами част от корупционната схема, категоричен е ст. комисар Димов. \r\nТой отбеляза, че в област Смолян дори и два случая на подобни измами да има пак са много. „Хората не се интересуват от факта, че полицията в областта има висока разкриваемост. Всеки иска да се разреши неговия проблем и да бъде открит извършителят на престъплението извършено срещу него. Затова е важно да се говори сред хората за телефонните измами, да се уведомява полицията чрез телефон 112 и горещите линии, призова ст. комисар Димов. Той припомни, че измамниците са толкова изобретателни и непоколебими, че дори през миналата година е имало такива, които са се представили за него при опита си да измамят поредната жертва. „Информацията е публична и хората знаят кой е директорът  на полицията. Измамници бяха използвали и името на колегата от Хасково, за да реализират измами. Те са изобретателни и манипулират хората. Обаждат се от румънски, гръцки карти, за да избегнат засичания“, допълни ст. комисар Димов. \r\nТой посочи, че при един от последните случаи в Смолян жената е дала около 15 000 лв. на измамниците. При задържането на т. нар. муле взело парите и при разпитите на жената по време на процесуално-следствените действие, тя е отказвала да говори с органите на реда с думите: „Вие ме взехте парите, искам да ми ги върнете“. Директорът на Областна дирекция на МВР – Смолян поясни, че тя до такава степен е била заблудена, че е мислила и след разкриване на престъплението, че действително е дала парите на полицията. Той призова младите хора да говорят по темата за измамниците с възрастните си роднини, за да се намали вероятността те да станат жертви на измами. \r\nНели ГЕРГЬОВСКА", "date": "2018.07.10", "title": "Ст. комисар Николай Димов, ОДМВР – Смолян: В България хората дават годишно около 20 млн. лв. на телефонни измамници"}
{"url": "http://www.focus-news.net/news/2018/07/10/2543828/malina-nikolova-oblasten-upravitel-na-vratsa-nivoto-na-vodata-v-yaz-rogozen-veche-ne-se-pokachva.html", "text": "Нивото на водата в яз. „Рогозен“ вече не се покачва. Това каза за  Агенция „Фокус“  областният управител на Враца Малина Николова във връзка с последствията от лошата метеорологична обстановка в областта. „Вече нещата се успокоиха. На язовир „Рогозен“, където имаме сериозен проблем, след монтирането на модула от хидрофорни помпи и 4-те тона, които изтласкват водата от язовира имаме застой. Чакаме втори модул, който ще дойде от Велико Търново в 18.00 часа и ще облекчи още повече нивото на язовира. Смятаме положението за леко стабилизирано“, допълни тя. „Следим нивата на всички реките в с. Липница, с. Крушовица и това, което евентуално ще отиде утре сутринта в гр. Мизия. Предупредили сме населението за възможна евакуация. В град Мизия от сутрешната обстановка, бедственото положение е коренно променено. Почистени са улиците, които бяха в кал и насипи. Областно пътно управление съдейства и на Община Мизия даже и върху почистването общинската инфраструктура. Гражданска защита работи по изпомпване на водата от домовете на хората и техните имоти. За сега овладяваме ситуацията“, каза още Областният управител на Враца.", "date": "2018.07.10", "title": "Малина Николова, областен управител на Враца: Нивото на водата в яз. „Рогозен“ вече не се покачва"}
{"url": "http://www.focus-news.net/news/2018/07/10/2543847/bivshiyat-poslanik-na-sasht-v-polsha-daniel-friyd-i-balgarite-iskat-da-vidyat-poveche-amerika-v-evropa-i-poveche-amerika-v-balgariya.html", "text": "И българите искат да видят повече Америка в Европа и повече Америка в България и това е показателно за нашите общи интереси и общи ценности. Това каза посланик Даниел Фрийд, бивш посланик на САЩ в Полша, старши научен сътрудник към Атлантическия съвет, бивш държавен секретар за Евразийската група и бивш директор по национална сигурност по време на президента Буш; също работил с президента Обама, в интервю за американското радио  „Фокс нюз” . Повод за изказването му стана среща с висш български политически лидер - зам.-председателят на ПП ГЕРБ и председател на парламентарната група на партията Цветан Цветанов. Фрийд добави, че наскоро е разговарял с българи, които наистина са проамерикански настроени, те са притеснени от влиянието на Русия.  \r\nФрийд коментира и темата за нелегалните мигранти в Европа. „Има много европейци, които са готови да стоят редом с нас и да направят правилното нещо. Тези държави в Европа, те искат да се гордеят от националното си наследство. Те искат да могат да го направят и особено тези, които с поколения са били в комунистическия режим, те искат да могат да се гордеят, че са българи, че са поляци и искат контрол върху границите си. Аз разбирам това, напълно естествено е. Същевременно те трябва да допускат хора, които искат да станат европейци, които искат да се присъединят към тях”, заяви бившият посланик на САЩ в Полша. По думите му европейските държави никога не са били етнически чисти, те винаги са били смесица от хора, които са идвали и са си отивали в исторически план и затова трябва да са достатъчно отворени, за да позволят на новодошлите да се асимилират, докато новодошлите трябва да искат да бъдат асимилирани.", "date": "2018.07.10", "title": "Бившият посланик на САЩ в Полша Даниел Фрийд: И българите искат да видят повече Америка в Европа и повече Америка в България"}
{"url": "http://www.focus-news.net/news/2018/07/10/2543849/haskovo-topolovgradskiyat-sporten-klub-po-borba-sakarski-sportist-se-zavarna-sas-zlaten-i-bronzov-medal-ot-mezhdunaroden-turnir.html", "text": "Златен и бронзов медал спечели Меган Димчева от участието си в Седмия международен турнир по борба в курортен комплекс „Шкорпиловци“. Тя се състезава от името на “Сакарски спортист” (Тополовград). Това съобщиха от  Община Тополовград . \r\nМеган е двукратната шампионка на страната и участничка на Европейското първенство по борба за момичета в унгарския град Гьор. В категория до 42 кг, откритието на Росен Бонев и сега възпитаничка на треньорите Петър Кирев и Стоян Чобанов в Спортното училище в Хасково надви набързо две съпернички и стигна финал. Срещата й с Таня Иванова от “Берое” (Стара Загора) бе равностойна и една от най-атрактивните на плажа в Шкорпиловци. След 1:1 преимущества, Меган показа класа в атака и здрава психика и грабна титлата. Състезателката спечели и бронзов медал в надпреварата в категория до 55 кг. при девойките. \r\nМеган е в 9-ти клас на ССУ “Стефан Караджа” в Хасково. Наградите на възпитаничката на отличния треньор Росен Бонев връчи президента на българската федерация по борба Христо Маринов. \r\nВ седмия турнир по борба край морето участваха над 130 състезатели от 13 клуба във всички възрастови групи.", "date": "2018.07.10", "title": "Хасково: Тополовградският Спортен клуб по борба „Сакарски спортист“ се завърна със златен и бронзов медал от международен турнир"}
{"url": "http://www.focus-news.net/news/2018/07/10/2543848/api-dvizhenieto-po-pat-ii-55-gurkovo-veliko-tarnovo-v-rayona-na-lagerite-se-izvarshva-v-edna-lenta-poradi-paten-intsident.html", "text": "Движението по път II-55 Гурково - Велико Търново в района на \"Лагерите\" се извършва в една лента поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\". Шофьорите да се движат с повишено внимание и съобразена скорост.", "date": "2018.07.10", "title": "АПИ: Движението по път II-55 Гурково - Велико Търново в района на \"Лагерите\" се извършва в една лента поради пътен инцидент"}
{"url": "http://www.focus-news.net/news/2018/07/10/2543850/predstoyashti-sabitiya-v-stranata-za-11-yuli-agentsiya-fokus.html", "text": "*** \r\nОт 09.00 часа ще се проведе заседание на Народното събрание. \r\n*** \r\nОт 10.00 часа Министерският съвет ще проведе седмичното си заседание.  \r\n*** \r\nОт 08.30 часа работещите в националната медия ще изразят недоволството си пред сградата на БНР. Повод за протеста на радиоработниците е липсата на прозрачност и ясни критерии при разпределението на бюджета на БНР и изключително ниското заплащане на труда на по-голямата част от работещите в медията. \r\n*** \r\nОт 09.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.  \r\n*** \r\nОт 09.30 часа 6 състав на Специализирания наказателен съд ще гледа делото срещу Даниел М. и Христо А., обвинени в престъпление по служба.  \r\n*** \r\nОт 09.30 часа 4 състав на Специализирания наказателен съд ще гледа делото срещу Бехчет А., Емил Б., Събин В. и др., обвинени в образуване и ръководене на организирана престъпна група.  \r\n*** \r\nОт 09.30 часа 5 състав на Специализирания наказателен съд ще гледа делото срещу Илчо И., Станко Ж., Евгений И. и др., обвинени в образуване и ръководене на организирана престъпна група.  \r\n*** \r\nОт 09.30 часа 3 състав на Софийския градски съд ще гледа делото срещу К. С. (неправомерно присъединяване към ел. мрежата). \r\n*** \r\nОт 10.00 часа 7 състав на Специализирания наказателен съд ще гледа делото срещу Ивайло Ст., Венцеслав Д. и др., обвинени в образуване и ръководене на организирана престъпна група.  \r\n*** \r\nОт 10.00 часа 1 състав на Специализирания наказателен съд ще гледа делото срещу Стоян И., обвинен в изнудване.  \r\n*** \r\nОт 10.00 часа 12 състав на Специализирания наказателен съд ще гледа делото срещу Роза П., Валери М. и др., обвинени в образуване и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Ангел Р., Красимир Ст., Пламен К. и др., обвинени в образуване и ръководене на организирана престъпна група.  \r\n*** \r\nОт 10.00 часа 2 състав на Специализирания наказателен съд ще гледа делото срещу Божидар К., Иван Т. и др., обвинени в образуване и ръководене на организирана престъпна група.  \r\n*** \r\nОт 10.30 часа пред Министерството на земеделието ще се проведе Фестивала „От нашата ферма – с любов за вас!“. \r\n*** \r\nОт 10.30 часа 18 състав на Специализирания наказателен съд ще гледа делото срещу Бисер Хр. и Ивайло И., обвинени в образуване и ръководене на организирана престъпна група.  \r\n*** \r\nОт 11.00 часа в пресцентъра БТА Гражданска инициатива „Зелени улици“ организира пресконференция на тема „Безогледното унищожаване на зеленото богатство на София. \r\n*** \r\nОт 12.30 часа кметът на София Йорданка Фандъкова ще посети новоизграждащото се депо на „Метрополитен“, където ще види първия пристигнал влак за третата линия на метрото. Депото се намира на ул. Житница“ (на територията на гараж Земляне). По–късно ще инспектира и строителството на метростанцията на кръстовището на булевардите „България“ и „Гешов“.  \r\n*** \r\nОт 13.30 часа в заседателната зала в сградата на Висшия съдебен съвет ще се проведе седмичното заседание на Прокурорската колегия към ВСС. \r\n*** \r\nОт 13.30 часа 11 състав на Специализирания наказателен съд ще гледа делото срещу Станислав Ст., Тодор Ст. и др., обвинени в образуване и ръководене на организирана престъпна група.  \r\n*** \r\nОт 13.30 часа 11 състав на Специализирания наказателен съд ще гледа делото срещу Станислав Ст., Тодор Ст. и др., обвинени в образуване и ръководене на организирана престъпна група.  \r\n*** \r\nОт 15.30 часа 6 състав на Специализирания наказателен съд ще гледа делото срещу Поля П., Спасена Г. и др., обвинени в образуване и ръководене на организирана престъпна група.  \r\n*** \r\nОт 18.00 часа в галерия „Сердика“ ще бъде открита изложбата „Глобалното измерение“ \r\nи едноименния сборник с очерци на български евреи по света. \r\n*** \r\nОт 18.30 часа в парка пред блок 105 в жк. „Дружба 1“ ще се проведе протест срещу ново строителство в парка между бл.105 и 108 СУ в жилищния комплекс. \r\n*** \r\nОт 19.00 часа в парка на двореца Врана ще бъде открита фотоизложбата „90 години Софийска филхармония”. След това ще се проведе концертът „James Bond Live in Concert”, който ще даде началото на фестивала „Споделете музиката в двореца Врана”. \r\n*** \r\nОт 19.30 часа на лятната естрада в Борисовата градина ще се състои концерт на Софийски духов оркестър „Остров на музиката“. \r\n*** \r\nОт 09.30 часа в зала № 5 на Община Благоевград ще се проведе първа пресконференция по  проект „Обновяване на многофамилни жилищни сгради в Община Благоевград“. \r\n*** \r\nОт 10.30 часа в зала „22-ри септември“ Областен информационен център – Благоевград, съвместно с Главна дирекция „Европейски фондове за конкурентоспособност” – Управляващ орган на ОП „Иновации и конкурентоспособност” 2014-2020, организира среща за представяне на процедура „Насърчаване на предприемачеството“. \r\n*** \r\nОт 11.00 часа в „Капитанска зала“ нa хотел „България”, ул. „Александровска“ 21, EVN България ще проведе пресконференция. \r\n*** \r\nОт 11.00 часа при палатковия лагер на родителите и близките на деца и възрастни с увреждания във Варна, пред сградата на Регионалния исторически музей е предвиден флашмоб. Поводът е навършването на един месец от създаването на протестния палатков лагер на родители на деца/лица с уврежадния във Варна.  \r\n*** \r\nОт 10.00 часа в зала „Варна“ на Община Варна ще се проведе пресконференция за дуалното обучение. Организатори са дирекция „Образование и младежки дейности“ и Професионалната гимназия по горско стопанство и дървообработване „Николай Хайтов“  \r\n*** \r\nОт 12.00 часа в  зала „Варна“, Община Варна на посещение ще бъде посланикът на Република Корея Джънг Джингю. Изявления ще бъдат дадени след срещата. \r\n***  \r\nОт 10.00 часа в Читалище „Надежда – 1869“ ще се проведе Творческо ателие „Красотата на фолклора“ с ръководител Райчо Димитров.  \r\n*** \r\nОт 09.30 часа в Заседателната зала на Община Враца ще се проведе пресконференция с кмета Калин Каменов и екипа му.  \r\n*** \r\nОт 10.00 часа в детски отдел на Регионална библиотека „Христо Ботев” ще се състои лятна читалня - четене на приказки за деца от 0 до 10 години. \r\n*** \r\nОт 11.00 часа кметът Калин Каменов ще приеме в кабинета си делегация от Република Корея, във връзка с откриването на четвъртото издание на Корейски културен лагер. \r\n*** \r\nОт 19.00 часа в НЧ „Развитие 1869“ ще се проведе „Пътешествие.EU“ - Музикални бижута от световната оперетна класика. \r\n*** \r\nОт 10.00 часа в Регионална библиотека „Дора Габе“ ще се проведе летен детски клуб „Играй и учи“. \r\n*** \r\nОт 11.00 часа на пл. „Свобода“ ще се състои Концерт на Духов оркестър – Добрич. \r\n*** \r\nОт 13.30 часа в Регионална библиотека „Дора Габе“, Интерактивна зала, ще се проведе \r\nБиблиотерапия с потребители на ЦПЗ „Д-р Петър Станчев”. \r\n*** \r\nОт 18.00 часа в Художествена галерия – Добрич ще се състои Изложба „Пътищата на лятото“ – живопис, гоблени и рисунки на Ан дьо Колбер – Христофоров и Елена Панайотова. \r\n*** \r\nОт 19.00 часа в голямата зала на Общински драматичен театър ще се състои благотворителен фолклорен концерт в помощ на 36-годишната Даниела Ивайлова.   \r\n*** \r\nОт 11.00 часа на официална церемония в читалището в селото ще се  състои церемонията по награждаване на класираните млади изпълнители в 21-вото издание на Националния детско-юношески фестивал „Чичо Стоян”.  ще получат наградите си на 11 юли. 10 юли 2018 г. \r\n*** \r\nОт 08.00 до 17.00 часа в парк „Лаута“ ще се проведе отборно бутане на автомобил. Каузата е подкрепа за Мулдавския манастир „Света Петка“ и се осъществява със съдействието на кмета на район „Тракия“ Костадин Димитров. \r\n*** \r\nОбщински съветници от ГЕРБ в Общински съвет – Пловдив ще се срещнат с граждани. Георги Василев, от 16.00 до 18.00 часа в офиса на  ГЕРБ в район „Южен” на ул.”Академик Петър Динеков”№1А. Ани Лафчиева, от 17.00 до 18.30 часа в офиса на  ГЕРБ в район „Източен” на ул.”Коста Паница”№5. Емил Русинов, от 17.30 до 19.00 часа в офиса на  ГЕРБ в район „Източен” на ул.”Коста Паница”№5. \r\n*** \r\nОт 18.00 часа в галерия „Пловдив“ (фоайето на Общинския съвет, ул. Авксентий Велешки № 20 ) ще бъде открита благотворителна изложба с участието на 24 известни пловдивски творци, част от които са членове на Дружвеството на пловдивските художници. \r\n***  \r\nОт 10.00 часа в регионалния пресклуб на БТА ще се състои пресконференция, на която ще бъде дадено началото на проекта „Да спортуваме заедно, повярвай, че можеш“, финансиран от Министерството на младежта и спорта. Неправителствената организация „Сикс спортс“ ще реализира проекта във Велико Търново. Повече подробности ще представи председателят на организацията Георги Недев.  \r\n***  \r\nОт 13.00 часа в Читалище „Надежда – 1869“  ще се проведе „В помощ на библиотекаря“ – кампания за ученици от 5 до 8 клас. \r\n*** \r\nОт 10.00 часа в Къща музей „Гео Милев“ ще се проведат литературни занимания за деца от 5 до 9 години. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе Лятна детска академия. \r\n*** \r\nОт 21.00 часа в Сцена Лапидариум , Регионален исторически, ще се проведе „Театър под звездите“. \r\n*** \r\nОт 10.00 часа в сградата на Община Хасково ще се проведе Първият международен детски турнир по художествена гимнастика „The queen of Aida”.", "date": "2018.07.10", "title": "Предстоящи събития в страната за 11 юли (Агенция „Фокус“)"}
{"url": "http://www.focus-news.net/news/2018/07/10/2543851/premierat-boyko-borisov-sled-kraya-na-balgarskoto-predsedatelstvo-otnovo-vsichki-sme-na-edno-mnenie-za-zapadnite-balkani.html", "text": "Фактът, че две седмици след изтичането на нашето Председателство днес в Лондон отново всички сме на темата Западни Балкани, е заслуга на резултатите на Председателството, на това че убедихме колегите. Това заяви министър-председателят Бойко Борисов след участие в пленарното заседание по време на срещата на върха на инициативата „Берлински процес“ в Лондон, съобщиха от  правителствената информационна служба . По думите му България беше специално поканена за участие в този форум заради усилията й през последните месеци за стартирането на редица инфраструктурни проекти в региона. Бойко Борисов допълни, че България може скоро да получи и покана за домакинство на инициативата „Берлински процес“. „България всички я хвалят в момента. Придадохме душа на Берлинския въпрос, казват всички лидери. Дадохме пример как се подписва договор за добросъседство с Македония“, отбеляза още българският премиер.  \r\nАкцент в дискусиите по време на пленарното заседание беше и темата за миграцията и сигурността, както и борбата с тероризма. „Важно е в тези държави, където има и смесено население по пътя за ЕС действително да се интегрират, за да се преборим с радикалния ислям“, обясни премиерът Борисов.  \r\nВъпросът с охраната на външните граници на ЕС също беше във фокуса на разговорите в Лондон. „България всички я хвалят в момента. С канцлера Курц си говорихме как по-бързо може да бъде решен проблемът с даване на убежища за бежанците“, допълни още българският министър-председател. Според него всички държави членки трябва да продължат да си помагат в усилията за ограничаването на миграционния поток.", "date": "2018.07.10", "title": "Премиерът Бойко Борисов: След края на Българското председателство отново всички сме на едно мнение за Западните Балкани"}
{"url": "http://www.focus-news.net/news/2018/07/10/2543841/ministar-lilyana-pavlova-vapreki-bsp-balgarskoto-predsedatelstvo-vodeshe-pregovori-i-postigashe-konsensus-beshe-chesten-i-neutralen-posrednik-mezhdu-darzhavite-chlenki.html", "text": "Въпреки БСП, Българското председателство управляваше умело този сложен и изпълнен с постоянна работа процес, водеше преговори, съгласувания, постигаше консенсус, беше честен и неутрален посредник между държавите членки за постигане на цели, които да дадат възможност на Европа да се развива успешно и да дава сигурност и стабилност на своите над 500 милиона граждани. Това каза в интервю за  Агенция „Фокус“  министърът на Българското председателство на Съвета на ЕС 2018 Лиляна Павлова по повод критиките, които отправи днес БСП към българското европредседателство. „България и правителството получиха висока оценка и подкрепа, но опозицията вместо да се зарадва в името на България, единственото се старае да го омаловажи и да принизи успеха. Много жалко. Именно лидерството и лидерската роля на България бяха основата за успеха на Председателството и постигнатите конкретни резултати. Европа е по-консенсусна – личи от позицията по търговската политика на ЕС, единството за Брекзит, приетото законодателство в социалната сфера и много други по време на българското председателство“, коментира Павлова. По думите ѝ България е по-конкурентоспособна и с нараснало доверие, променен имидж, увеличен кредитен рейтинг. \r\n„Кохезия – България ще получи увеличение на средствата от Кохезионната политика и от средствата миграция, цифрова трансформация благодарение на усилията на правителството. България доказа своя лидерски потенциал при отстояването на позиции и намирането на решения по актуални теми, като представя своя европейски образ на отговорен и доверен партньор, независимо от опитите за омаловажаване и обезценяване на резултатите от Българското председателство, както и на усилията и професионалната компетентност на политическо и експертно ниво“, допълни тя и подчерта, че приоритетите на Българското председателство са 4, а не три. „Първият е Бъдещето на Европа и младите хора - икономически растеж и социално сближаване. Вторият - Европейска перспектива и свързаност на Западните Балкани. Третият - Сигурност и стабилност за силна и единна Европа и четвъртият - Цифрова икономика и умения на бъдещето“, обясни Павлова. „БСП показва или дълбоко непознаване на начина, по който функционират ротационните председателства, или от чисто политическа злоба и завист правят подобни заключения“, каза тя.", "date": "2018.07.10", "title": "Министър Лиляна Павлова: Въпреки БСП, Българското председателство водеше преговори и постигаше консенсус, беше честен и неутрален посредник между държавите членки"}
{"url": "http://www.focus-news.net/news/2018/07/10/2543846/tanjug-aleksandar-vuchich-uveri-amerikanskata-administratsiya-iska-da-chue-i-nashata-pozitsiya-za-kosovo.html", "text": "САЩ искат да чуят и позицията на Белград за косовския въпрос. Това увери държавният глава на Сърбия Александър Вучич, предава  Tanjug , държавната информационна агенция на западната ни съседка. \r\n„Благодарен съм на американците за този факт. Мисля, че за първи от встъпването в длъжност на администрацията на (президента на САЩ Доналд) Тръмп те искат да ни чуят. Не казвам, че те са наши съюзници по косовския въпрос, не казвам, че е лесно, те имат различна гледна точка за Косово, но сега те искат да ни чуят, а това не е малко“, коментира сръбският президент.  Тереза Герова", "date": "2018.07.10", "title": "Tanjug: Александър Вучич увери: „Американската администрация иска да чуе и нашата позиция за Косово“"}
{"url": "http://www.focus-news.net/news/2018/07/10/2543856/sliven-natovareno-e-dvizhenieto-v-oblastta-patishtata-sa-suhi-i-normalno-prohodimi.html", "text": "Движението в Сливенска област е натоварено, пътищата са сухи и нормално проходими, съобщиха от  Областно пътно управление . Затворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението в участъка от с.Мокрен до кръстовище Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.07.10", "title": "Сливен: Натоварено е движението в областта, пътищата са сухи и нормално проходими"}
{"url": "http://www.focus-news.net/news/2018/07/10/2543854/blagoevgrad-bez-problemi-se-izvarshva-preminavaneto-prez-gkpp-kulata.html", "text": "Без проблеми се извършва преминаването през ГКПП „Кулата“. Това съобщиха за  Радио „Фокус“ – Пирин  от \"Гранична полиция\". Няма данни за образуването на задръствания или колони от леки и товарни автомобили. Нормално натоварен е и трафикът през граничен пункт „Илинден“, както и на пунктове между България и Македония, които се намират в Благоевградска област. \r\nЛора КАЛЧЕВА", "date": "2018.07.10", "title": "Благоевград: Без проблеми се извършва преминаването през ГКПП „Кулата“"}
{"url": "http://www.focus-news.net/news/2018/07/10/2543855/nimh-utre-shte-preobladava-slanchevo-vreme-na-mesta-v-severna-balgariya-i-planinskite-rayoni-shte-prevali-slab-dazhd.html", "text": "До полунощ в Северна България валежите ще спрат и облачността ще се разкъсва и намалява. До сутринта и в останалите райони ще е предимно ясно. Атмосферното налягане е малко по-ниско от средното за месеца и ще остане почти без съществена промяна. Утре ще преобладава слънчево време, с временни увеличения на облачността, главно в Северна България и планинските райони. Там на отделни места ще превали слаб дъжд. Ще духа слаб до умерен северозападен вятър. Максималните температури ще са между 26° и 31°, в София около 26°. Такава е прогнозата на Националния институт по метеорология и хидрология (НИМХ) при БАН, съобщи за  Агенция „Фокус“  дежурният синоптик Боряна Маркова.    \r\nПо Черноморието ще е предимно слънчево, с временни увеличения на облачността, главно по северното крайбрежие. Ще духа слаб до умерен северозападен вятър. Максималната температура на въздуха ще е 26-28°. Температурата на морската вода е 24-26°. Вълнението на морето ще бъде 1-2 бала. \r\nВ планините ще преобладава слънчево време. На отделни места в масивите от Западна България ще превали слаб дъжд. Ще духа слаб до умерен северозападен вятър. Максималната температура на височина 1200 метра – около 22°, на 2000 метра – около 15°.     \r\nВ четвъртък ще бъде предимно слънчево. В следобедните часове, главно над планинските райони ще има временни увеличения, но само на отделни места ще превали и прегърми. Температурите слабо ще се повишат и максималните ще бъдат между 27° и 32°. В петък ще се усили вятърът от северозапад и ще е предимно умерен. Ще проникне хладен въздух и температурите слабо ще се понижат. Над страната ще преобладава слънчево време, с временни увеличения на облачността по-значителни над Североизточна България и планинските райони, където на места ще превали и прегърми. В събота ще продължи да духа северозападен вятър. Ще има променлива облачност, по-значителна над източните и планинските райони, но само на отделни места краткотрайно ще превали.", "date": "2018.07.10", "title": "НИМХ: Утре ще преобладава слънчево време, на места в Северна България и планинските райони ще превали слаб дъжд"}
{"url": "http://www.focus-news.net/news/2018/07/10/2543852/veliko-tarnovo-nad-33-kg-kanabis-sa-izzeli-sluzhiteli-na-politseyskoto-upravlenie-v-pavlikeni-pri-proverka-na-imot-v-byala-cherkva.html", "text": "В хода на специализирана полицейска операция за противодействие отглеждането и разпространението на наркотични вещества, вчера е извършена проверка в жилище в Бяла черква, обитавано от 56-годишен мъж. В двора са намерени и иззети засадени 99 растения от рода на конопа, с тегло на листната маса 33,600 кг., съобщиха от пресцентъра на  Областна дирекция на МВР – Велико Търново . При полеви наркотест растението е реагирало на канабис. От жилището са иззети още водна помпа и маркучи за капково напояване. 56-годишният обитател на имота е криминално проявен, задържан е с полицейска мярка до 24 часа. По случая е образувано досъдебно производство под наблюдението на прокуратурата.", "date": "2018.07.10", "title": "Велико Търново: Над 33 кг канабис са иззели служители на полицейското управление в Павликени при проверка на имот в Бяла черква"}
{"url": "http://www.focus-news.net/news/2018/07/10/2543853/burgas-patniyat-uchastak-ot-karnobat-do-petolachkata-ostava-zatvoren-za-dvizhenie.html", "text": "Пътният участък от Карнобат до Петолъчката остава затворен за движение. Това съобщи за  Радио „Фокус“-Бургас  дежурният в Областно пътно управление. По-рано днес на 2 км от с. Венец в посока Петолъчката се обърна товарен автомобил, превозващ бутилки с ацетилиен. \r\nСухи и нормално проходими са пътищата в областта. Видимостта е добра. Движението в региона се извършва с нормална за деня интензивност. \r\nНатоварено е движението по основните улици и булеварди в града. Интензивен е трафикът в района на кръговото кръстовище “Трапезица”, пред Окръжна болница, както и по пътя към комплекс „Меден рудник“.  Интензивен е автомобилният трафик по бул. „Сан Стефано“ и бул.  “Демокрация”, както на кръстовището между улиците „Спортна“ и „Индустриална“. \r\nМария ГЕОРГИЕВА", "date": "2018.07.10", "title": "Бургас: Пътният участък от Карнобат до Петолъчката остава затворен за движение"}
{"url": "http://www.focus-news.net/news/2018/07/10/2543858/gd-granichna-politsiya-intenziven-e-trafikat-na-vhod-za-leki-avtomobili-na-gkpp-kalotina-i-na-izhod-za-tovarni-na-gkpp-kapitan-andreevo-gkpp-dunav-most-ruse-i-gkpp-dunav-most-vidin.html", "text": "На българо-сръбската граница на ГКПП \"Калотина\" трафикът е интензивен за леки автомобили на вход. Това съобщиха от пресцентъра на  ГД \"Гранична полиция\" . На българо-турската граница, на ГКПП \"Капитан Андреево\" трафикът е интензивен на изход за товарни автомобили. На българо-румънската граница на ГКПП \"Дунав мост Русе\" и ГКПП \"Дунав мост Видин\" трафикът също е интензивен за товарни автомобили на изход. \r\nНа българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.07.10", "title": "ГД \"Гранична полиция\": Интензивен е трафикът на вход за леки автомобили на ГКПП \"Калотина\" и на изход за товарни на ГКПП \"Капитан Андреево\", ГКПП \"Дунав мост Русе\" и ГКПП \"Дунав мост Видин\""}
{"url": "http://www.focus-news.net/news/2018/07/10/2543857/varna-konduktorka-v-obshtestven-avtobus-e-postradala-pri-paten-intsident-v-grada.html", "text": "Жена, кондуктор в автобус от обществения превоз във Варна, е пострадала при пътен инцидент днес. Това съобщиха за  Радио „Фокус“ – Варна  от сектор КАТ при Пътна полиция. Инцидентът е станал на бул. „Владислав Варненчик“ до Автогарата. Жената не е пострадала тежко, няма опасност за живота й. Четири катастрофи са станали на територията на Варна от началото на деня. При всички са регистрирани само материални щети. По информация на шофьори, в района след кръстовището на булевардите „Цар Освободител“ и „Христо Смирненски“ гори паркиран до автосервиз автомобил. Засега няма данни за пострадали хора. \r\nДиана СТОЕВА", "date": "2018.07.10", "title": "Варна: Кондукторка в обществен автобус е пострадала при пътен инцидент в града"}
{"url": "http://www.focus-news.net/news/2018/07/10/2543861/smolyan-obshtinskiyat-savet-shte-provede-redovnoto-si-zasedanie-na-16-yuli.html", "text": "Общински съвет – Смолян ще проведе редовното си заседание на 16 юли от 14.00 часа в Сесийна зала на Община Смолян, съобщиха от пресцентъра на  Общината . В дневния ред са включени 15 точки. Сред тях са приемане на Наредба за условията и реда за настаняване и ползване на социални жилища в Община Смолян, удължаване срока на Договор за предоставяне безвъзмездно за управление на терен публична общинска собственост. Общинските съветници ще обсъждат и дейности, свързани с „Интегриран воден проект на агломерация Смолян“ и други важни за жителите на община Смолян въпроси. По последната точка от дневния ред, кметът на Смолян Николай Мелемов ще отговаря на питания на общински съветници.", "date": "2018.07.10", "title": "Смолян: Общинският съвет ще проведе редовното си заседание на 16 юли"}
{"url": "http://www.focus-news.net/news/2018/07/10/2543862/pazardzhik-pravitelstvoto-otpusna-na-obshtina-peshtera-nad-290-000-lv-za-remont-na-mosta-v-selo-kapitan-dimitrievo.html", "text": "Със свое постановление Министерски съвет отпусна на Община Пещера допълнителни средства за предотвратяване на бедствия, съобщи за  Радио „Фокус“ – Пазарджик  Стоян Йовчев от общинската администрация. Той уточни, че средствата в размер на 292 993 лева са за основен ремонт на мост над река Пишманка в село Капитан Димитриево. Конструкцията на моста, свързващ североизточната и северозападната част на селото е с недопустимо провисване в средната си част и с частична загуба на устойчивост. Мостът е опасен за преминаване на превозни средства и пешеходци. Въз основа на тези констатации още през 2014 година е забранено движението по моста на пешеходци и превозни средства. В селото има само още един мост, през който могат да преминават автомобили. \r\nВаня НИКОЛОВА", "date": "2018.07.10", "title": "Пазарджик: Правителството отпусна на Община Пещера над 290 000 лв. за ремонт на моста в село Капитан Димитриево"}
{"url": "http://www.focus-news.net/news/2018/07/10/2543864/ralitsa-kukova-baseynova-direktsiya-zapadnobelomorski-rayon-ezhednevno-analizirame-informatsiyata-za-sastoyanieto-na-kompleksnite-i-znachimi-yazoviri-i-nivata-na-rekite.html", "text": "Мерките, които се предприемат с цел недопускането на наводнения са в няколко посоки. Това каза за  Радио „Фокус“ – Пирин  Ралица Кукова, директор на Дирекция „Контрол“ в Басейнова дирекция \"Западнобеломорски район\". По думите ѝ ежедневно се анализира информацията за състоянието на комплексните и значими язовири и нивата на реките. „Данните за язовирите, включени в Приложение 1 от Закона за водите – това са комплексните и значими язовири, се получават ежедневно. Нивата на реките пък се получават чрез хидрометричните станции на Националният институт по метеорология и хидрология към БАН. Същите са публично достъпни на сайта на института“, каза още Кукова. Тя добави, че се  поддържа връзка със звената на Главна дирекция „Пожарна безопасност и защита на населението“ и при необходимост с общинските администрации. „От друга страна всяка година пролет и есен се правят проверки от междуведомствени комисии на речни участъци, които са с нарушена проводимост, въз основа на които се издават съответните предписания на отговорните органи за предприемането на мерки по компетентност“, подчерта Кукова. \r\nЛивия НИНОВА", "date": "2018.07.10", "title": "Ралица Кукова, Басейнова дирекция „Западнобеломорски район“: Ежедневно анализираме информацията за състоянието на комплексните и значими язовири и нивата на реките"}
{"url": "http://www.focus-news.net/news/2018/07/10/2543859/stara-zagora-katastrofa-mezhdu-turski-tir-i-lek-avtomobil-e-stanala-na-patya-gurkovo-veliko-tarnovo.html", "text": "Катастрофа между турски ТИР и български лек автомобил е станала на пътя Гурково-Велико Търново. Това съобщиха за  Агенция „Фокус“  от пресцентъра на МВР. При инцидента няма пострадали. Катастрофата не затруднява движението.", "date": "2018.07.10", "title": "Стара Загора: Катастрофа между турски ТИР и лек автомобил е станала на пътя Гурково-Велико Търново"}
{"url": "http://www.focus-news.net/news/2018/07/10/2543866/aktsenti-v-sutreshniya-blok-dobro-utro-balgariya-na-11-yuli.html", "text": "Бедствено положение обявиха врачанските общини Хайредин, Борован и Мизия. За ситуацията там ще разговаряме в сутрешния блок „Добро утро, България“ на Радио „Фокус“ с кмета на Хайредин Тодор Алексиев, както и с областния управител на Враца Малина Николова. \r\nКолко е спешно разработването на външнотърговска стратегия за страната ни? Ще научим от председателя на АБВ Румен Петков. \r\nНа 18 юли Шумен чества 140 години от освобождението на града и 181 години от рождението на Васил Левски. За историята и конкретно за датата, на която е бил освободен градът ще ни разкаже Милена Георгиева от Регионалния исторически музей в Шумен, а за подготвената програма подробности очакваме от Десислава Златева, ръководител на отдел „Култура, младежки дейности и спорт” към Дирекция „Образование, наука и култура” в Община Шумен. \r\nРегионалният исторически музей в Кюстендил започва изпълнението на редовни проучвателни действия в централната градска част. По темата работи Венцислав Илчев от Радио „Фокус“ – Кюстендил. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.07.10", "title": "Акценти в сутрешния блок „Добро утро, България“ на 11 юли"}
{"url": "http://www.focus-news.net/news/2018/07/10/2543863/blagoevgrad-vazstanoveno-e-dvizhenieto-po-pat--84-yakoruda-yurukovo-v-rayona-yakoruda.html", "text": "Възстановено е движението по път ІІ-84 Якоруда - Юруково в района Якоруда, при км 79. Това съобщиха от пресцентъра на  Агенция \"Пътна инфраструктура\" .", "date": "2018.07.10", "title": "Благоевград: Възстановено е движението по път ІІ-84 Якоруда - Юруково в района Якоруда"}
{"url": "http://www.focus-news.net/news/2018/07/10/2543867/sport-rakovodstvoto-na-real-madrid-ofitsialno-obyavi-prodazhbata-na-kristiano-ronaldo-v-yuventus.html", "text": "Ръководството на Реал Мадрид обяви в официално съобщение продажбата на Кристиано Роналдо в Ювентус. \r\nПо непотвърдена информация тимът от Торино ще плати 105 милиона евро за правата върху португалската звезда. Роналдо ще подпише договор за четири години и ще получава годишна заплата в размер на 30 милиона евро, плюс бонуси.", "date": "2018.07.10", "title": "Спорт: Ръководството на Реал Мадрид официално обяви продажбата на Кристиано Роналдо в Ювентус"}
{"url": "http://www.focus-news.net/news/2018/07/10/2543865/mazh-postrada-tezhko-pri-tokov-udar-v-stolitsata-nyakolko-kvartala-ostanaha-za-kratko-bez-tok-obzor.html", "text": "Лекари от УМБЛАСМ „Н.И.Пирогов“ се борят за живота на мъж, който пострада при токов удар в столицата във вторник сутринта. Мъжът е приет в болницата в изключително тежко състояние, с обширни и дълбоки изгаряния и е настанен в реанимацията. Мъжът е пострадал при токов удар в комплекс „Макси“ в кв. „Студентски град“. По първоначални данни строителната фирма е нарушила позволения габарит и е засегнала 110-киловолтово съоръжение на Електроенергийния системен оператор. \r\nИнцидентът наложи изключване на подстанция „Студентски град“, което остави за кратко столичните квартали „Студентски град“, „Драгалевци“, „Симеоново“, „Витоша“, района на Киноцентър Бояна“, Ярема, Железница, Бистрица, Малинова долина и др.", "date": "2018.07.10", "title": "Мъж пострада тежко при токов удар в столицата, няколко квартала останаха за кратко без ток (ОБЗОР)"}
{"url": "http://www.focus-news.net/news/2018/07/10/2543869/kyustendil-obshtina-dupnitsa-shte-zakupi-sgradata-na-kmetstvoto-v-selo-yahinovo.html", "text": "Община Дупница ще закупи сградата на кметството в село Яхиново. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му в момента сградата на кметството е собственост на кооперация, което е провокирало общинското ръководство да заложи средства, с които да бъде закупена самата сграда. В тази връзка вече е внесено искане до Общинския съвет в Дупница, да бъде разрешено закупуването на имота. Инвестицията е заложена в капиталовите разходи за настоящата година. „Лицензиран оценител е направил оглед и е определил цена в размер на 92 хиляди лева. Съгласувано е, постигната е договорка със собствениците за продажбата, но последната дума има Общински съвет”, каза Христо Апостолов. След закупуването на сградата ще бъде извършен и ремонт. Преди няколко години, Община Дупница на същия принцип е решила проблема в друго голямо село – Самораново, където е изградено ново кметство. \r\nВенцеслав ИЛЧЕВ", "date": "2018.07.10", "title": "Кюстендил: Община Дупница ще закупи сградата на кметството в село Яхиново"}
{"url": "http://www.focus-news.net/news/2018/07/10/2543868/tsvetelina-randeva-odmvr-burgas-nay-chestata-telefonna-izmama-e-po-stsenariya-s-katastrofa-s-zhertva-koyato-e-predizvikana-ot-blizak-rodnina.html", "text": "Най-честата телефонна измама е по сценария с катастрофа с жертва, която е предизвикана от  близък роднина. Това каза за  Радио „Фокус“ – Бургас  Цветелина Рандева, говорител на ОДМВР – Бургас. По думите ѝ при този тип измама потърпевшият е длъжен да изплати крупна сума пари за освобождаването на своя сродник. „Не по-малко популярна е и схемата, при която близък е болен, било от птичи грип, ебола или друга актуална болест, а за излекуването му е нужна скъпоструваща ваксина“, добави Рандева и допълни, че съществува и друг любопитен механизъм, при който „ало-измамниците“ съобщават на жертвата за възникнал пожар, вследствие на трудова злополука, като пострадалият роднина трябва да се транспортира до болница в София с хеликоптер, за което телефонната жертва трябва да изплати голяма сума пари. \r\nРандева посочи съчщо, че кампанията срещу телефонните измами с цел да се създаде превантивно поведение у хората е организирана със съвместните усилия на ОДМВР - Бургас и Община Бургас. \r\n„Бяха проведени разговори на районните инспектори на полицейските управления с пенсионерски клубове и сдружения със идеята да бъдат популяризирани различните механизми за извършване на измамата“, каза още Рандева. Според нея е важно възрастните граждани да познават в зародиш телефонната измама, за да не се поддават на манипулации. \r\nМария ГЕОРГИЕВА", "date": "2018.07.10", "title": "Цветелина Рандева, ОДМВР - Бургас: Най-честата телефонна измама е по сценария с катастрофа с жертва, която е предизвикана от  близък роднина"}
{"url": "http://www.focus-news.net/news/2018/07/10/2543870/mario-barzachki-instruktor-po-vodno-spasyavane-dobroto-poznavane-na-vodnata-situatsiya-e-izklyuchitelno-vazhno-za-da-se-izbegnat-intsidenti-pri-plazhuvane.html", "text": "Доброто познаване на водната ситуация е изключително важно, за да се избегнат инциденти при плажуване. Това каза за  Радио „Фокус“ – Пирин  инструкторът по водно спасяване Марио Бързачки. Той поясни, че трябва да сме наясно с  това какво е дъното и каква е спецификата на самия воден басейн, който сме избрали. Бързачки посъветва да не скачаме във водата, особено в участъците, за които не сме наясно каква е дълбочината и какво има под повърхността. „При скокове във водата голям риск крие това, че може водоемът да е попресъхнал, да има скали под повърхността, потънали дървета и всякакви други опасности, които крие цялото дъно“, каза още Бързачки.  \r\nТой подчерта, че никой не е застрахован от инциденти – дори хората, които могат да плуват. „Ако решат да влязат и да плуват надълбоко и недалеч, в един момент разликата в температурите, особено във водните обекти, които нямат обмен на водните пластове, както е морето, и температурата на повърхността е една, а тази само на метър под нея вече започва да се променя с градус и нещо в отрицателна посока, то всичко това може да им окаже крампиращо въздействие върху мускулатурата“, допълни Бързачки. Това от своя страна ще доведе до стрес, паника, загуба на ориентация и дори може да се стигне до фатален изход. Бързачки посъветва хората когато влизат във водни площи, особено такива, които са неохраняеми, да бъдат внимателни с водната повърхност и със собствените си усещания за тяло. \r\nЛивия НИНОВА", "date": "2018.07.10", "title": "Марио Бързачки, инструктор по водно спасяване: Доброто познаване на водната ситуация е изключително важно, за да се избегнат инциденти при плажуване"}
{"url": "http://www.focus-news.net/news/2018/07/10/2543860/the-american-conservative-za-mir-s-rusiya-sasht-tryabva-da-slozhat-kray-na-uchastieto-si-v-bezsmisleni-voyni.html", "text": "Предстоящата среща между държавния глава на САЩ Доналд Тръмп с руския президент Владимир Путин е възможност за следващата смела инициатива на американския президент. Време е САЩ да спрат разточителните си войни, а Русия може да бъде конструктивен партньор за тази цел, пише Джордж О'Нийл-младши, основател на Комисията за отговорна външна политика и член на ръководството на Института за американски идеи, в авторска статия за списание  The American Conservative . \r\nОсновната част от медиите от двете страни на Атлантика ще вилнее срещу всяко споразумение между Тръмп и Путин – без значение какво ще предвижда то. Защо да не бъдат предприети стъпки, които американската общественост инстинктивно ще разбере, и това ще осигури подкрепата за президенти да сложи край веднъж завинаги на интервенциите на Америка в други страни? Освен това какво ще направя  противниците му? Защо да не опита да постигне мир и да започне процес на изцеление от множеството рани, които американците имат от войните? Американската нация не се заблуждава от фалшивите твърдения, че Тръмп е мек към тероризма, тя е наясно, че военните намеси на САЩ често може всъщност да захранят тероризма. \r\nПрезидентът Тръмп може да предложи изтегляне на американските войски от Афганистан в замяна на изтегляне на руските части от Сирия (заедно с обещанието, че САЩ нямат интерес от повторно ангажиране в гражданската война в Сирия). Това би било съвместимо с твърденията на Тръмп, че войните на Америка (обявени или не) в Близкия изток са били губещи.  \r\nНе е необходимо Тръмп да „признава“ руската анексия на Крим, но трябва да отстоява позицията, че ситуацията в Украйна е въпрос на европейците – и той трябва да бъде решен чрез двустранни преговори между Русия и Европа.  \r\nРазбирането на този мащаб би отстранило основния претекст за безсмисленото натягане на ситуацията чрез дипломатическите санкции – като „разгонването“ на посолството и консулския персонал – в Русия и САЩ. Връщането на възможността за свободни пътувания на граждани между двете страни би направило чудеса за намаляване на напрежението. (Не забравяйте, че дори в разгара на Студената война, президентът Дуайт Айзенхауер твърди, че нациите, отказващи контакт една с друга, биха имали склонност да бъдат подозрителни една към друга – и склонни към незначителни конфликти, които биха могли да се превърнат в по-големи войни.) \r\nАмериканската общественост не се интересува от дипломатическия и медиен театър. То знае, че две неща са верни: истерията „Тръмп-Русия\" се оказа безполезна (и разсейва от притесненията за икономическия растеж и заетостта); и каквито и да са интересите на САЩ за сигурността в Близкия изток, ние всички сме по-добре защитени със съюзници, които са изправени пред същите заплахи като нас.  \r\nРусия има повече причини да се тревожи за ислямистския тероризъм, отколкото САЩ. Южната им граница опита в няколко ислямски държави: Турция, Иран, Азербайджан, Туркменистан, Казахстан, Узбекистан, Таджикистан, Киргизстан и Афганистан. Нестабилността, създадена от заблудените военни авантюри на Америка, от години се оказа неудобна за Русия. Според приятел, който отдавна изучава спецификите на Русия, американската военна агресия след Студената война, започнала Балканите, довежда до издигането на власт на руски военни хардлайнери, които са скептични относно искреността на американските стремежи за мир.  \r\nРусия има значително по-добро разбиране и влияние върху повечето от тези страни, включително върху  Иран. Двустранните отношения между САЩ и Иран отдавна са враждебни поради години на намеса на Вашингтон в Техеран. Отношенията бяха сериозно усложнени през 1953 г., когато ЦРУ и британското разузнаване свалиха демократично избрания премиер Мохамед Мосадед и издигнаха бруталния Реза Шах Пахлави на власт. Клавишните воини на Вашингтон никога не споменават тази тъжна глава в нашата история. Представете си как бихме се отнасяли към страна, която се е намесила по такъв начин в политиката ни.  \r\nКолко по-умно би било Русия да работи със своя съсед Иран, за да ограничи гражданската война в Йемен, отколкото зСАЩ да продължава да оказва военна подкрепа на Саудитска Арабия, за да задълбочава трагедията там? \r\nМрънкачите се подиграваха на мирната инициатива на Тръмп за Северна Корея, но въпреки това той допринесе за налагането на денуклеаризация и за успокояване на ситуацията на Корейския полуостров  (за разлика от усилията на четири предишни администрации на американски президенти). Като се има предвид, че Тръмп и Ким Чен-ун все пак могат да седнат на една маса заседно, какво пречи да бъде постигнат напредък и с Путин? \r\nГодина и половина русофобията беше подклаждана от „горчивите бъртвежи\", произтичащи от провалените политически амбиции на Хилари Клинтън, от представители на военно-индустриалния комплекс, заради корпоративните интереси, от корпоративните медии, от коментатори от Вашингтон/Ню Йорк/Холивуд и чуждестранни лобисти. Голяма част от тях печелят от безкрайното състояние на „война“ по целия свят, и по-специално с Русия. \r\nВашингтон и неговите клиенти са ужасени, че „влакът на войната“ ще бъде забавен или дори спрян. Нашите клиенти от НАТО се страхуват да носят на гърба си собствените си национални отбранителни тежести. Неоконсерваторите от Вашингтон са напълно готови да продължат да губят живота на войниците в преданата ни армия, за да защитят както финансирането си, така и световния ред, наложен от победата на Запада в Студената война. \r\nАмериканската нация не се поддава на такива заблуди и е изключително уморена от войните, много от които се водят на места, които гражданите на САЩ трудно биха могли да намерят на глобуса. Тези войни разрушават американски семейства. Вместо „подкрепа за войските“, говорете за връщането им у дома, за да защитят семействата си и нашата страна. \r\nЧуваме истории за отделянето на родителите от децата ни по нашите граници, но не и за това, че американските деца са отделени от родителите им и родителите са отделени от своите синове и дъщери, които изпълняват войнския си дълг в чужбина. \r\nСрещата на върха Тръмп-Путин на 16 юли е възможност за президента на САЩ да действа смело в лицето на дишащата му във врата опозиция, за да бъде постигнат мир в един свят, уморен от войната. Ако лидерът на Белия дом ограничи участието на САЩ във войни, руско-американските разногласия ще изчезнат. Тереза Герова", "date": "2018.07.10", "title": "The American Conservative: За мир с Русия, САЩ трябва да сложат край на участието си в безсмислени войни"}
{"url": "http://www.focus-news.net/news/2018/07/10/2543871/desislava-kostadinova-gerb-vsyaka-obshtina-poluchava-podkrepa-ot-pravitelstvoto-nezavisimo-ot-tova-kakva-e-partiynata-prinadlezhnost-na-kmetovete.html", "text": "В момента ГЕРБ има 130 общински кметове в страната, като шест от тях са в област Пазарджик, каза за  Радио „Фокус“ – Пазарджик  Десислава Костадинова, народен представител от ГЕРБ от 13 МИР-Пазарджик. По думите й във всяка една община се виждат видимите резултати от управлението на ГЕРБ, защото кметове работят експертно и успяват при равни условия с останалите шест, които не са от ГЕРБ. „Което е доказателство за изравненото отношение на правителството. Всяка община получава подкрепа, независимо от това каква е партийната принадлежност на кметовете. Как обаче тези кметове се справят зависи от техните компетенции, а определено ГЕРБ залага на знаещите и можещите. По-важното е, че и на двата вота догодина ние отново ще бъдем открити и честни с нашите симпатизанти и избиратели“, уточни Костадинова. Тя допълни, че ПП ГЕРБ знае какво може да направи, но е наясно и с онова, което не може да се изпълни, затова при всяка среща с избиратели ще заложи на откровеност и обективност. \r\nАлбена ЖИЛЕКОВА", "date": "2018.07.10", "title": "Десислава Костадинова, ГЕРБ: Всяка община получава подкрепа от правителството, независимо от това каква е партийната принадлежност на кметовете"}
{"url": "http://www.focus-news.net/news/2018/07/10/2543878/plovdiv-kurshum-dzhamiya-v-karlovo-pridobiva-statut-na-natsionalen-pametnik-na-kulturata.html", "text": "Куршум джамия в Карлово придобива статут на национален паметник на културата, реши Специализираният експертен съвет за опазване на недвижимите културни ценности. За  Радио „Фокус”- Пловдив  зам.-кметът на Карлово Стойо Карагенски посочи, че решението на комисията е факт. Очаква се да се произнесе и министърът на културата Боил Банов. „Тези документи сме ги подали още на 6 юни миналата година и ето, че комисията взе своето решение. Очакваме и министърът да го препотвърди”, каза Карагенски. „Оттук нататък Общината трябва да подготви проект по европейска програма, тъй като има отворена линия за това на обща стойност 100 млн. лева”, каза още Стойо Карагенски. По думите му, ако бъдат осигурени средства, може да се направи ремонт и реставрация и тази сграда, която е една от най-старите в града, за да се превърне тя в музей, в който да се изложат всички експонати, с които разполага Общината и които сега стоят по мазетата. \r\nВ продължение на години Общината води съдебна битка за това Куршум джамия да остане общинска собственост. „След като на практика решението на Софийския градски съд даде възможност на мюсюлманското вероизповедание да си търси собствеността върху стари джамии в почти всички големи градове в страната, те заведоха дела за 83 имота. Делото беше спечелено на върховна инстанция и решението на съда беше, че мюсюлманското вероизповедание не може да има претенции върху вакъфските имоти. Сега те пак са завели дело”, посочи още Стойо Карагенски. \r\n„Община Карлово трябва да подготви проект и да направи от джамията това, което вече са направили в Стара Загора. Там джамията е реставрирана и се е превърнала в Музей на религиите”, посочи зам.-кметът. „Смятам, че най-старата сграда в града трябва да има един друг вид, за да покажем нашето европейско отношение за съхранение на тези паметници на културата за идните поколения”, каза още Карагенски. По думите му Общината вече е направила със собствени средства авариен ремонт на покрива, но оттук нататък се нуждае от значителни средства не само за ремонт, а и за реставрация, за да може джамията да придобие един по-друг облик. \r\nЦветана ТОНЧЕВА", "date": "2018.07.10", "title": "Пловдив: Куршум джамия в Карлово придобива статут на национален паметник на културата"}
{"url": "http://www.focus-news.net/news/2018/07/10/2543875/lyudmil-rabotov-sayuz-na-zarnoproizvoditelite-plovdiv-zhatvata-v-regiona-e-mnogo-zatrudnena-okolo-30-40-ot-pshenitsata-ne-e-pribrana.html", "text": "Жътвата в Пловдивския регион е много затруднена, около 30-40% от пшеницата не е прибрана. Това каза за  Радио „Фокус”-Пловдив  Людмил Работов, председател на Съюза на зърнопроизводителите в Пловдив. „Заради валежите много от зърнопроизводителите са оставили събирането на най-хубавата пшеница за по-късен етап, за да може зърното да се изпече”, посочи Работов. По думите му качеството на пшеницата също е лошо, на места има покълване. Локални градушки, които са падали са се отразили на добивите. „Колегите се опитват поне на високите места да жънат, там където е възможно, но реално времето не позволява, няма време пшеницата да изсъхне и да се ожъне”, добави Работов. По думите му заради преваляванията посевите и почвата са преовлажнени, зърното не може да изсъхне и да се прибере. „Средният добив на пшеница в Пловдивско е между 450 и 500 кг/декар”, каза още Людмил Работов. Зърнопроизводителите прогнозират, че средният добив тази година ще е между 15-25% по-нисък от миналата година, а качеството ще е лошо и пшеницата ще се реализира лошо. Иначе на международните пазари изкупната цена на пшеницата се покачва. „Не така стоят нещата у нас, където цената е между 25-30 лв/кг, в зависимост от качеството“, заяви Людмил Работов. \r\nТой посочи също, че рчемикът и рапицата в региона са прибрани. Добивът е като миналогодишния, между 450-500 кг от декар. По думите на Работов обаче площите, засети с ечемик в региона, са малко. Рапицата е прибрана на 100%, като добивът на места е по-добър от миналогодишния. На местата, където е имало градушки, добивът е по-нисък, между 220-250 кг/декар. \r\nЦветана ТОНЧЕВА", "date": "2018.07.10", "title": "Людмил Работов, Съюз на зърнопроизводителите-Пловдив: Жътвата в региона е много затруднена, около 30-40% от пшеницата не е прибрана"}
{"url": "http://www.focus-news.net/news/2018/07/10/2543874/kyustendil-pet-baseyna-rabotyat-na-teritoriyata-na-obshtinata.html", "text": "Пет басейна работят на територията на община Кюстендил. Това каза пред  Радио „Фокус” – Кюстендил  Стоян Стоянов, експерт „Спортни дейности” към Община Кюстендил. По думите му има процедура за разкриване на плувен басейн. Собствениците на плувни басейни подават заявления, в които упоменават времето за тяхното използване в деловодството на Община Кюстендил, след което оперативната група от общинската комисия за водноспасителна дейност и обезопасяване на водните площи извършва проверка относно готовността на плувните комплекси за работа през летния сезон. Проверява се състоянието на санитарните възли и съблекалните, филтриращата система дали е в изправност, наличие на информационни табели с работно време, осигурен спасителен комплект и медицинска чанта с оборудване, обозначение на дълбочини и термометри за въздух, осигурено медицинско обслужване и спасител на обекта. „Тази година имаме 5 подадени заявления за използване на водни площи, басейни за плуване. Това са плувен комплекс „Плажна фиеста” в квартал „Могилата”, плувен комплекс „Зона спорт” в квартал „Запад”, общински плувен комплекс, плувен басейн в комплекс „Рай” и плувен комплекс в хотел „Три буки”, каза Стоян Стоянов. \r\nВенцеслав ИЛЧЕВ", "date": "2018.07.10", "title": "Кюстендил: Пет басейна работят на територията на общината"}
{"url": "http://www.focus-news.net/news/2018/07/10/2543879/kathimerini-osvobozhdavaneto-na-zadarzhanite-v-turtsiya-gratski-voynitsi-shte-bade-prioritet-na-atina-na-predstoyashtata-sreshta-na-varha-na-nato.html", "text": "Освобождаването на задържаните в Турция двама гръцки войници ще бъде един от приоритетите на Атина на предстоящата среща на върха на НАТО. Министър-председателят на Гърция Алексис Ципрас ще разговоря по въпроса с колегите си от страните от Алианса. Това разкри говорителят на правителството в Атина Димитрис Цанакопулос, съобщава електронното издание на гръцкия вестник  Kathimerini . \r\n„Въпросът ще бъде повдигнат от премиера във всички негови обръщения и срещи, за да упражни максимален натиск за освобождаването\" на лейтенант Ангелос Митредодис и сержант Димитрис Куклацис, които бяха арестувани на 1 март след случайно навлизане на турска територия при патрулиране в в Североизточна Гърция в условията на буря. \r\nСъобщава се, че Върховният представител на Европейския съюз по въпросите за външни работи и политиката за сигурност Федерика Могерини е изпратила писмо до председателя на Комисията по външни работи на Европейския парламент Дейвид Макалистър, призовавайки за солидарност с Гърция по въпроса за задържаните й в Турция военнослужещи.  \r\nЛидерите на НАТО се събират в Брюксел на двудневна среща, в рамките на която - наред с други теми, ще обсъдят и кандидатурата на бившата югославска република Македония за присъединяване към Алианса, след постигнатото между Скопие и Атина споразумение за името й.  . Тереза Герова", "date": "2018.07.10", "title": "Kathimerini: Освобождаването на задържаните в Турция гръцки войници ще бъде приоритет на Атина на предстоящата среща на върха на НАТО"}
{"url": "http://www.focus-news.net/news/2018/07/10/2543872/sliven-oblastniyat-upravitel-chavdar-bozhurski-razporedi-da-se-svikat-zasedaniya-na-epizootichnite-komisii-v-sliven-nova-zagora-kotel-i-tvarditsa.html", "text": "Областният управител на Сливен Чавдар Божурски разпореди със своя заповед да бъдат свикани заседания на областната и на общинските епизоотични комисии в Сливен, Нова Загора, Котел и Твърдица.  Това съобщиха от  Областна администрация-Сливен . Повод за това е заповед на д-р Дамян Илиев, изп. директор на Българската агенция по безопасност на храните, във връзка с неблагоприятната епизоотична обстановка по отношение на заболяването „африканска чума по свинете“ в Европа и констатираните огнища в Румъния. \r\nСъгласно същата заповед на областния управител, директорът на ОДБХ-Сливен трябва да организира проверки на всички видове и категории свиневъдни обекти, провеждането на инструктажи на собствениците на тези обекти за спазване на превантивни мерки, извършването на засилен клиничен надзор.  Кметовете на населените места в общините са задължени незабавно да уведомяват ОДБХ при съмнение за случаи на заболяването или при завишена смъртност на животните.", "date": "2018.07.10", "title": "Сливен: Областният управител Чавдар Божурски разпореди да се свикат заседания на епизоотичните комисии в Сливен, Нова Загора, Котел и Твърдица"}
{"url": "http://www.focus-news.net/news/2018/07/10/2543877/pazardzhik-16-proekta-po-operativni-programi-kam-evropeyskite-fondove-realizira-obshtina-peshtera-za-perioda-ot-yanuari-2017-do-yuni-2018-godina.html", "text": "Общо 16 проекта по различни оперативни програми към европейските фондове реализира Община Пещера за периода от януари 2017 до юни 2018 година, каза за  Радио „Фокус“ – Пазарджик  Веселин Джелатов, директор на Дирекция „Европейски фондове, стратегическо планиране и обществени поръчки“ в Общината. „9 проекта се изпълняват по Оперативна програма „Региони в растеж“, като отпусната финансова помощ е в размер на над 7 400 000 лв. Те са насочени към повишаване на енергийната ефективност на публични общински и жилищни сгради в Пещера. Проект за изграждане на компостиращи инсталации за третиране на битови отпадъци се реализира от общините Пещера, Батак, Белово, Брацигово, Лесичово, Пазарджик и Септември по програма „Околна среда“ на стойност  над 19 693 000 лева. Третият важен проект за Община Пещера е по Оперативна програма „Развитие на човешките ресурси“ и е насочен към предоставяне на  социалната услуга „личен асистент“.  Общо 91 потребители – лица с увреждания и възрастни хора с невъзможност за самообслужване са ползвали социалната услуга, от които 11 деца. Осигурена е заетост на 89 лични асистенти. Общата стойност на проекта е в размер на над  465 000 лв“, уточни Джелатов.  \r\nТой допълни, че има и още един социален проект „Подкрепа за осигуряване на заетост, социална и професионална интеграция на лица от рискови групи чрез социално предприятие в Община Пещера“. В  проекта е предвидено реализирането на дейности за психологическо подпомагане, мотивиране, социална и професионална интеграция на лица от уязвимите групи, с цел  насърчаване участието им на пазара на труда и създаване на умения за успешно справяне на работното място и/или адаптиране към работните условия при включването им в заетост. В рамките на проекта ще бъде създадено общинско социално предприятие. Общата стойност на безвъзмездната финансова помощ е в размер на над  376 000 лв. „По Оперативна  програма „Наука и образование за интелигентен растеж“ Община Пещера реализира проект „Шарени мъниста“ с финансова помощ от над 665 600, по Оперативната програма за храна  и основно материално подпомагане в Община Пещера функционира нов вид социална услуга в общността-обществена трапезария за жителите на Пещера в рамките на проект „Подай ръка“, процедура „Осигуряване на топъл обяд – 2016-2020“. Ежедневно, в работни дни,  се предоставя топъл обяд на 70 потребители.  По програма „ЕРАЗЪМ+“ се изпълнява и проект „Две минути и половина до полунощ – Иновативен образователен подход за справяне с проблемите на изменението на климата в началните училища“.  Проекта се изпълнява съвместно с Република Македония и Република Хърватия. Стойността му е 135 000 ?“, коментира също Джелатов. Експертът допълни също, че последният проект „DEFeND“ е по програма „Хоризонт 2020“ и е насочен към  киберсигурността и защитата на личните данни.  Той е на стойност от близо  3 327 000?. \r\nАлбена ЖИЛЕКОВА", "date": "2018.07.10", "title": "Пазарджик: 16 проекта по оперативни програми към европейските фондове реализира Община Пещера за периода от януари 2017 до юни 2018 година"}
{"url": "http://www.focus-news.net/news/2018/07/10/2543873/tri-obshtini-vav-vrachanska-oblast-obyaviha-bedstveno-polozhenie-zaradi-padnalite-dazhdove-obzor.html", "text": "Три общини във Врачанска област обявиха бедствено положение заради падналите дъждове - това са общините Хайредин, Борован и Мизия. Заради обилните валежи и опасността от преливащи язовири кметовете на общините са предупредени да предприемат мерки за защита на населението.Към 13 часа яз. „Рогозен-1“ преливаше с 3 куб.м/с, а по-късно скоростта се увеличи на 15 кубм./с. \r\nВ късния следобед областният управител Малина Николова обясни, че нивото на водата в язовира вече не се покачва и обстановката леко се стабилизира. Тя обясни, че се следят нивата на всички реки в с. Липница, с. Крушовица и водата, която евентуално утре сутринта ще достигне Мизия и добави, че жителите на града са предупредени, че е възможно да има евакуация. Николова обясни, че през деня улиците в Мизия са били почистени от калта и насипите, а Гражданска защита работи по изпомпване на водата от домовете на хората и техните имоти. \r\nПожарните екипи в страната са реагирали на 150 сигнала във връзка с проливните дъждове през последното денонощие. Най-много са подадени в Ямбол, Враца, Ловеч, Плевен, Велико Търново и София, като няма данни за пострадали или бедстващи хора. \r\nВ  Ямбол  по-голямата част от сигналите е за наводнени мазета и приземни етажи.  \r\nВ  Ловешко  продължава отводняването на имоти в село Катунец. Още вчера придошлите води на река Катунешка са заляли два моста, водещи към квартал с 40 жители. Осигурена е храна, вода и медикаменти.  \r\nЕкипите на  Столичната пожарна  са получили десетки сигнали за наводнени приземни етажи на жилища, основно в зоната на Малинова долина и кварталите около южната дъга на Околовръстния път. \r\nВ  Плевенско  продължава да прелива язовир „Стопански двор”, но обстановката се нормализира. \r\nВъв  Великотърновско  също има наводнени имоти. Наводнен е и част от четвъртокласен път между жп гара Джулюница и село Бреговица.", "date": "2018.07.10", "title": "Три общини във Врачанска област обявиха бедствено положение заради падналите дъждове (ОБЗОР)"}
{"url": "http://www.focus-news.net/news/2018/07/10/2543876/nikola-dimitrov-vanshen-ministar-na-makedoniya-vmesto-varhu-datata-neka-se-sasredotochim-varhu-sazdavaneto-na-evropeyska-darzhava.html", "text": "Македония заслужава покана от Европейския съюз за започване на преговори за членство, но страната ще приеме това, което и е дадено и ще работи за него. Такова послание от срещата за Западните Балкани в Лондон отправи македонският министър на външните работи Никола Димитров, предава скопският телевизионен канал  „Телма“. \r\nКоментирайки датата за преговори с ЕС, Димитров подчерта, че присъединяването към Общността трябва да бъде според индивидуалните постижения на страните-кандидати, а не те да бъдат поставяни под един знаменател. Първият дипломат на Скопие обаче е на мнение, че  по-важно от това да има дата за преговори е трансформиране на страната в европейска държава. \r\n„И утре да стане член, Македония все още ще бъде същата държава ... И вместо да се вторачваме върху датата, нека се съсредоточим върху това да направим страната европейска\", категоричен бе министърът на външните работи на Македония. \r\nВ рамките на срещата в Лондон, Димитров заяви, че Македония вече има за „домашно“ да създаде силни институции и че не бива да приема за даденост фокуса на ЕС към Балканите, защото не може да си позволи лукса да изпусне шанса за членство.  \r\nПо въпроса за предизвикателствата на процеса, който предстои на Македония за присъединяване, включително референдума и възможността той да бъде неуспешен, Димитров обясни, че най-важната отговорност на правителството е да се справи с проблема и да направи всичко възможно той да се реши и да бъде създадена възможност за избор на гражданите. Според него гражданите ще подкрепят споразумението, тъй като става дума за битка между миналото и бъдещето, между страха и надеждата. Тереза Герова", "date": "2018.07.10", "title": "Никола Димитров, външен министър на Македония: Вместо върху датата, нека се съсредоточим върху създаването на европейска държава"}
{"url": "http://www.focus-news.net/news/2018/07/10/2543882/veliko-tarnovo-arbanassi-summer-music-2018-zapochva-s-kontsert-v-tsarkvata-sveti-georgi.html", "text": "Четири концертни вечери предлага деветото издание на Фестивала за класическа камерна музика Arbanassi Summer Music 2018, съобщиха от пресцентъра на  Регионалния исторически музей в старата столица . Фестивалът извежда камерната музика от концертна зала и я вкарва в едно по-интимно пространство, за да внуши усещането за общност, приятелство и удоволствие от музиката. Музикалното събитие ще се проведе в архитектурния резерват Арбанаси до Велико Търново от 16 до 21 юли, като за първи път откриващият концерт ще е в църквата-музей „Св. Георги“. По традиция останалите класически вечери ще са в уникалната с акустиката и стенописите си църква „Св. Архангели Михаил и Гавраил“. Концертите са с начален час 19.30. Във вълнуваща среда на възрожденските църкви „Св.Георги“ и „Св. Архангели Михаил и Гавраил“ на  16 и 17 юли ще бъде представена програмата „Четирите годишни времена“ – една жизнена сплав от Четирите сезона на Вивалди и съответните четири композиции от гения на тангото Астор Пиацола „Estaciones Porteñas” (Четирите сезона на Буенос Айрес). Следващите вечери (19 и 21 юли) в църквата „Св. Архангели Михаил и Гавраил“ ще предложат спираща дъха музика от Йоханес Брамс, Роберт Шуман, Лудвиг ван Бетховен и ВолфгангАмадеус Моцарт. \r\nПроизведенията ще бъдат изпълнени от международна формация музиканти  от Германия, Великобритания, Белгия и България. Това са Александър Сомов – виолончело, Амрай Либолд –  фагот, Хеди Керпичан – цигулка, Димитри Местдаг – обой, Ангелина Абаджиева – цигулка, Пиер Оньó – кларинет, Юлита Фъсева –  контрабас, Люси Джил – цигулка и Жан-Кристоф Гарсия – виола. Изпълнителите са водещи солисти на Кралската фламандска филхармония и други световни оркестри. Интимни концертни вечери, обединяващи музиканти и публика и нивото на изпълненията, в съчетание с магнетичната църковна атмосфера, превръщат Arbanassi Summer Music в едно уникално музикално събитие. Фестивалът е по инициатива на Регионалния исторически музей -Велико Търново и се реализира с подкрепата на община Велико Търново. Музикалното събитие е носител на престижния лейбъл „Европа на фестивалите, фестивалите на Европа“ 2017-2018.", "date": "2018.07.10", "title": "Велико Търново: Arbanassi Summer Music 2018 започва с концерт в църквата „Свети Георги”"}
{"url": "http://www.focus-news.net/news/2018/07/10/2543883/mkd-makedoniya-tsru-publikuva-dokument-za-smartta-na-tito.html", "text": "Централното разузнавателно бюро (ЦРУ) на САЩ публикува в социалната мрежа „Туитър“ документ за смъртта на югославския лидер Йосип Броз Тито, който от 1980 г. насам се пази в музея на американската разузнавателна агенция, отбелязва скопското електронно издание  МКД . \r\nНа официалния си профил в „Туитър“ ЦРУ постна снимка на документа с текст „Музеен артефакт на седмицата: отчет на Външната информационна служба на ЦРУ“, в който се съобщава за смъртта на Тито. \r\nВ бележката се твърди, че за кончината на югославския лидер е предало „Радио Букурещ“ на 4 май 1980 г. в 19 часа местно време. Изглежда обаче и най-добрите шпиони грешат, защото новината е съобщена най-напред от „Радио Белград“. Някой от оперативните служители на ЦРУ е объркал столиците на двете съседни държави, става ясно от публикувания документ.  \r\nНо грешките не спират дотук. По-нататък в текста пише, че първи за смъртта на Тито са научили зрителите на „Телевизия Загреб“  от тогавашния водещ на новините Мирослав Лилич.  Тереза Герова", "date": "2018.07.10", "title": "МКД (Македония): ЦРУ публикува документ за смъртта на Тито"}
{"url": "http://www.focus-news.net/news/2018/07/10/2543880/nfsb-tvardeniyata-che-s-ataka-i-vmro-sme-postignali-saglasie-po-zakona-za-gorivata-ne-otgovaryat-na-istinata.html", "text": "По повод изявленията на представителите на „Атака” и ВМРО – Волен Сидеров и Искрен Веселинов, че сме постигнали съгласие по Законопроекта за административното регулиране на икономическите дейности, свързани с нефт и продукти от нефтен произход, уведомяваме, че това не отговаря на истината. Това се посочва в  позиция на НФСБ . \r\n\"НФСБ остава на своята категорична позиция, че законопроектът е неприемлив и ще ощети стотици малки дистрибутори на течни горива\", посочват още от НФСБ и допълват, че на утрешното заседание на Народното събрание представителите на НФСБ ще гласуват „против”.", "date": "2018.07.10", "title": "НФСБ: Твърденията, че с „Атака” и ВМРО сме постигнали съгласие по Закона за горивата, не отговарят на истината"}
{"url": "http://www.focus-news.net/news/2018/07/10/2543884/kyustendil-20-000-leva-sa-otpusnati-za-redovni-arheologicheski-razkopki-v-tsentara-na-grada.html", "text": "20 000 лева са отпуснати за редовни археологически разкопки в центъра на Кюстендил. Това съобщи пред  Радио „Фокус” – Кюстендил  Валентин Дебочички, директор на Регионален исторически музей – Кюстендил. По думите му за първи път тази година се отпускат средства за редовни археологически разкопки, а не за спасителни. Средствата се отпускат от страна на Министерство на културата. Те са необходими за реализирането на първия етап на съгласуван и одобрен проект, касаещ експониране на археологически структури върху терен от 1000 кв.м., бивш паркинг при сградата на Община Кюстендил. Този терен, съгласно градоустройствения план за централна градска част на Кюстендил, е планиран за експониране на археологически структури. Редовните теренни проучвания ще започнат в началото на месец август. „Надявам се, че тези проучвания ще бъдат успешни, че ще се разкрият достатъчно стойностни археологически структури, които да бъдат експонирани върху самия терен”, каза Валентин Дебочички. По думите му не би могло да се разработват проекти за консервация и реставрация, без да се проведат самите археологически проучвания. \r\nВенцеслав ИЛЧЕВ", "date": "2018.07.10", "title": "Кюстендил: 20 000 лева са отпуснати за редовни археологически разкопки в центъра на града"}
{"url": "http://www.focus-news.net/news/2018/07/10/2543885/blagoevgrad-zapazva-se-tendentsiyata-za-spad-na-bezrabotitsata-v-oblastta.html", "text": "Запазва се тенденцията за спад на безработицата в област Благоевград. Това каза пред  Радио „Фокус“ – Пирин  Пепи Таковска, експерт в Дирекция „Регионална служба по заетостта“. В края на май и началото на юни е отбелязано най-ниското равнище от началото на 2018 година. В бюрата по труда в областта през месец май са били регистрирани 14 438 безработни лица. „Равнището на регистрираната безработица, спрямо предходния месец април намалява с 0.6%“, каза още Таковска. Тя добави, че сравнено с аналогичния момент на 2017 година се наблюдава намаление с 0.5 процентни пункта, при стойност на показателя през месец май 2017 година – 10 %. Таковска допълни, че през месец май на територията на област Благоевград по различни проекти и мерки за заетост, съгласно Националния план за действие по заетостта са работили 892 лица: по програми 417 и по мерки за заетост и обучение – 457 лица. През същия месец в бюрата по труда са консултирани за професионално развитие 335 лица, от тях 35 младежи до 24 години и 65 лица на възраст от 25 до 29 години. \r\nЛивия НИНОВА", "date": "2018.07.10", "title": "Благоевград: Запазва се тенденцията за спад на безработицата в областта"}
{"url": "http://www.focus-news.net/news/2018/07/10/2543887/sport-serina-uilyams-se-klasira-za-polufinalite-na-uimbaldan.html", "text": "Серина Уилямс се класира за полуфиналите на Уимбълдън за 11-ти път в кариерата си. Носителката на 23 титли от „Големия шлем“ се наложи над Камила Джорджи от Аржентина с 3:6, 6:3, 6:4. Победата със сигурност връща Серина Уилямс в „Топ 50“. Към настоящия момент тя заема 181-во място. \r\nЗа място на финала американката ще играе срещу Юлия Гьоргес, която победи Кики Бертенс с 3:6, 7:5, 6:1.", "date": "2018.07.10", "title": "Спорт: Серина Уилямс се класира за полуфиналите на Уимбълдън"}
{"url": "http://www.focus-news.net/news/2018/07/10/2543889/predstoyashti-mezhdunarodnite-sabitiya-za-11-yuli-agentsiya-fokus.html", "text": "Започва двудневната среща на върха на лидерите на страните от НАТО.  \r\n***  Ще се проведе възпоменателна церемония за жертвите на клането в Сребреница. \r\n***  Световната търговска организация (СТО) ще преразгледа китайската политика в областта на търговията.  \r\n***  Парламентът на Чешката република ще гласува вот на доверие на новия лявоцентристки кабинет на премиера Андрей Бабиш. \r\n**  Държавният глава на Руската федерация Владимир Путин ще проведе среща с израелския премиер Бенямин Нетаняху –втора за последните два месеца.  \r\n***  Европейската комисия ще представи предложение за мониторинг на Гърция след края на спасителната програма. \r\n***   Главният преговарящ на ЕС за Брекзит Мишел Барния ще изнесе реч пред Търговската палата на САЩ. \r\n***  Предстои изиграването на мача Англия-Хърватия от полуфиналите на Световното първенство по футбол. \r\n***  Каталунският лидер Куим Тора ще посети Шотландия за среща с бившия регионален министър на региона Клара Понсати, издирвана в Испания за ролята й в обявяването на независимостта.  \r\n***", "date": "2018.07.10", "title": "Предстоящи международните събития за 11 юли (Агенция „Фокус“)"}
{"url": "http://www.focus-news.net/news/2018/07/10/2543886/prezidentat-shte-pooshtryava-integratsiyata-na-horata-s-uvrezhdaniya-obzor.html", "text": "Президентът Румен Радев ще учреди годишни награди за бизнеса, трудови и образователни организации, интегрирали най-пълноценно хора с увреждания. Това стана ясно на кръгла маса на тема: „Хората с увреждания като ресурс за първичния пазар на труда – предизвикателства и решения“. Дискусионният форум се провежда под егидата на държавния глава и вече ще бъде ежегоден. Към президентската администрация ще бъде създадена контактна група, която да комуникира с хората с увреждания. В дискусиите ще стане ясно дали Румен Радев ще удостои с награда и община, осигурила най-добра среда за хора с увреждания. „Искам наградите да бъдат стимул, популяризиране на добрия пример, обществото ни има нужда. Достатъчно негативизъм се натрупа в тази сфера“, изтъкна президентът. Според него пълноценната интеграция на хората с увреждания е трудно постижима цел, защото изисква дълбока и продължителна обществена трансформация. „Трансформация за визиране на тези хора от консуматори на обществени блага към хора, които дават реален принос в производството на обществени блага. Трансформация на човека с увреждане - от заровен в проблемите си към пълноценен активен гражданин на обществото“, обясни Радев. Той обърна внимание, че обсъжданията под негов патронаж съвпадат с протеста на майките на деца с увреждания. „Към тях трябва да бъдем дълбоко съпричастни като общество, изискват бързи и справедливи законови решения и финансови ангажименти“, заяви президентът. По думите му осигуряването на пенсия или лична помощ на хората с увреждания е задължително, но е изпълнение на обществен, а не на морален дълг. „Дългът ни като общество съвсем не е в осигуряването на пенсия или лична помощ на хората с увреждания. Това е най-лесният начин да бъдат изключени“, заяви той и допълни, че критерият за пълноценната им интеграция е трудовата им заетост. Държавният глава уточни, че около 445 хил. са гражданите, които получават пенсия за трайно намалена работоспособност, като малка част от тях работят на трудови договори. Според Румен Радев хората с увреждания са доказали, че имат качества и могат да бъдат отлични служители и работници. Ректорът на УНСС проф. Стати Статев обяви, че в университета се обучават около 100 студенти с над 70% инвалидност. „Ако включим и останалите броят им е по-голям“, коментира той. Проф. Статев подчерта, че за УНСС приемането на студенти с увреждания е мисия, те са обект на специално внимание и използват привилегии над законово предвидените. Стати Статев посочи, че всички студенти с увреждания преминават стаж в реални условия. „Вече има разработен софтуер, която превръща речта на преподавателя в писмен текст с над 98% успеваемост“, обяви той. „Основният проблем на хората с увреждания е достъпната среда. Животът е движение, а когато ограничим правото на движение, на практика ограничаваме живота“, каза още Стати Статев. Председателят на УС на Асоциацията на индустриалния капитал в България Васил Велев обясни, че защитата на хората с увреждания от уволнение всъщност е препятствие за наемането им. „Когато е необходимо персоналът да се редуцира, не според това кой е с увреждания и кой не, а спрямо кой работи и кой е подходящ и кой не, те не могат да бъдат съкратени. Затова работодателите не ги наемат“, коментира той. Васил Велев подчерта, че са нужни системни решения, така че работодателите да търсят хората с увреждания, а не да се пазят от тях. \r\nБиляна ИВАНОВА", "date": "2018.07.10", "title": "Президентът ще поощрява интеграцията на хората с увреждания (ОБЗОР)"}
{"url": "http://www.focus-news.net/news/2018/07/10/2543905/kyustendil-spasitelno-arheologichesko-nablyudenie-shte-bade-izvarsheno-v-zemlishtata-na-obshtinite-rila-i-kocherinovo.html", "text": "Спасително археологическо наблюдение ще бъде извършено в землищата на общините Рила и Кочериново. Това съобщи за  Радио „Фокус” – Кюстендил  Валентин Дебочички, директор на Регионален исторически музей – Кюстендил. Дейностите са планирани във връзка с предстояща подмяна на далекопровод, преминаващ през територията на двете общини, поради което е наложително да бъдат извършени и наблюдения от страна на археолози от музея в Кюстендил. Предстои да бъде сключен и договор с един от мобилните оператори, свързано с археологическо наблюдение заради подмяна на мрежа на мобилния оператор, разположена в централната градска част на Кюстендил. Тази част попада в архитектурния и археологически резерват „Пауталия – Велбъжд – Кюстендил”. „Има запитвания, но все още нямаме официално подадени заявления във връзка с инвестиционни намерения и за други обекти на територията на град Кюстендил”, каза Валентин Дебочички. \r\nВенцеслав ИЛЧЕВ", "date": "2018.07.10", "title": "Кюстендил: Спасително археологическо наблюдение ще бъде извършено в землищата на общините Рила и Кочериново"}
{"url": "http://www.focus-news.net/news/2018/07/10/2543906/dobrich-za-treta-poredna-godina-na-plazha-pred-darzhavniya-kulturen-institut-dvoretsa-na-14-yuli-shte-se-provede-festivalat-pyasachni-tvoreniya.html", "text": "За трета поредна година на плажа пред Държавния културен институт – Културен център (ДКИ КЦ) „Двореца“ в Балчик ще се проведе фестивалът „Пясъчни творения“. Това съобщи Галя Георгиева, организатор „Международни фестивали, културна дейност и специални събития“ в Архитектурно-парковия комплекс край морето, предаде кореспондентът на  Радио „Фокус” – Варна . Събитието ще се състои на 14 юли, мястото е плажът пред вила „Тихото гнездо“. Тази година има нови неща във фестивала – в него могат да се включат и родители, също се допуска международно участие. Предишните две издания на „Пясъчни творения“ преминаха при голям интерес както от страна на участниците, така и на публиката. Уникалното в този фестивал е, че възниква по идея на един млад човек от Балчик – Мартин Кръстев, който тази година навършва 14 години и междувременно стана един от двадесетимата младежи, отличени за своя граждански принос в различни области на живота. Мартин Кръстев получи национална награда за проявено благородство и доблест. Според програмата на фестивала регистрацията на участниците ще започне в 8,30 часа, в 9,00 е откриването му, до 10,00 часа е отредено време за работа и творчество, а в 11,00 часа ще бъдат обявени победителите и ще бъдат връчени наградите.  Според регламента във фестивала могат да участват деца от 3 до 18 години, индивидуално или групово. В категория „семейство“ деца и родители се представят рамо до рамо. Идеята е да се работи с подръчни, естествени материали в атмосферата на лятото и морето и всеки да покаже въображение. Още два дни може да бъде заявено желание за участие – до 12 юли включително по телефона и чрез електронната поща. Подробности са публикувани на сайта на самия фестивал „Пясъчни творения“.  \r\nЖулиета НИКОЛОВА", "date": "2018.07.10", "title": "Добрич: За трета поредна година на плажа пред Държавния културен институт „Двореца“ на 14 юли ще се проведе фестивалът „Пясъчни творения“"}
{"url": "http://www.focus-news.net/news/2018/07/10/2543908/plovdiv-iztsyalo-preasfaltirana-e-ulitsa-lotos-v-kv-izgrev-v-grada.html", "text": "Изцяло преасфалтирана е улица „Лотос“ в кв. „Изгрев“ в Пловдив. Това съобщи за  Радио „Фокус”- Пловдив  кметът на район „Източен“  Николай Чунчуков. Той обясни, че е извършена пълна реконструкция на тази важна пътна артерия, която е най-пряката връзка на жителите на квартала с улиците „Вратцата“ и „Уидроу Уилсън“. Тя осигурява и достъпа на живеещите в блоковете на улица „Преспа“, където има около 900 апартамента. „Улицата беше компрометирана, с пропаднали участъци. Затова беше и важно да извършим цялостна реконструкция на улица „Лотос“”, обясни кметът на район „Източен“ Николай Чунчуков. Той припомни, че миналата година бяха подменени и тротоарите. \r\nРайонният кмет призова гражданите да подават сигнали за компрометирани участъци по вътрешно-кварталните улици в „Източен“, за да може от администрацията да реагират своевременно. \r\nЦветана ТОНЧЕВА", "date": "2018.07.10", "title": "Пловдив: Изцяло преасфалтирана е улица „Лотос“ в кв. „Изгрев“ в града"}
{"url": "http://www.focus-news.net/news/2018/07/10/2543881/afp-otroveniyat-s-novichok-v-eymsbari-e-doshal-v-saznanie.html", "text": "45-годишният британец, намерен в критично състояние след излагането на въздействие от нервопаралитичния агент „Новичок“ в Еймсбъри, е дошъл в съзнание. Това потвърдиха от болницата, в която пациентът бе приет за лечение, предава  AFP . \r\n„Видяхме малко, но значително подобрение в състоянието на Чарли Роули. Той е в критично, но стабилно състояние и сега е в съзнание\", се казва в изявление от болницата. \r\nВ неделя неговата съпруга, която също бе открита в критично състояние, почина в резултат на въздействието на „Новичок“.  \r\nНовият случай на контакт с веществото се случи в близост до Солзбъри, където през март бившият офицер от руското Главно разузнавателно управление (ГРУ) Сергей Скрипал и дъщеря му Юлия бяха отровени с „Новичок“. Тереза Герова", "date": "2018.07.10", "title": "AFP: Отровеният с „Новичок“ в Еймсбъри е дошъл в съзнание"}
{"url": "http://www.focus-news.net/news/2018/07/10/2543907/yohanes-han-pripomni-v-london-v-es-nyama-da-badat-priemani-darzhavi-koito-imat-problemi-sas-sasedite-si.html", "text": "От Лондон, където се провежда петата по рода си конференция за Западните Балкани, комисарят по европейска политика за съседство и преговори за разширяване Йоханес Хан припомни, в Европейския съюз няма да бъдат допускани държави, които имат проблеми със съседите си, предава скопският телевизионен канал  „Сител“. \r\nАвстрийският политик цитира  Стратегията за Западните Балкани, съгласно които в Общността не може да бъдат приемани страни с нерешени конфликти и спорове със съседните им държави.  \r\nНа 9 и 10 юни Великобритания e домакин на петата по рода си конференция за Западните Балкани. Конференцията се организира в рамките на „Берлинския процес“, членки на който са шестте държави от Западните Балкани (Македония, Сърбия, Косово, Черна гора, Босна и Херцеговина, Албания) и пет страни от Европейския съюз (Германия, Австрия, Франция, Италия и Великобритания). Като наблюдател в процеса участва и Словения. \r\nОсвен икономическите въпроси, на тазгодишната конференция се очаква да бъде обсъдена и темата за сигурността.  В рамките на програмата на външните министри се планират дискусии за реформи в контекста на процеса на интеграция на страните от Западните Балкани в ЕС, двустранните отношения, както и глобалните предизвикателства в областта на сигурността и миграцията. Тереза Герова", "date": "2018.07.10", "title": "Йоханес Хан припомни в Лондон: В ЕС няма да бъдат приемани държави, които имат проблеми със съседите си"}
{"url": "http://www.focus-news.net/news/2018/07/10/2543888/ivan-neykov-bitsp-problemite-na-horata-s-uvrezhdaniya-mogat-da-se-reshat-chrez-politicheska-volya-i-usloviya-za-dialog-mezhdu-vsichki-uchastnitsi-v-protsesa.html", "text": "Проблемите на хората с увреждания могат да се решат чрез политическа воля и условия за диалог между всички участници в процеса, каза в обзорното предаване \"Това е България\" на  Радио \"Фокус\"  Иван Нейков, бивш социален министър, сега директор на Балканския институт по труда и социалната политика. \"Час по-скоро трябва да бъде възстановен диалогът, час по-скоро трябва да започне целенасочена подкрепа от Оперативната програма за развитие на човешки ресурси, подкрепа на работодателите, които наемат хора с увреждания. На самите хора с увреждания да бъде надградена квалификацията, да бъде осигурена подходяща дигитална среда, в която те бързо да възстановят и надграждат  знанията и уменията си, за да могат бързо да работят в различни форми на дистанционна работа и да се покаже капацитетът им\", каза Нейков. Той уточни, че е необходимо да бъдат привлечени експерти с неутрална позиция в диалога между организациите на хората с увреждания, работодателските структури и институциите, а тяхната експертиза да изиграе ролята на арбитър за по-успешни разговори. Според Нейков това е необходимо и то не изисква ресурси. Той допълни, че българските работодатели могат да бъдат насърчавани с различни финансови инструменти, за да използват потенциала на хората с увреждания.", "date": "2018.07.10", "title": "Иван Нейков, БИТСП: Проблемите на хората с увреждания могат да се решат чрез политическа воля и условия за диалог между всички участници в процеса"}
{"url": "http://www.focus-news.net/news/2018/07/10/2543911/shumen-shte-otbelezhi-140-godini-ot-osvobozhdenieto-na-grada-i-181-godini-ot-rozhdenieto-na-vasil-levski.html", "text": "С молебен за здраве и благоденствие и полагане на венци и цветя пред паметника на Васил Левски на 18 юли Шумен ще отбележи 140 години от освобождението на града и 181 години от рождението на Апостола на свободата. Това съобщиха от пресцентъра на  Община Шумен . Програмата ще започне в 09.00 часа в храм „Свето Вознесение Господне“, където ще бъде отслужена панихида за загиналите и молебен за здраве и благоденствие. В 11.30 часа пред паметника на Васил Левски ще бъдат поднесени венци и цветя от официални лица и граждани. В 18.30 ч. на пл. „Освобождение” започва концерт-спектакъл с участието на Национално дружество „Традиция” и рок група „Епизод”. От 16 до 20 юли в Регионалната библиотека „Стилиян Чилингиров” шуменци и гостите на града ще могат да видят фотодокументална изложба „18 юли 1878 г.: 140 години от освобождението на Шумен”. От 10.00 часа и от 14.30 часа от 16 до 20 юли посетителите в отдел „Изкуство” на библиотеката ще могат да гледат български игрални филми, посветени на Освобождението на България. Организатори на честванията са Община Шумен и културни институти.", "date": "2018.07.10", "title": "Шумен ще отбележи 140 години от освобождението на града и 181 години от рождението на Васил Левски"}
{"url": "http://www.focus-news.net/news/2018/07/10/2543910/sport-frantsiya-i-belgiya-ne-si-otbelyazaha-golove-predi-pochivkata.html", "text": "Франция и Белгия не си отбелязаха голове преди почивката в първият полуфинал на Мондиала в Русия. Петлите отправиха 11 удара, от които само 2 бяха в очертанията на белгийската врата. Белгийците, много активни в първите минути на мача, изпълниха 4 корнера, срещу два за французите. \r\nЗа трети път след 1998-а и 2006-а Франция ще се опита да стигне до последния мач, докато Белгия ще се бори за исторически първи финал, след като загуби полуфинала преди 32 години в Мексико. \r\nВенцислав ДРАГОМАНОВ", "date": "2018.07.10", "title": "Спорт: Франция и Белгия не си отбелязаха голове преди почивката"}
{"url": "http://www.focus-news.net/news/2018/07/10/2543914/frantsiya-povede-na-belgiya-s-10-v-sankt-peterburg.html", "text": "Франция поведе с 1:0 на Белгия в първия полуфинал на Мондиала в Русия.  На стадиона в Санкт Петербург голмайстор за „петлите“ стана Самуел Юмтити в 51-ата минута. \r\nЗа трети път след 1998-а и 2006-а Франция ще се опита да стигне до последния мач, докато Белгия ще се бори за исторически първи финал, след като загуби полуфинала преди 32 години в Мексико.", "date": "2018.07.10", "title": "Франция поведе на Белгия с 1:0 в Санкт Петербург"}
{"url": "http://www.focus-news.net/news/2018/07/10/2543913/veliko-tarnovo-detski-praznik-nikopolis-ad-istrum-gradat-na-moeto-detstvo-organizirat-v-antichniya-grad.html", "text": "Детски празник „Никополис ад Иструм – градът на моето детство“ организират в античния град. Това съобщи за  Радио „Фокус“ – Велико Търново  кметът на село Никюп Йорданка Атанасова. Празникът ще се състои на 14 юли. Идеята за неговото провеждане е на Младежкия център в селото „Отвори очи“. Тя се подкрепя и от кметството. Подобно събитие се организира за първи път в Никополис ад Иструм. Неслучайно организаторите са избрали датата 14 юли, тъй като това е и Денят на римската богиня Фортуна, която е покровителка на късмета и закрилница на дома и семейството. „Древните римляни са почитали тази богиня и в нейна чест са се организирали ленти и зимни празненства, наречени „фортуналии“. Нашият празник ще има съвсем съвременен характер. Предвиждат се забавни игри, антични и съвременни, групови и индивидуални състезания“, посочи Йорданка Атанасова. Тя допълни, че 14 юли е и националният празник на Франция, а Никюп е побратимен с френското градче Ондовил. Ще бъде подредена изложба от рисунки на деца от двете населени места. Предвидена е богата музикална програма. В нея ще се включат малките изпълнители на студио „Елита“ и децата от село Никюп. Семейство Спасови от Асоциацията за антични реконструкции „Дукс антика“ от Свищов ще проведе уроци по грънчарство. По време на празника ще бъдат наградени и победителите от конкурса за есе „Защо избрах да живея в Никюп“ и от фотоконкурса за атрактивни сгради в село Никюп. Всяко дете, участвало в празника, ще получи книжка „100-те национални обекта“,  осигурена от Съюза на пивоварите в България. „Целта е да мотивираме деца и родители да пътуват заедно, да опознават красотите на нашата страна, да стартират своята разходка от Никополис ад Иструм, да знаят историята на античния град и да я популяризират“, допълни Йорданка Атанасова. Празникът се организира с партньорството на Регионален исторически музей – Велико Търново. \r\nНадежда КРЪСТЕВА", "date": "2018.07.10", "title": "Велико Търново: Детски празник „Никополис ад Иструм – градът на моето детство“ организират в античния град"}
{"url": "http://www.focus-news.net/news/2018/07/10/2543915/mia-ne-se-ochakva-nyakoy-da-blokira-pokanata-za-nato-kam-makedoniya.html", "text": "Високопоставени дипломатически източници от НАТО изключват да има опити за блокиране на поканата за членство в пакта към Македония, предава  Македонската информационна агенция (МИА) . \r\nКъм края на юни влиятелният американски ежедневник  The New York Times  e  писал, че е възможно американският президент Доналд Тръмп  да блокира членството на Македония в НАТО заради отношенията му с руския президент Владимир Путин. Към днешна дата обаче няма никакви индикации за подобна стъпка, според източници от НАТО.  \r\nАмериканският посланик в Алианса е потвърдила днес, че САЩ иска да види Македония като член на НАТО, но е добавила, че гражданите на балканската държава трябва да потвърдят Договора за името с Гърция на референдума.  Юлиян Марков", "date": "2018.07.10", "title": "МИА: Не се очаква някой да блокира поканата за НАТО към Македония"}
{"url": "http://www.focus-news.net/news/2018/07/10/2543917/afp-samoubiystven-atentat-v-pakistan-predizvika-smartta-na-12-choveka-i-rani-36.html", "text": "Самоубийствен бомбен атентат по време на изборен митинг уби минимум 12 души, включително виден местен политик, и рани 36 други в Северозападен Пакистан във вторник, съобщи полицията, цитирана от  AFP . \r\nНападението е насочено към кампания, организирана в град Пешавар от Националната партия Авами, която и в миналото е била цел на  ислямистки бойци заради острата си опозиция срещу екстремистки групи като талибаните. \r\nБомбеното нападение стана няколко часа след като говорителят на Пакистанската армия каза, че има заплахи за сигурността преди националните избори, насрочени за 25 юли.  Юлиян Марков", "date": "2018.07.10", "title": "AFP: Самоубийствен атентат в Пакистан предизвика смъртта на 12 човека и рани 36"}
{"url": "http://www.focus-news.net/news/2018/07/10/2543918/frantsiya-se-klasira-na-final-na-mondiala-v-rusiya.html", "text": "Франция победи Белгия с 1:0 и за трети път в историята си ще играе финал на Световно първенство. На стадион „Крестовски“  в Санкт Петербург голмайстор за „петлите“ стана Самуел Юмтити в 51-ата минута. Така за трети път след 1998-а и 2006-а Франция стигна до последния мач на Мондиала. \r\nВторият полуфинал е утре между Хърватия и Англия от 21:00 часа в Москва.", "date": "2018.07.10", "title": "Франция се класира на финал на Мондиала в Русия"}
{"url": "http://www.focus-news.net/news/2018/07/10/2543912/bsp-otseni-evropredsedatelstvoto-kato-krasiva-no-prazna-opakovka-obzor.html", "text": "БСП даде оценка на Българското председателство на Съвета на ЕС 2018 г. Оценката е изготвена от екип към Националния съвет на партията и е одобрена на заседание на Изпълнителното бюро на БСП, след който от ръководството дадоха пресконференция. Лидерът на БСП Корнелия Нинова заяви, че председателството е било „добра организация със слабо съдържание“. Тя обърна внимание, че по време на председателството са се провели 72 протеста и коментира, че никога в най-новата ни история не се е събирал такъв протестен вот, както в периода на председателството. Според нея именно това е реалната оценка за него. Нинова посочи, че кабинетът не е успял да постигне институционално единство. По темата за Западните Балкани, която бе изведена като приоритет на страната ни по време на председателството, лидерът на БСП разкритикува кабинета, че от декларацията от София са отпаднали думите „приобщаване и присъединяване“. Според нея поради това за съжаление европейското  бъдеще на Балканите е останало добро пожелание.Нинова посочи, че правителството не е постигнало нищо по отношение на Дъблинското споразумение и темата Шенген, както и по приоритетите – трите „к“: консенсус, конкуретоспособност и кохезия. За приоритета  консенсус , Нинова заяви, че ЕС не е бил по-разделен, отколкото по време на  българското председателство. „Вместо съгласие и единодушие се получиха допълнителни различия и разломи между отделни държави по различни оси, Западна срещу Източна Европа, големи срещу малки. Стигна се до противоречие в рамките на едно правителство между отделни партии, министри. Знаете какво се случи в Германия. България не можа да бъде онзи лидер, който да осигури съгласието и консенсуса“, посочи Нинова.  \r\nЗа приоритета  конкерентоспособност  лидерът на БСП коментира, че по време на председателството са се дали ярки примери как се убива конкурентоспособността. „Например дискусията и предложенията да се намалят субсидиите за селскостопанска политика поставя българските и не само българските земеделски производители в изключително неконкурентоспособна среда“, заяви лидерът на БСП и допълни примера си с пакета „Макрон“. \r\nПо отношение на приоритета  кохезия , Нинова  обясни, че големият проблем на общия ни семеен дом „Европа“ са различията на държавите-членки. Тя обърна внимание, че в бъдещия европейски бюджет се предвижда кохезията да бъде намалена общо за Европа. „Българското председателство не успя да защити кохезионната политика“, каза Нинова.  \r\nСпоред нея БСП е показала алтернативата на европредседателството.Тя изтъкна, че оглавяваната от нея партия е направила единствената среща по време на европредседателството, на която са се събрали законодателна и изпълнителна власт. Нинова визира срещата под ръководството на БСП и Кристиан Вигенин – КОСАК. По думите ѝ алтернативата на председателството е да имаш визия каква искаш да бъде Европа и да търсиш съюзници. „Не бихме имали позиция „Ние сме председател на ЕС и нямаме право да изразяваме мнение, защото сме балансьори“. Това не бихме направили. По всяка тема бихме изразявали позиция“, каза тя.  \r\nВ специално интервю за  Агенция „Фокус“  министърът за Българското председателство на Съвета на ЕС Лиляна Павлова отговори на критиките на БСП като заяви, че партията за пореден път използва старата си тактика да атакува най-успешните политики и постижения на българското правителство и отново критикува безспорните постижения на България, без да е разбрала кои са приоритетите в Програмата на Българското председателство. \r\nСпоред Павлова БСП използва Българското председателство, за да може ръководството ѝ да създава впечатление на активна и конструктивна опозиция. Министърът заяви, че основна цел на БСП е да дискредитират правителството, както с протести, така и с вотовете на недоверие, планирани по график и без аргументи. „Не че няма проблеми в държавата, но те се решават с действия, с диалог, а не със спекулативни изявления и ПР акции“, заяви Павлова. По думите ѝ всички хули и нападки са плод на политическа злоба и завист. БСП няма конструктивни предложения или визия, а само яростна борба за власт на всяка цена.  \r\nМинистърът коментира, че България и правителството са получили висока оценка и подкрепа, но опозицията вместо да се зарадва в името на България, единственото се старае да го омаловажи и да принизи успеха. Лиляна Павлова заяви, че днес Европа е по-консенсусна, България е по-конкурентоспособна и страната ни ще получи увеличение на средствата от Кохезионната политика и от средствата миграция, цифрова трансформация благодарение на усилията на правителството. \r\nДеница КИТАНОВА", "date": "2018.07.10", "title": "БСП оцени европредседателството като „красива, но празна опаковка“ (ОБЗОР)"}
{"url": "http://www.focus-news.net/news/2018/07/10/2543920/fokus-makedoniya-sastoya-se-protest-pred-makedonskiya-parlament-zaradi-smartta-na-momche-postradalo-pri-napadenie-na-29-yuni.html", "text": "Състоя се мирен протест пред македонския парламент заради смъртта на момче, пострадало при нападение на 29 юни на автобусна спирка в Скопие от трима нападатели, пише македонското електронно издание  Фокус . \r\nПротестът беше организиран по инициатива на социалната мрежа Facebook \"Минута мълчание за Никола Саздовски\". \r\nХората, които присъстваха пред снимката на починалото момче, поставено на тротоара пред парламента, запалиха свещи. Под снимката е имало надпис: \"И вашето дете е Саздо\". Сред присъстващите са били членове на фенклуба \"Комитите\" на \"Вардар\" (Скопие), чийто член беше Саздовски, както и опозиционният лидер ВМРО-ДПМНЕ Христиан Мицковски.  Юлиян Марков", "date": "2018.07.10", "title": "Фокус (Македония): Състоя се протест пред македонския парламент заради смъртта на момче, пострадало при нападение на 29 юни"}
{"url": "http://www.focus-news.net/news/2018/07/10/2543919/tass-ministerstvoto-na-otbranata-na-rusiya-otricha-informatsiyata-za-ruski-zhertvi-v-siriya.html", "text": "Министерството на отбраната на Русия отрича информацията за руски жертви в Сирия, предава  TACC . \r\n\"Няма никакви загуби на руски военнослужещи, както в провинция Дераа, така и като цяло на територията на Сирийската арабска република\", се казва в изявлението. \r\nПо-рано в някои медии имаше информация за смъртта на 35 руски и сирийски военни мъже в резултат на самоубийствен атентат в южната част на страната. \r\nВедомството заяви, че тази невярна информация се разпространява умишлено от екстремисти на терористичната групировка \"Ислямска държава“. \r\n\"Всички руски военнослужещи са живи, здрави и изпълняват задачи по предназначение в планов порядък\", добави Министерството на отбраната.  Юлиян Марков", "date": "2018.07.10", "title": "ТАСС: Министерството на отбраната на Русия отрича информацията за руски жертви в Сирия"}
{"url": "http://www.focus-news.net/news/2018/07/10/2543916/angela-merkel-zapadnite-balkani-tryabva-da-se-sdobiyat-s-evropeyska-perspektiva.html", "text": "Германският канцлер Ангела Меркел днес от срещата на върха на страните от Западните Балкани в Лондон настоява за сближаване на страните от Западните Балкани към ЕС, подчертавайки, че регионът трябва \"да се сдобие\" с европейска перспектива., пише македонското издания  МКД . \r\nМеркел подчерта, че е напълно ангажирана с европейската перспектива на региона, въпреки противопоставянето на някои държави-членки на ЕС срещу бързото разширяване на блока. \r\nГерманският канцлер подчерта, че основна цел трябва да бъде засилване на връзките в региона на Западните Балкани, което ще бъде възможно чрез \"изграждане на инфраструктура, икономическо сътрудничество и младежки обмен\". \r\nПо-рано Европейската комисия заяви, че срещата на върха на страните от Западните Балкани в Лондон доказва, че Европейският съюз продължава да укрепва сътрудничеството с региона с ясен ангажимент и конкретни мерки, като се фокусира върху три ключови областта на сътрудничеството - икономиката, сигурността и помирението.  Юлиян Марков", "date": "2018.07.10", "title": "Ангела Меркел: Западните балкани трябва да се „сдобият“ с европейска перспектива"}
{"url": "http://www.focus-news.net/news/2018/07/10/2543909/faz-angela-merkel-privetstva-novite-predlozheniya-na-london-za-brekzit.html", "text": "Канцлерът на ФРГ Ангела Меркел приветства новите предложения за Брекзит на премиера на Обединеното кралство Тереза Мей, отбелязва германският ежедневник  Die Frankfurter Allgemeine Zeitung . \r\nИдеите на Мей, които тя ще представи официално в четвъртък, придвижват процеса на преговори с една крачка напред, подчерта Меркел в рамките на посещението си в Лондон. Останалите 27 държави ще изготвят становище заедно с преговарящия от страна на Общността Мишел Барние и председателя на Европейската комисия Жан-Клод Юнкер. Федералното правителство иска да поддържа близки отношения с Лондон и след „развода“ му с Брюксел, увери германският канцлер, като същевременно допълни, че това вероятно ще се отнася и за всички останали държави-членки на ЕС. Тереза Герова", "date": "2018.07.10", "title": "FAZ: Ангела Меркел приветства новите предложения на Лондон за Брекзит"}
