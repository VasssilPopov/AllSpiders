{"url": "http://www.focus-news.net/news/2018/02/10/2487130/pazardzhik-istoricheskiyat-muzey-v-panagyurishte-poluchi-tri-antichni-moneti-ot-daritel.html", "text": "Исторически музей – Панагюрище получи поредното дарение, съобщиха за Радио „Фокус“ – Пазарджик от музея. От там уточниха, че дарението включва три броя антични монети. По волята на дарителя Никола Петров Кеков, монетите ще се използват за целите на музея. Директорът на културната институция доц. д-р Атанас Шопов връчи Свидетелство за дарение на Никола Кеков и му благодари за ценната придобивка. Той каза, че приятелите на Историческия музей непрекъснато се увеличават.", "date": "2018.02.10", "title": "Пазарджик: Историческият музей в Панагюрище получи три антични монети от дарител"}
{"url": "http://www.focus-news.net/news/2018/02/10/2487133/tass-rusiya-i-estoniya-sa-obmenili-osadeni-za-shpionazh.html", "text": "Естония и Русия са обменили граждани осъдени за шпионаж, съобщи в събота Полицията за сигурност на Естония, предава ТАСС.\r\nСпоред съобщението на ведомството , в рамките на обмена осъденият в Естония руски гражданин Артьом Зинченко е заменен за осъдения в Русия естонски гражданин Райво Суси. Процедурата е проведена в събота, 10 февруари, около 10:00.\r\nПревод и редакция:", "date": "2018.02.10", "title": "ТАСС: Русия и Естония са обменили осъдени за шпионаж"}
{"url": "http://www.focus-news.net/news/2018/02/10/2487132/sliven-ogranichava-se-dvizhenieto-na-motorni-prevozni-sredstva-nad-12-t-prez-kotlenski-prohod-poradi-vloshavane-na-meteorologichnite-usloviya-i-snegopochistvane.html", "text": "Ограничава се движението на моторни превозни средства над 12 т. през Котленски проход поради влошаване на метеорологичните условия и снегопочистване,  съобщиха от пресцентъра на Агенция \"Пътна инфраструктура\". Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“.", "date": "2018.02.10", "title": "Сливен: Ограничава се движението на моторни превозни средства над 12 т. през Котленски проход поради влошаване на метеорологичните условия и снегопочистване"}
{"url": "http://www.focus-news.net/news/2018/02/10/2487128/plovdiv-blizo-33-000-dela-sa-razgledali-sadiite-ot-rayonniya-sad-prez-2017-g.html", "text": "Близо 33 000 дела са разгледали съдиите от Районен съд-Пловдив през 2017 година, което ги прави сред най-натоварените в страната. Това съобщиха за Радио „Фокус“ – Пловдив от пресцентъра на съдебната палата. Оттам уточняват, че общият брой на постъпилите дела в Районен съд – Пловдив през миналата година е 29 376, но 3467 дела  са останали несвършени от предходната 2016 година. Общият брой на постъпилите дела в Гражданско и Брачно отделение е 20 885, от които 16 779 постъпили в Гражданско отделение, а 4106 – в Брачно отделение. Наред с това в Наказателното отделение на съда са постъпили общо 8491 дела.\r\nДействителната натовареност на съдия в Районен съд-Пловдив е към всичко постъпили дела – 53 дела, към всичко дела за разглеждане – 59 дела и към всичко свършени дела – 53 дела.\r\nПрез 2017 година се е запазил големият процент на свършените в 3-месечен срок дела. Те се увеличават с 2095 броя в сравнение с 2016 година, съобщават от съдебната палата.\r\nРайонен съд – Пловдив е вторият по големина районен съд в страната и един от най-натоварените. Щатната му численост включва 59 районни съдии, реално заетите съдийски щатове обаче са 50, като от тях двама са в отпуск за временна неработоспособност, поради бременност, раждане и отглеждане на дете, един съдия е командирован в Окръжен съд-Пловдив и един в Районен съд-София, а наред с това има незаети 10 съдийски щата.", "date": "2018.02.10", "title": "Пловдив: Близо 33 000 дела са разгледали съдиите от Районния съд през 2017 г."}
{"url": "http://www.focus-news.net/news/2018/02/10/2487129/makfaks-makedoniya-ramush-haradinay-vse-pak-se-sdobi-s-amerikanska-viza-i-otpatuva-za-sasht.html", "text": "Премиерът на Косово все пак е получил виза и отпътува за САЩ. В рамките на визитата, той е провел среща с бившият държавен секретар на САЩ Мадлин Олбрайт, пред която е изказал голямата благодарност на всички косовари, предава македонската държавна агенция „Макфакс“.\r\nСпоред телевизията „Клан Косова“, Харадинай е благодарил на Олбрайт за нейния принос по времето, когато Косово е имало най-голяма нужда от поддръжка. Същият източник съобщава, че косовският премиер е провел множество срещи с високопоставени американски функционери.\r\nВъв връзка с визитата на Харадинай, косовските медии коментират, че тя се е осъществила веднага, след като той е променил мнението си около Специализирания съд, за който преди това смяташе, че трябва да бъде затворен. Последните изяви на косовския лидер бяха в посока на това, че все пак Специализираният съд трябва да функционира.\r\n„Макфакс“ припомнят, че миналия месец се разбра, че на Харадинай му е отказана виза за САЩ. От неговия кабинет отричаха тази информация, като уверяваха, че премиерът не е получил отговор на искането си, а не, че то е отхвърлено.\r\nПревод и редакция:", "date": "2018.02.10", "title": "„Макфакс“ (Македония): Рамуш Харадинай все пак се сдоби с американска виза и отпътува за САЩ"}
{"url": "http://www.focus-news.net/news/2018/02/10/2487127/politico-angela-merkel-sformira-pravitelstvo-na-gubeshtite.html", "text": "За първи път в историята на парламентарната демокрация: Най-големите губещи се оказаха фактически лидери на германското правителство, пише в коментар на американското издание Politico.\r\nСоциалдемократите бяха унижени на парламентарните избори в Германия през септември. И въпреки това Ангела Меркел, чиито Християндемократи излязоха победители във вота, отстъпиха ключови постове в правителството на гаснещата Германска социалдемократическа партия (ГСДП) – т.е. те бяха готови на всичко, за да уредят четвърти мандат на канцлерския пост на своя лидер, коментира Politico. Или, както възкликна ежедневника Bild: „Меркел предаде правителството на ГСДП\".\r\nИзданието смята, че след като Меркел се е разделила с ключовите правителствени органи, за да си откупи още един мандат като канцлер, сега политиканите от ГСДП, повечето от които са сравнително неизвестни извън Берлин, ще са тези, които водят политиката на Европа и Германия, най-могъщият член на Съюза, през следващите години.\r\nПартньорът на Меркел – баварският лидер и председател на Християнсоциалния съюз Хорст Зеехофер, също се уреди добре, въпреки че беше детрониран след бунт в Мюнхен. Той ще бъде заменен от премиерския пост в Бавария, но ще седне в креслото на министъра на вътрешните работи в Берлин.\r\nВярно е, съгласни са от Politico, че външните министри всъщност не водят външната политика на страните. Властта е в Белия Дом, Кремъл и Елисейския дворец. Но който и да замени отказалият се от поста на външен министър Мартин Шулц ще трябва да следва другарите си от партията, които искат отделяне от германския външнополитически мейнстрийм.\r\nГСДП не одобрява санкциите срещу Русия и иска да си другарува с руския президент Владимир Путин. Партията е ужасена от идеята, че германският военен бюджет трябва да достигне до 2% от БВП. Тя иска добри отношения и с Иран и изпитва по-голяма от нужната неприязън към американския президент Доналд Тръмп. Външнополитическата визия на социалдемократите е създаване на социална държава от Португалия до Полша, която да еволюира в „Съединени Европейски Щати“ до 2025 година.\r\nОлаф Шолц, кметът на Хамбург, ще получи финансовото министерство. От Politico препоръчват да се сбогувате с Волфганг Шойбле, наложил финансовия остеритет и пазарните реформи в еврозоната през последните 12 години. Социалдемократите са възхитени от идеите на френския президент Еманюел Макрон: Харесва им идеята за огромно увеличение на европейския бюджет; те издигнаха финансов министър, който е готов да налее милиарди в затъналите в дългове страни-членки като Италия и Гърция. Пътеводната светлина на партията е преразпределение на средствата на континентално ниво, нещо, срещу което стиснатият Шойбле се бореше през цялата си кариера.\r\nНаред с другите критики към евентуалните министри от ГСДП, от изданието смятат, че единствената утеха на правителството на губещите е, че – освен Париж – всички други европейски столици не се справят много по-добре.\r\nВ Лондон премиерът потъва. Испания е разкъсвана от сецесионизъм. Италия се лашка между служебни правителства и поредни избори, което задълбочава нестабилността. А сега и това в Германия...  Дори не се знае дали Меркел ще устиска да изкара целия си мандат.\r\nПревод и редакция:", "date": "2018.02.10", "title": "Politico: Ангела Меркел сформира правителство на губещите"}
{"url": "http://www.focus-news.net/news/2018/02/10/2487136/bbc-vtori-pomoshtnik-na-donald-tramp-podade-ostavka-zaradi-obvineniya-za-emotsionalen-tormoz-i-agresivno-povedenie-ot-bivshata-mu-zhena.html", "text": "Съставителят на речи на американския президент Доналд Тръмп Дейвид Сьоренсен стана вторият служител на Белия Дом, който подаде оставка през тази седмица заради обвинения за домашно насилие, предава BBC.\r\nСьоренсен отхвърли обвиненията на бившата си жена, че се е държал агресивно и я е тормозил емоционално, но въпреки това му се наложи да подаде оставка.\r\nНеговото напускане идва само няколко дни, след като друг помощник на Доналд Тръмп – Роб Портър, също подаде оставка след като двете му бивши съпруги подадоха колективен иск срещу него за тормоз, нещо, което той отрича.\r\nПревод и редакция:", "date": "2018.02.10", "title": "BBC: Втори помощник на Доналд Тръмп подаде оставка заради обвинения за емоционален тормоз и агресивно поведение от бившата му жена"}
{"url": "http://www.focus-news.net/news/2018/02/10/2487134/veliko-tarnovo-zapochnalo-e-stroitelstvo-na-14-zhilishtni-sgradi-v-oblastta-prez-poslednite-mesetsi-na-minalata-godina.html", "text": "Започнало е строителство на 14 жилищни сгради в област Велико Търново през четвъртото тримесечие на 2017 година. Това съобщи за Радио „Фокус“ – Велико Търново Валентина Генчева, експерт в Териториалното статистическо бюро – Север, Отдел „Статистически изследвания – Велико Търново“. Тя посочи, че сградите са с 15 жилища, а общата им застроена площ е 2 299 кв. м. Започнал е строеж и на 10 други сгради със 6 107 кв. м. разгъната застроена площ (РЗП). „Спрямо предходното тримесечие броят на започнатите жилищни сгради намалява с 53.3%,  жилищата в тях  – със 75.8%, а общата им застроена площ – със 76.2%. Броят на започнатите други сгради също бележи спад с 61.5%, а тяхната РЗП – с 54.7%“, посочи Генчева. Тя допълни, че в сравнение с четвъртото тримесечие на 2016 година започнатите нови жилищни сгради намаляват с 6.7%, жилищата в тях – с 89.4%, а разгънатата им застроена площ – с 85.6%. При броя на започнатите други видове сгради също е регистриран спад с  61.5%, а при общата им застроена площ – със 77.9%.\r\nНадежда КРЪСТЕВА", "date": "2018.02.10", "title": "Велико Търново: Започнало е строителство на 14 жилищни сгради в областта през последните месеци на миналата година"}
{"url": "http://www.focus-news.net/news/2018/02/10/2487157/reuters-reks-tilarsan-zapochva-obikolkata-si-v-blizkiya-iztok-i-turtsiya.html", "text": "Държавният секретар на САЩ Рекс Тилерсън започва обиколката си в Близкия изток, в рамките на която ще посети Йордания, Ливан, Египет, Кувейт и накрая – Турция, предава Reuters.\r\nПо-рано бе съобщено, че при визитата си в Турция първият дипломат на Вашингтон ще се опита да притисне Анкара да отслаби военната си операция в Северна Сирия.\r\n„Това ще бъде труден разговор\", заяви представител на адмнистрацията във Вашингтон в рамките на брифинг пред репортерите за пътуването на Тилерсън от 11 до 16 февруари в Йордания, Турция, Ливан, Египет и Кувейт. \r\nГоворейки за отношенията между САЩ и Турция, той добави: „Трудно е. Реториката е гореща. Турците са ядосани и това е труден момент да се върши работа, но вярваме, че все още има някои много основни фундаментални общи интереси\".Тереза Герова", "date": "2018.02.10", "title": "Reuters: Рекс Тилърсън започва обиколката си в Близкия изток и Турция"}
{"url": "http://www.focus-news.net/news/2018/02/10/2487135/mariana-dafcheva-chitalishte-rodolyubie-asenovgrad-natsionalniyat-literaturen-konkurs-naslednik-sam-na-tsar-ivan-asen-ii-se-razviva-s-barzi-tempove.html", "text": "Националният литературен конкурс „Наследник съм на цар Иван Асен II“ се развива с бързи темпове и провокира все по-голям интерес. Това каза за Радио „Фокус“ – Пловдив Мариана Дафчева, председател на читалище „Родолюбие“ в Асеновград, което е инициатор на конкурса. Тя посочи, че конкурсът се провежда за трета поредна година, като през 2017-та са взели участие близо 120 ученици от 4-ти до 12-ти клас. „Първоначално конкурсът беше замислен като общински литературен конкурс за написване на есе, но през втората година на неговото провеждаме, тоест през 2017-та, получихме много писма от деца от цяла България. Така всъщност конкурсът сам прерасна в национален. Той се организира в две възрастови групи – от 4-ти до 8-ми клас и от 8-ми до 12-ти клас, което дава възможност на голям брой ученици на различна възраст, деца и младежи, да участват в него“, каза Дафчева. Тя обясни, че конкурсът е явен, като всеки,който желае да се включи, може да изпрати до три есета както на електронен адрес, така и по пощата. „Тази година конкурсът е посветен на 140 години от Освобождението на България. Така че, участниците в него трябва да се съобразят с подтемата. Срокът за изпращане на есетата е до 25-ти февруари. След това творбите ще бъдат оценени от компетентно жури, начело с д-р Димитър Атанасов, който е доктор по филология, и ще бъдат определени шестте победители в двете категории. Миналата година дадохме и няколко поощрителни награди, защото наистина имаше много добри и стойностни есета. През 2017-та година по-активни в конкурса бяха учениците до 8-ми клас. При по-големите също имаше много есета, но там пък предимно беше качеството на предлаганите творби. Мисля, че и тази година ще можем да се учудим на творбите, които ще получим“, коментира Мариана Дафчева. Тя подчерта, че целта, която си поставя конкурса, е да помогне на младите хора да се развиват и изявяват, да ги подкрепи в литературните им начинания. Награждаването на победителите в Националния литературен конкурс „Наследник съм на цар Иван Асен II“ в Асеновград ще бъде на 9 март, когато се честват 788 години от битката при Клокотница. На същия ден Професионалната гимназия в Асеновград, която носи името на цар Иван Асен II празнува своя патронен празник. \r\nТони МИХАЙЛОВ", "date": "2018.02.10", "title": "Мариана Дафчева, читалище „Родолюбие“-Асеновград: Националният литературен конкурс „Наследник съм на цар Иван Асен II“ се развива с бързи темпове"}
{"url": "http://www.focus-news.net/news/2018/02/10/2487137/plovdiv-znepolskiyat-episkop-arseniy-shte-vazglavi-bogosluzhenie-v-mitropolitskiya-hram-sv-marina-na-mesni-zagovezni.html", "text": "Знеполският епископ Арсений ще възглави богослужение в митрополитския храм „Св. Марина“ в Пловдив на 11 февруари, когато Българската православна църква отбелязва Неделя Месопустна или Месни заговезни. Това съобщиха за Радио „Фокус“ – Пловдив от Пловдиската света митрополия. Архиерейската света литургия в храма ще започне от 09.00 часа.\r\nМесни заговезни се празнува винаги винаги в неделя, осем седмици преди Великден. В храмовете се четат откъси от Светото писание, които говорят за Страшния съд, като по този начим Църквата припомня за трагичните последици от греха и призовава всички към добродетелност и упование на Бога.\r\nТони МИХАЙЛОВ", "date": "2018.02.10", "title": "Пловдив: Знеполският епископ Арсений ще възглави богослужение в митрополитския храм „Св. Марина“ на Месни заговезни"}
{"url": "http://www.focus-news.net/news/2018/02/10/2487139/lyubka-pankova-su-vasil-levski-s-kolarovo-broyat-na-uchenitsite-pri-nas-namalya-ot-500-na-220.html", "text": "Броят на учениците в Средно училище „Васил Левски“ в село Коларово, община Петрич,  намаля от 500 на 220. Това каза за Радио „Фокус“ – Пирин Любка Панкова, директор на учебното заведение. По думите ѝ подобна тенденция се наблюдава не само при тях, но и в други места от страната. „През годините имаме постепенно намаляване броя на учениците. От 2016 година училището ни е средищно. След закриване на училището в Самуилово децата пътуват в село Коларово, като имаме ученически автобус“, каза още Панкова. Тя добави, че има много пътуващи ученици и от други населени места, защото имат гимназиален етап. „Училището е от 1 до 12 клас. Броят на децата, според мен е малък, но на фона на другите малки  населени места все още успяваме да дадем необходимото и учениците избират да учат в нашето училище“, добави Панкова. Тя коментира, че за обучението на децата се грижат 25 учителя. „За мен най-голямата гордост като директор е, че всеки един от тях преподава по специалността си. Смея да твърдя, че всички те са високо квалифицирани. Всъщност това е нещо, което го изисква не само обучението на децата, но и профилираното обучение“, отбеляза Панкова. Тя допълни, че учениците в училището имат  хуманитарен профил. „Тоест изучават се предмети като български език и литература, история, философия и английски език. Знаете, че от тази година има и промяна, която касае осмокласниците. Става дума за това, че те се водят гимназиален етап. При нас учениците ще бъдат с профили литература, история, география и английски език. За последният предмет искам да кажа, че той бе избран от самите родители преди доста години чрез анкета и разговори с ученици и родители – какво искат техните деца да учат и какво искат самите ученици“, уточни Панкова. Според нея Български език и литература пък е предмет, който е задължителен като зрелостен изпит, затова също е сред избора на учениците. „По отношение на по нататъшното обучение на децата бих могла да кажа, че те кандидатстват предимно с история, география и английски език. Знаете – живеем във време където английският е необходимост  и затова профилът ни е хуманитарен с предметите, които изброих“, заяви Панкова.\r\nЛивия НИНОВА", "date": "2018.02.10", "title": "Любка Панкова, СУ „Васил Левски“ – с. Коларово: Броят на учениците при нас намаля от 500 на 220"}
{"url": "http://www.focus-news.net/news/2018/02/10/2487140/voenniyat-sayuz-na-bashar-asad-izrael-shte-poluchi-surov-otgovor-na-badeshti-teroristichni-proyavi.html", "text": "Военният съюз, сражаващ се на страната на сирийския президент Башар Асад заяви, че Израел ще получава „суров и сериозен“ отговор на тероризма си отсега нататък, пише израелското издание The Jerusalem Post.\r\nВ свое изявление, съюзът определи твърденията на Израел, че ирански дрон е навлязъл във въздушното пространство на еврейската държава като „лъжа“.\r\nЗаместник-командващият на елитните ирански формирования Стражи на Ислямската революция бригаден генерал Хюсеин Салами е отказал да коментира горните твърдения и е заявил, че ако иска „Иран може да унищожи всички американски военни бази в региона и да създаде ад за Ционисткия режим (Израел)“, според цитата на иранската агенция Тасним.\r\nПревод и редакция:", "date": "2018.02.10", "title": "Военният съюз на Башар Асад: Израел ще получи „суров отговор“ на бъдещи „терористични“ прояви"}
{"url": "http://www.focus-news.net/news/2018/02/10/2486924/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "В петък сутринта (късния следобед българско време) американският президент Доналд Тръмп подписа законопроекта за бюджета, с което той официално влезе в сила, предава американското издание The Hill. С подписа на президента бе сложен край на втория „блокаж“ на американското правителство, което си осигуряваше средства от кратковременен бюджет, изтекъл на осми февруари. Президентът обяви действието си от своя профил в социалната мрежа „Туитър“, малко след като проектът бе изпратен в Белия дом.\r\nДържавният глава написа в своя коментар: „току що подписах законопроекта. Сега нашата армия ще бъде по-силна от когато и да е било преди“. Според Тръмп, „ние обичаме и се нуждаем от нашата армия и ще ѝ дадем всичко, че и повече.“ \r\nКонресът не успя да постигне споразумение за разходите на правителството, заради опасенията на някои сенатори, според които част от включените в проекта постановления ще доведат до увеличаване на бюджетния дефицит. Републиканският сенатор Ранд Пол възрази срещу бързото гласуване, след което сесията на Сената бе затворена. Действията на Пол предизвикаха остра критика от страна на неговите колеги от управляващото мнозинство, някои от които ги определиха като „безотговорни“. В крайна сметка гласуване бе проведено след полунощ в петък (след 07:00 часа българско време), при което проектът бе приет и пратен за разглеждане в долната камара, където бюджетът също бе одобрен към 5:30 часа (12:30 българско време) въпреки опозицията от страна на Демократическата партия. \r\nВ бюджета са включени 300 милиарда долара, предназначени за разходите на армията за следващите две години.\r\nОсвен това проектът предоставя средства на правителството до 23 март, което ще даде време на народните представители да изготвят дългосрочен план за разходите до края на фискалната година. \r\nОчакват се обаче тежки дебати за нелегалните имигранти известни с името „мечтатели“, дошли в САЩ като деца, но все още не разполагащи с документи, тъй като финансиране за тях в бюджета не се предвижда, а това е едно от основните искания на Демократическата партия. \r\n*** Сестрата на севернокорейския лидер Ким Чен-ун се здрависа с държавния глава на Южна Корея Мун Дже-ин в историческа среща по време на церемонията за откриването на Зимните олимпийски игри в Пьончан, пише американското издание The Washington Post.\r\nПо-малката сестра на лидера на Пхенян пристигна в Южна Корея начело на високопоставена делегация, която ще остане в страната в продължение на три дни. Изпращането на Ким Йо-юн в Пьончан се разглежда като силен сигнал за мирна инициатива, началото на която Пхенян постави преди няколко седмици. \r\nПосещението на Ким Йо-юн е първото по рода си на член на управляващото семейство в Пхенян след Корейската война от 1952-1953 г. \r\n*** Вицепрезидентът на САЩ Майк Пенс се оказа на метри от севернокорейската делегация при церемонията по откриването на Зимните олимпийски игри в Пьончан, отбелязва американското издание Washington Examiner.\r\nПенс и съпругата му Карън седнаха точно пред севернокорейската делегация, включително пред сестрата на лидера на Пхенян Ким Чен-ун, става ясно от кадри, публикувани в интернет пространството. От редакцията подчертават обаче, че не е имало контакт между американския вицепрезидент и представителите на Северна Корея. Информацията бе потвърдена и от пресслужбата на Пенс, откъдето уточниха, че по време на церемонията в Пьончан „не е имало взаимодействие“ между вицепрезидента на САЩ и севернокорейската делегация. \r\nПенс е седял на ред с още шестима души. Японският премиер Шиндзо Абе и съпругата му са били отдясно на американската двойка, а южнокорейският президент Мун Дже-ин  и съпругата му са били позиционирани зад Пенс. \r\nБроени дни преди началото на Олимпиадата вицепрезидентът на САЩ Майк Пенс обеща нови санкции срещу Пхянян. В подкрепа на думите на Пенс, министърът на финансите на САЩ Стивън Мнучин заяви в „Туитър“, че новите рестрикции ще бъдат обявени „през следващите няколко седмици“, като призова страните да приложат изцяло съществуващите международни санкции и да подкрепят кампанията за натиск на САЩ, като изгонят севернокорейските „финансови и търговски посредници“.\r\nПенс заяви, че не изключва среща със севернокорейската делегация на Зимните олимпийски игри в Южна Корея тази седмица, като уточни, че такава не е изрично договорена. На свой ред от Пхенян бяха категорични, че „нямаме никакво намерение да се срещаме с американските власти по време на посещението ни в Южна Корея“. \r\n*** Новата Стратегия на Европейския съюз за Западните Балкани предвижда ясен план за присъединяването на страните от региона. И той ще бъде скъп, коментират в редакцията на германския национален ежедневник Die Frankfurter Allgemeine Zeitung. \r\nАко страните-кандидати за членство положат необходимите усилия, някои от тях биха могли да бъдат допуснати до ЕС през 2025 г., като най-вероятно първите ще бъдат Сърбия и Черна гора. \r\n„В подкрепа на плавния преход към членство адекватното финансиране е от съществено значение\", се казва в документ от Брюксел. Ето защо Европейската комисия предлага т.нар. предприсъединителната помощ (ИПП) да бъде увеличена до 2020 г. Остава обаче неясно каква ще бъде сумата, която ще бъде отпусната за тази цел.\r\nКъм настоящия момент за периода 2018-2020 г. за страните от Западните Балкани са заделени 1,7 млрд. евро. В Стратегията се посочва, че само през настоящата година 1,07 млн. евро ще бъдат изразходвани, така че остава открит въпросът как ще бъде разпределена останалата част от сумата за следващите две години. \r\nДори без увеличение, регионът вече е погълнал милиарди от парите на европейските данъкоплатците. През периода на финансиране по ИПП I от 2007 до 2013 г. планираните средства възлизаха на около 4,1 млрд. евро. За ИПП II от 2014 г. до 2020 г. бяха планирани още 3,9 млрд. евро. Съществуват и транснационални програми, така че ЕК говори за близо девет милиарда евро, отпуснати за региона в периода 2007-2017 г.\r\nАргумент за увеличаването на средствата за Западните Балкани са големите суми, отпуснати за Турция като предприсъединителна помощ. За Анкара бяха планирани 4,8 млрд. евро през първия финансов период, а за втория - 4,5 млрд. евро. Задълбочен поглед показва обаче, че за Западните Балкани сумата е много по-голяма. В Турция живеят четири и половина пъти повече хора, а икономиката й е осем и половина пъти по-голяма от тази на страните от Западните Балкани (Албания, Сърбия, Босна и Херцеговина, Македония и Черна гора).  \r\n*** Тази сутрин в Анкара, Истанбул и Измир едновременно са извършени нови масови арести, като основният прицел е към активисти на легалната и парламентарно представена кюрдска Демократическа партия на народите (ДПН) пише вестник „Джумхуриет”. Операциите по претърсване, обиск и задържане са по указания на Главната републиканска прокуратура в Анкара по повод публични изяви срещу турската военна операция „Маслинова клонка” в района на сирийски град Африн. Сред задържаните в Истанбул е и проф. д-р Онур Хамзаоглу – говорител на Демократичния конгрес на народите (ДКН). Издадена е заповед за арест и на съпредседателя на ДПН Серпил Кемалбай. Извършен е обиск и изземване в дома на другия говорител на ДКН – Гюлистан Кочигит в дома й в град Измир.\r\nПрави впечатление, че арестите се извършват в края на седмицата - в навечерието на конгреса на ДПН. \r\nОсвен кюрдски активисти, сред задържаните са зам.-генералният председател на Социалистическа партия на потиснатите (СПП) Фадиме Челеби, говорителите на Зелената лява партия (ЗЛП) Ейлем Тунджаели и Наджи Сьонмез, съпредседателят на Социалистическата пария на повторното освобождение (СППО) Ахмет Кая, членът на ръководството на Федерацията на дружествата на социалистическата младеж (ФДСМ) Йозджан Саръ, както и говорителят  Платформата за социалистическа солидарност (СОДАП) Кезбан Конукчу, посочва още „Джумхуриет”.\r\n***", "date": "2018.02.10", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2018/02/10/2487141/parlamentat-otvori-vrati-za-grazhdani-po-povod-139-ata-godishnina-ot-uchreditelnoto-sabranie-obzor.html", "text": "Ученици от 129 ОУ „Антим I“ и студенти по право от Софийския университет „Св. Климент Охридски“ бяха първите посетители на Народното събрание в Деня на отворени врати по повод 139-ата годишнина от Учредителното събрание. Посрещна ги зам.-председателят на парламента Емил Христов. Той заяви: „Можем да се гордеем със заложеното в Търновската конституция преди толкова години“. По думите му в парламента не само се полагат основите на българската държава и се приемат закони, но и се създава български дух. „Знайте, че днес сте се докоснали до светиня, защото с основание се гордеем с Търновската конституция, която събира в себе си най-доброто от тогавашната европейска мисъл“, подчерта Емил Христов.\r\nПосетителите имаха възможност да видят оригиналите на Търновската конституция и на „Сребърната конституция” – издадена поради приети промени в основния закон на 9 юли 1911 година. Конституцията се нарича така, защото корицата ѝ е от ковано сребро с позлата. В Клуба на народния представител е поместена документалната изложба „Основите на българския парламентаризъм“, организирана в сътрудничество с Държавна агенция „Архиви”. Гостите успяха да разгледат пленарната зала на Народното събрание, да застанат на трибуната и да ударят звънеца, с който се открива и закрива всяко пленарно заседание. На първите посетители бяха раздадени книги за създаването на Търновската конституция, за участниците в Учредителното Народно събрание в Търново през 1879 година, както и за началата на българския парламентаризъм.\r\nЗа целия ден над 5500 граждани, повечето от които млади хора, посетиха Народното събрание. Между 10 и 30 минути изчакваха желаещите да се снимат на мястото на председателя на парламента и да докоснат звънеца, с който се откриват и закриват заседанията на парламента. Гражданите проявиха интерес към местата, които заемат в пленарната зала президентът, министър-председателят и членовете на Министерския съвет. Имаше и такива, които „провериха” как работи системата за гласуване, разговаряха помежду си на местата, на които обичайно стоят народните представители или „даваха” изявления за представителите на медиите. \r\nБиляна ИВАНОВА", "date": "2018.02.10", "title": "Парламентът отвори врати за граждани по повод 139-ата годишнина от Учредителното събрание (ОБЗОР)"}
{"url": "http://www.focus-news.net/news/2018/02/10/2486926/the-independent-britanskite-sluzhbi-za-sigurnost-sa-izvlekli-tsenna-informatsiya-ot-arestuvanite-dzhihadisti-biytals.html", "text": "Британските служби за сигурност са извлекли ценна информацията от двамата граждани на страната, членували в редиците на „Ислямска държава“ и известни като „Бийтълс“, това пише вестник The Independent, като се позовава на свои източници. Според изданието, дадената от двамата арестувани по-рано тази седмица джихадисти информация, е спомогнала за засичането на други важни членове на „Ислямска държава“ в Близкия изток. \r\nАлександа Коти и Ел Шафи Елсейх бяха последните двама членове на британска джихадистка клетка, известна като „Бийтълс“ заради техния британски акцент. Те бяха заловени от кюрдските Сирийски демократични сили през януари, като срещу тях са повдигнати обвинения в изтезаване и екзекутиране на заложници, включително и на американския журналист Джеймс Фоли, както и служители на британския Червен кръст. \r\nСпоред данни на вестника, разпитите на двамата са позволили провеждането на няколко операции за залавянето или неутрализирането на бойци на „Ислямска държава“. Официалните лица се надяват, че в следващите разпити Коти и Елсейх ще разкрият още данни, включително и относно съдбата на британския журналисти Джон Кентли, който изчезна след като преди това бе показан на няколко пропагандни снимки, разпространени от терористичната организация.\r\nЛидерът на британската клетка Джихади Джон, чието истинско име е Мохамед Емуази, бе убит след атака с дрон през 2015 г., като от тогава разузнавателните служите се надяват да заловят живи неговите помощници и подчинени, тъй като те биха могли да представляват ценен източник на информация. Американската армия обеща, че Коти и Елсейх ще отговарят за престъпленията си, макар говорителят на Петангона Ерик Пейхън да е разкрил пред британското издание, че „все още разглеждаме възможните опции (за наказание) срещу Коти и Елсейх\". : Цанко Цолов", "date": "2018.02.10", "title": "The Independent: Британските служби за сигурност са извлекли ценна информация от арестуваните джихадисти „Бийтълс“"}
{"url": "http://www.focus-news.net/news/2018/02/10/2486929/tass-pentagonat-schita-razpolaganeto-na-ruski-raketi-iskander-v-kaliningrad-za-destabilizirashta-stapka.html", "text": "Пентагонът определи разполагането на ракетни установки „Искандер“ в калининградска област като „тъжна, дестабилизираща стъпка“, предава ТАСС. \r\n„Разполагането на ракети с малък обсег в Калининград е тъжна и дестабилизираща стъпка като се има предвид офанзивното предназначение на тези системи и наличието на няколко съюзници на НАТО в региона“, се казва в становище на Пентагона, разпространено от говорителя Джони Майкъл. \r\n„Макар да не противоречи на нито един двустранен договор, разполагането ще спомогне за увеличаването на напрежението между Русия и нейните съседи“, добави Майкъл, като подчерта, че САЩ „ще следят разполагането на такива системи и дадат реципрочен орговор“.: Цанко Цолов", "date": "2018.02.10", "title": "ТАСС: Пентагонът счита разполагането на руски ракети „Искандер“ в Калининград за „дестабилизираща стъпка“"}
{"url": "http://www.focus-news.net/news/2018/02/10/2486923/predstoyashti-sabitiya-v-stranata-za-10-fevruari-agentsiya-fokus.html", "text": "***\r\nОт 10.00 часа по повод 139 години от Учредителното събрание парламентът ще проведе Ден на отворените врати. Първите посетители ще бъдат посрещнати от председателя на Народното събрание Цвета Караянчева.\r\n***\r\nОт 12.15 часа пред Народното събрание ще се проведе протест срещу Истанбулската конвенция.\r\n***\r\nОт 16.00 часа в Литературен клуб „Перото” ще се проведе дискусия на тема „За превода – практично. Програми и практики за подкрепа на превода”, организиран от Национален център за книгата – НДК.\r\n***\r\nОт 18.00 часа пред НДК, „Национална съпротива“ организира национално шествие под надслов „Не на истанбулската конвенция\".\r\n***\r\nОт 17.00 часа в Център за култура и дебат „Червената къща“ ще се състои класически концерт в изпълнение на деца.\r\n***\r\nОт 19.30 часа в Арт център „Степния вълк“ ще бъде представена обща изложба под мотото „Любовта е...“.\r\n***\r\nОт 10.00 часа на пл. „Новоселско въстание“ ще започне > осмото издание на празника на сланината и греяната ракия в  града.\r\n***\r\nОт 09.00 часа в Американския университет ще се проведе Ден на отворените врати. \r\n***\r\nОт 10.00 часа в Градска художествена галерия ще се проведе Международна изложба на котки.\r\n***\r\nОт 11.30 часа пред сградата на Община Бургас ще се проведе протест срещу агресията над деца.\r\n***\r\nОт 14.00 часа на борда на флагманския кораб HMS ENTERPRISE ще се състои пресконференция във връзка с посещение на група кораби на НАТО в Бургас.\r\n***\r\nОт 11.00 часа на централен гробищен парк Варна ще бъде извършен помен в памет на приснопаметните Архиереи на епархията. Заупокойната молитва ще бъде отслужена от ставрофорен иконом Димитър Стоев – протосингел на Варненска и Великопреславска света митрополия и свещеници от града.\r\n***\r\nОт 12.00 часа в Мол Варна ще започне Празник на любовта и виното.\r\n*** \r\nОт 11.00 часа на сцената на  Театър ''Весел'' в салон на НЧ „Искра“\r\nЩе бъде представен детският куклен спектакъл „Дядовата ръкавичка“ на ДКТ – град Габрово.\r\n*** \r\nОт 13.00 часа на Стадион „Ивайло“ ще бъде представен отборът на ФК „Етър ВТ“. Ще се състои контролна среща с „Литекс“ – Ловеч.\r\n*** \r\nОт 17.00 часа в хотел „Меридиан Болярски“ ще бъде отбелязан Деня на съсловната организация на магистър-фармацевтите и 11 години от учредяването на Българския фармацевтичен съюз. Ще присъстват председателят на съюза проф. Илко Гетов. \r\n***\r\nОт 18.00 часа в Клуб 7 ще се проведе среща с плувен клуб „Царевец-ВТУ“.\r\n***\r\nОт 11.00 часа заместник-кметът на Община Видин Венци Пасков ще бъде гост на празника Трифон Зарезан.\r\n***\r\nОт 16.00 часа Видинският митрополит Даниил ще бъде посрещнат и приветстван на централния площад „Бдници“ от клира, миряните и обществеността на града. Оттам с лития всички ще се отправят към катедралния храм „Св.вмчк Димитър“, където ще се състои тържествената интронизация на новоизбрания Видински митрополит Даниил.\r\n***\r\nОт 12.00 часа в центъра на Правда ще почетат празника Трифон Зарезан с традиционно зарязване на лоза, след което ще продължат с конкурс за най-добро домашно вино и пелин.\r\n***\r\nОт 14.00 часа в Делчовския хан ще започне конкурсът за най-добър винопроизводител и производител на ракия.\r\n***\r\nОт 12.00 часа председателят на Общински съвет - Девин Руси Чаушев и общинските съветници от ГЕРБ Велизар Шанов, Свилен Виденов и Венета Тодорова ще се срещнат с жители на с. Кестен в ресторанта на селото.\r\n***\r\nОт 14.30 часа председателят на Общински съвет - Девин Руси Чаушев и общинските съветници от ГЕРБ Велизар Шанов, Свилен Виденов и Венета Тодорова ще се срещнат с жители на с. Жребово в ресторанта на селото.\r\n***\r\nОт 16.00 часа председателят на Общински съвет - Девин Руси Чаушев и общинските съветници от ГЕРБ Велизар Шанов, Свилен Виденов и Венета Тодорова ще се срещнат с жители на с. Триград в кметството.\r\n***\r\nВ 12.00 часа Видинският владика Даниил ще посети село Сумер - първото населено място на границата на  Видинска епархия.\r\n***\r\nОт 13.00 часа жителите на Монтана ще посрещнат Видинският владика Даниил на площад „Жеравница“.\r\n***\r\nОт 11.00 часа на пл. „Европа“ ще се проведе състезателно дефиле в рамктие на 18-то издание на Международния фестивал на кукерските и маскарадните игри, което ще завърши с парад и с представяне на участниците пред журито.\r\n***\r\nОт 12.00 часа в зала 2Г 509 в Русенски университет „Ангел Кънчев“ ще се проведе уъркшоп на тема „Дигитализация на обекти“.\r\n***\r\nОт 16.00 часа ще се проведе митинг-шествие срещу ратифициране на Истанбулската конвенция.\r\n***\r\nОт 18.00 часа в Зала „Байер“ ще бъде открита изложба живопис на  Виторио Лофреда  (Италия).\r\n***\r\nОт 15.60 часа в НЧ „Добри Войников – 1856” ще бъдат наградени отличените във фестивала „Кино в длан”.\r\n***\r\nОт 17.00 часа в зала „Сава Доброплодни” на НЧ „Добри Войников-1 856” ще бъдат наградени участниците във фестивала на мобилното кино „Кино в длан”.", "date": "2018.02.10", "title": "Предстоящи събития в страната за 10 февруари (Агенция „Фокус“)"}
{"url": "http://www.focus-news.net/news/2018/02/10/2486928/dps-i-obedineni-patrioti-vlyazoha-v-spor-zaradi-antisemitizma-i-lukovmarsh-obzor.html", "text": "ДПС и „Обединени патриоти“ влязоха в спор заради антисемитизма и „Луковмарш“. В кулоарите на парламента Джейхан Ибрямов от ДПС заяви пред журналисти, че крайните националисти минират неимоверните усилия на Бойко Борисов за решаването на проблема между ЕС и Турция. По думите му преди около 7-8 месеца в ЕК по недискриминация и нетолерантност в Европа е имало позиция относно антисемитизма, ксенофобията и езика омразата, като се е изисквало правителствата членки на ЕС да приведат законодателствата си в тази рамка. Според него България в тази посока е направила едно положително действие и е назначила координатор зам.-министър Георг Георгиев, който е и младежки председател на ГЕРБ, срещу антисемитизма. По думите му в тази посока след неговото назначаване от ДПС не са чули позиция на външния и вътрешния министър. Ибрямов уточни, че за него причината за това като цяло може би не е в ГЕРБ, защото външният министър Екатерина Захариева е изразила своето съжаление срещу погрома на еврейските гробища пред еврейския посланик. „Видяхме ясната позиция на Цветан Цветанов като председател на парламентарната група в САЩ честванията на холокоста. Тук си задаваме големия въпрос къде е основната причина. Тя е до ГЕРБ – участието на крайните националисти във властта, техният участник и коалиционен партньор. Младежко ВМРО е съорганизатор на т.нар. „Луковмарш“, подкрепян от Красимир Каракачанов. Валери Симеонов, вицепремиерът, вместо да заглушава шума по „Слънчев бряг“, не видя с очите си разпространението на фашистки значки, запалки и други с образа на Хитлер, а Волен Сидеров е първият и единственият българин, който написа и издаде в България антисемитска книга „Бумерангът на злото“, допълни депутатът от ДПС и подчерта, че затова те не виждат действия в тази посока от страна на българското правителство, защото ръцете на зам.-министъра Георг Георгиев са завързани. Според Ибрямов крайните националисти освен антисемитски действия и ксенофобски изявления, предявяват и териториални претенции към наши съседи като Македония и Гърция с техни участия и изяви по телевизията. „Подкрепяме действията на Бойко Борисов, но се опасявам, че те ще се увенчаят с неуспех, защото са минирани от националистите, които участват във властта“, каза още Джейхан Ибрямов. \r\nКолегата му Хайри Садъков допълни, че правят необходимото, за да подкрепят и подпомогнат синхрона в думи и действия на управляващото мнозинство и на изпълнителната власт. „Много често виждаме как се разминават. Само след няколко дни предстои „Луковмарш“. Той е националсоциалистическа акция, която от години продължава. Виждаме събуждане в страната на институции, споменавам кмета на Столична община, има ред действия, които се опитват да ограничат това. Виждаме Комисията по дискриминация с ясна позиция, но искрено се надявам, има зададен въпрос към вътрешния министър, по адрес на това мероприятие, да ми бъде отговорено и ДПС да получи ясен сигнал имаме ли ясна позиция по тези въпроси за действията на крайните националисти или не“, обясни Садъков. Той подчерта, че силно се надява тези по-слаби действия да не са продиктувани от участието на националисти в изпълнителната власт. \r\nВ отговор народният представител от ПГ на „Обединени патриоти” и организационен секретар на ВМРО Юлиан Ангелов заяви, че нямат нищо общо с организирането на шествия, които са насочени към расова омраза, антисемитизъм и ред подобни неща. „ДПС могат да си говорят каквото си искат, но това не отговаря на истината. По повод поредните спекулации от страна на антибългарската партия ДПС, от ВМРО може да заявим с чиста съвест, че никога ВМРО не е участвало в различни мероприятия, свързани с омраза и антисемитизъм, в които те ни обвиняват. Единствената партия, който насажда вече почти 3 десетилетия омраза в България, това е ДПС”, подчерта Ангелов. По думите му ВМРО дори е участвала пряко в спасяването на българските евреи по време на Втората световна война. „За разлика от тези, които днес твърдят, че са пазители на правата и свободите на хората, нашата организация има историческа памет и ние знам за какво става въпрос. Тези спекулации, че ВМРО има нещо общо с антисемитски шествия или шествия на омразата, просто са измислица и лъжа”, коментира Ангелов и добави, че ДПС прекалява със своите лъжи и спекулации.\r\nЛюба АЛЕКСИЕВА", "date": "2018.02.10", "title": "ДПС и „Обединени патриоти“ влязоха в спор заради антисемитизма и „Луковмарш“ (ОБЗОР)"}
{"url": "http://www.focus-news.net/news/2018/02/10/2486932/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Преговарящият за Брекзит от страна на Великобритания Дейвид Дейвис и неговият европейски колега Мишел Барние размениха остри думите заради позициите си по преговорите за излизането на Великобритания от Съюза, пише вестник Guardian. \r\nПред репортери в Брюксел, след края на поредния кръг преговори по Брекзит, Барние заяви, че е учуден от позицията на Даунинг Стрийт в последните дни. „За да бъда честен, ако тези различия продължат, преходният период не е сигурен“. Коментарът му предизвика спадане на цената на паунда спрямо другите международни валути, което показва колко е важен преходният период, коментира изданието. По време на преходния период, който започва от 29 март 2019 г., Великобритания ще се подготви за окончателното си разделяне със Съюза, но ще продължи да спазва законите на ЕС, но Лондон ще загуби мястото си в европарламента и организациите на Съюза. \r\nОт „Даунинг стрийт“ 10 обаче искат да имат право на по-различно отношения към гражданите на страните от ЕС, пристигащи във Великобритания по време на преходния период, спрямо хората, дошли в страната преди 29 март 2019 г. Лондон освен това търси начин да се сдобие с право на протест или отказ за прилагане на европейското законодателство спрямо Великобритания. Нещо, на което ЕС се противопоставя яростно, отбеляза изданието. \r\nБарние заяви: „Не разбирам някои от исканията на Великобритания… изненадан съм от тези разногласия“, които ако продължат, според Барние, „това със сигурност ще представлява проблем“. \r\nОт своя страна Дейвис отказа да вземе участие в пресконференция с френския политик, като по-късно отбеляза, че съществуват „фундаментални различия“ в подхода на ЕС. „Като се има предвид тежката работа, която бе свършена тази седмица, е изненадващо да чуя, че Барние не е наясно с позицията на Великобритания“, добави Дейвис. \r\n*** Главният преговарящ за Брекзит Дейвид Дейвис отвърна на заплахите на неговия колега от ЕС Мишел Барние, отбелязва британското издание Daily Express. Гневен изблик вкара току що започналите преговори за Брекзит в нова патова ситуация, коментира още вестникът. Френският дипломат заяви, че преходния период „не е сигурен“, и че Брюксел „има проблеми да разбере позициите на Лондон“ за преходния период. По-късно през деня коментарът на Барние получи отговор от Дейвис, която отбеляза, че „има фундаментално противоречие в подхода, който Комисията предприема“. Според британският политик, „те признаха, че има нужда от решаване на проблемите и противоречията“, но в същото време „отхвърлиха опитите на Великобритания да си осигури разумни защитни механизми за да е сигурен Лондон, че нашите интереси ще бъдат взети в предвид“. По думите на Дейвис „не е възможно да станат и двете неща“. „Не трябва да губим от поглед най-важната цел – да създадем ново партньорство между Лондон и ЕС, в което да останем близки партньори и съюзници. Великобритания ще продължи да работи в този дух с комисията“, подчерта Дейвис. \r\nИзданието отбеляза, че спорът между двамата представители е поставил преговорите в нов застой, който увеличава шанса Лондон да напусне съюза без да е постигнал сделка за преходния период с ЕС. \r\nПо-рано в петък Барние предупреди, че „времето е малко, много малко, и нямаме дори минута за губене ако искаме да успеем“.\r\n*** Британските служби за сигурност са извлекли ценна информацията от двамата граждани на страната, членували в редиците на „Ислямска държава“ и известни като „Бийтълс“, това пише вестник The Independent, като се позовава на свои източници. Според изданието, дадената от двамата арестувани по-рано тази седмица джихадисти информация, е спомогнала за засичането на други важни членове на „Ислямска държава“ в Близкия изток. \r\nАлександа Коти и Ел Шафи Елсейх бяха последните двама членове на британска джихадистка клетка, известна като „Бийтълс“ заради техния британски акцент. Те бяха заловени от кюрдските Сирийски демократични сили през януари, като срещу тях са повдигнати обвинения в изтезаване и екзекутиране на заложници, включително и на американския журналист Джеймс Фоли, както и служители на британския Червен кръст. \r\nСпоред данни на вестника, разпитите на двамата са позволили провеждането на няколко операции за залавянето или неутрализирането на бойци на „Ислямска държава“. Официалните лица се надяват, че в следващите разпити Коти и Елсейх ще разкрият още данни, включително и относно съдбата на британския журналисти Джон Кентли, който изчезна след като преди това бе показан на няколко пропагандни снимки, разпространени от терористичната организация.\r\nЛидерът на британската клетка Джихади Джон, чието истинско име е Мохамед Емуази, бе убит след атака с дрон през 2015 г., като от тогава разузнавателните служите се надяват да заловят живи неговите помощници и подчинени, тъй като те биха могли да представляват ценен източник на информация. Американската армия обеща, че Коти и Елсейх ще отговарят за престъпленията си, макар говорителят на Петангона Ерик Пейхън да е разкрил пред британското издание, че „все още разглеждаме възможните опции (за наказание) срещу Коти и Елсейх\". \r\n*** Новото коалиционно правителство на Ангела Меркел бе хвърлена в хаос преди още да встъпи в длъжност, след като в петък лидерът на коалиционния партньор на Съюза (ХДС/ХСС) Мартин Шулц обяви, че няма да заема пост в новия кабинет, коментира британският вестник Telegraph. Шулц председателства Германската социалдемократическа партия, като в сряда той бе определен като следващия външен министър, след като водената от него формация постигна коалиционно споразумение с Меркел четири месеца след парламентарните избори. \r\nНо само 48 часа по-късно, Шулц драматично обяви оттеглянето на кандидатурата си за поста и заяви, че няма да участва в новия кабинет, след като членовете на партията явно нямат достатъчно вяра в него, коментира британският вестник. \r\nСделката за коалиция ще бъде изпълнена без него, но споразумението все още трябва да бъде гласувано то конгрес на ГСДП, припомня изданието. \r\nНеговата изненадващо известие бе направено на фона на недоволство от членовете на партията, тъй като по-рано бившият председател на Европейския парламент бе заявил, че няма да участва в правителство на Меркел. \r\nСпоред официално разпространената информация, Шулц е оттеглил кандидатурата си за да може ГСДП да гласува „За“ приемането на новото споразумение. Но според информация на изданието, идваща от партийни членове, останалите висши официални лица от партията са дали ултиматум на Шулц, което за него най-вероятно представлява краят на кариерата на бившия председател на ЕП. \r\n***", "date": "2018.02.10", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/02/10/2486925/ria-novosti-dzheyms-matis-shte-izvarshi-vizita-v-evropa-v-perioda-11-17-fevruari.html", "text": "Министърът на отбраната на САЩ Джеймс Матис ще извърши визата в Европа в периода 11-17 февруари, като целта на посещенията му е провеждане на разговори с партньори на САЩ от НАТО и американските съюзници в Европа. Това са съобщили от пресцентъра на Пентагона, предава РИА Новости. \r\nВ разпространеното съобщение се подчертава, че „министърът на отбраната Джеймс Матис ще лети в неделя, 11 февруари с цел да препотвърди ангажиментите ни към нашите партньори и сътрудници в Европа“. \r\nНа 12 и 13 февруари в Рим ще бъдат проведени разговори с италинаския колега на Матис Роберта Пиноти. В периода 14-15 февруари главата на Пентагона ще вземе участие в първата среща на министрите на отбраната на НАТО за тази година, където ще бъдат обсъдени „начини да се подсили Алианса и посрещнат заплахите“ пред организацията.\r\nСлед това Матис ще лети до Германия, където ще вземе участие в Мюнхенската среща по сигурността и проведе разговори с командири от рамките на НАТО. : Цанко Цолов", "date": "2018.02.10", "title": "РИА Новости: Джеймс Матис ще извърши визита в Европа в периода 11-17 февруари"}
{"url": "http://www.focus-news.net/news/2018/02/10/2486933/fox-news-edin-politsay-e-ubit-drugi-dvama-sa-raneni-sled-prestrelka-v-dzhordzhiya.html", "text": "Един полицай е убит, а други двама са ранени след престрелка в американския щат Джорджия, предава телевизионният канал FOX news. Представител на полицията е разкрил по време на пресконференция, че двамата ранени са пострадали при опит да арестуват мъж, който е оказал съпротива. Двамата са поискали помощ, като малко след това на мястото на произшествието е пристигнал 26-годишният Чейс Мадокс. Не са разкрити подробности или кой е започнал стрелбата, но в резултат на започналата стрелба Мадокс е бил убит, а неговите колеги са получили огнестрелни рани. Стрелецът също е застрелян, но неговата идентичност няма да бъде разкрита преди да се открият негови родни, заявиха от полицията. \r\nИнцидентът се е случил в малък град, намиращ се на около 65 километра от Атланта. : Цанко Цолов", "date": "2018.02.10", "title": "FOX news: Един полицай е убит, други двама са ранени след престрелка в Джорджия"}
{"url": "http://www.focus-news.net/news/2018/02/10/2486934/govoritelyat-na-ruskoto-vanshno-ministerstvo-mariya-zaharova-rabotata-na-diplomatite-e-pritapyavana-ot-neprofesionalnoto-otnoshenie-na-amerikanskite-polititsi.html", "text": "САЩ и Русия имат много точки на взаимодействие, по които се водят преговори, но работата на руските дипломати е притъпявана от непрофесионалното отношение на американските политици. Това заяви в интервю за руски вестник говорителят на Министерството на външните работи Мария Захарова, предава ТАСС. \r\n„Диалог има“, подчерта Захарова, но добави: „Друг въпрос е, че практическата работа, която ние трябва да поддържаме с Вашингтон е подтискана от напълно нечовешкото, непрофесионално и извънземно по степен на разгорещеност и език на омразата поведение, което демонстрират колегите от другата страна на океана“. \r\nСпоред Захарова е нужно американските дипломати и официални лица да осъзнаят „абсолютната пагубност и безперспетивност на русофобската реторика и разберат изгодата от нормални партньорски отношения“. : Цанко Цолов", "date": "2018.02.10", "title": "Говорителят на руското Външно министерство Мария Захарова: Работата на дипломатите е притъпявана от непрофесионалното отношение на американските политици"}
{"url": "http://www.focus-news.net/news/2018/02/10/2486931/reuters-siriyskite-demokratichni-sili-shte-obarnat-vnimanie-na-vsyako-iskane-za-predavane-na-zalovenite-britanski-dzhihadisti.html", "text": "Подкрепяните от САЩ кюрдски Сирийски демократични сили разкриха, че все още нито едно правителство не е поискало да му бъдат предадени заловените двама британски джихадисти, но ако такава молба бъде отправена, те ще ѝ обърнат нужното внимание, съобщава Reuters. \r\n„Не сме получавали никакво официално искане от която и да е страна за предаването на двамата затворници“, заяви Редът Кселил, официално лице от Сирийските демократични сили, като добави, че военното формирование ще разгледа всяка тавака молба. \r\nАмерикански официални лица разкриха в четвъртък, че подкрепяната от тях милиция е заловила Александа Коти и Ел Шафи Елсейх, британски джихадисти, познати като „Бийтълс“ заради техния акцент. Според говорител на американския Национален съвет за сигурност, САЩ и неговите партньори все още не са решили какво да правят с двамата заловени екстремисти, като обаче говорителят подчерта, че „съществува общото намерение да бъдат подведени под отговорност всички, които са извършили деяния подобни на техните“. \r\nДвамата са обвинение в изтезаване и екзекутиране на заложници, включително и на американския журналист Джеймс Фоли, както и служители на британския Червен кръст.: Цанко Цолов", "date": "2018.02.10", "title": "Reuters: Сирийските демократични сили ще обърнат внимание на всяко искане за предаване на заловените британски джихадисти"}
{"url": "http://www.focus-news.net/news/2018/02/10/2487131/mitropolit-daniil-be-posreshtnat-vav-vidin-obzor.html", "text": "Новоизбраният Видински митрополит Даниил бе посрещнат във Видин. Той влезе за първи път в своята епархия като неин първойерарх. Преди официалното му посрещане на площад „Бдинци“ митрополит Даниил бе поздравен от стотици хора, които участваха в протеста с искане за изграждането на магистрален път София – Видин на изхода на града. Митрополит Даниил се спря и поговори с хората. Те го дариха с питка и китка с босилек. На площад „Бдинци“, на стъпалата пред паметника на Трети пехотен Бдински полк, кметът на Видин Огнян Ценков посрещна с \"добре дошъл\" владиката. \r\n„Приветстваме решението на Светия Синод и утвърждаването на митрополит Даниил на видинския епархийски престол. Изразявам своята убеденост, че Ваше Високопреосвещенство ще бъде достоен водач на Видинска епархия“, каза Огнян Ценков. Митрополит Даниил благодари за топлото и искрено посрещане на границата на Видинска епархия и в град Монтана. „Готов съм да сторя всичко, за да продължа и да разширя според силите си и възможностите си делото на всички мои велики предшественици ,заемали преди мен видинския митрополитски престол. Готов съм да работя всеотдайно и неуморно за духовния, културния и обществен напредък на този красив български град и за неговите прекрасни жители. След като сме въздигнали духа си, ще въздигнем и всичко останало, което е богоугодно и от което истински се нуждаем“, посочи в словото си към събралите се видински граждани митрополит Даниил. \r\nЗаедно с кмета Огнян Ценков, областния управител Албена Георгиева и придружаващите го архиереи, митрополит Даниил се включи в литийно шествие до катедралния храм „Свети Димитър“. С празничен камбанен звън той бе посрещнат в църквата, където бе извършена официална церемония по неговата интронизация.\"Фокус\" припомня: Драговитийският епископ Даниил бешe избран за Видински епархийски митрополит от членовете на Светия Синод към Българската православна църквa по време на канонично гласуване, проведено в Синодалната палата. Той получи подкрепата на 11 от 13-те Високопреосвещени митрополити. За другия кандидат – Мелнишкия епископ Герасим, гласуваха Българският патриарх и Софийски митрополит Неофит и Западно-и средноевропейският митрополит Антоний.\r\nИзборът на нов Видински митрополит предизвика напрежение в епархията, след като на първия етап от гласуването – т.нар. епархийски избор, група миряни определиха епархийските избиратели за подкупни, тъй като техният фаворит – епископ Поликарп, получи само два гласа. Вследствие на това шестима от епархийските избиратели внесоха жалба за оклеветяване в Районната прокуратура във Видин.", "date": "2018.02.10", "title": "Mитрополит Даниил бе посрещнат във Видин (ОБЗОР)"}
{"url": "http://www.focus-news.net/news/2018/02/10/2487138/tass-sasht-odobriha-izraelskite-vazdushni-udari-v-siriya.html", "text": "САЩ поддържат правото на Израел на защита на своите територии и нанесените от ВВС на страната удари по ирански обекти в Сирия. Така коментира сътрудникът на пресслужбата на американското министерство на отбраната майор Адриан Ранкин-Гелоуей пред ТАСС съботните удари на Израел по цели в Сирия.\r\n„Израел е нашият най-близък партньор в обезпечаването на сигурността в района и ние изцяло поддържаме неотменимото право на Израел да се защитава от заплахи по отношение на своя народ и своето население“, отбеляза американският военен.\r\nМайорът подчерта, че Пентагона „не е участвал в тази военна операция“ на Израел. „Ние споделяме тревогите на много страни в региона от дестабилизиращата дейност на Иран, която заплашва световния мир и сигурност. Стремим се към по-решителни международни усилия за борба с вредната дейност на Иран“, заключи представителят на американското военно ведомство.\r\nПревод и редакция:", "date": "2018.02.10", "title": "ТАСС: САЩ одобриха израелските въздушни удари в Сирия"}
{"url": "http://www.focus-news.net/news/2018/02/10/2486937/ria-novosti-v-meksiko-be-pohiten-konteyner-s-radioaktivni-materiali.html", "text": "В Мексико бе обявена тревога в седем от щатите в страната, след като неизвестни лица похитиха контейнер с радиоактивни материали, обявиха от Националните служите за защита на страната, предава РИА Новости. \r\nЦистерната е била отвлечена на осми февруари, като от тогава нейното местонахождение е неизвестно. \r\nУчените предупредиха за изключително опасното съдържание на контейнера и призоваха той да не бъде отварят в никакъв случай, тъй като последствията за хората, установили контакт с материалите могат да бъдат плачевни. Не се съобщава какво е точното му съдържание. : Цанко Цолов", "date": "2018.02.10", "title": "РИА Новости: В Мексико бе похитен контейнер с радиоактивни материали"}
{"url": "http://www.focus-news.net/news/2018/02/10/2486938/abc-news-vladimir-putin-i-emanyuel-makron-provedoha-razgovor-za-da-obsadyat-predstoyashtata-vizita-na-frenskiya-prezident-v-rusiya.html", "text": "Руският президент Владимир Путин и неговият френски колега Еманюел Макрон проведоха в петък разговор, в който са обсъдили предстоящото посещение на Макрон в Русия, предава американският телевизионен канал ABC news. В края на месец май, френският президент ще вземе участие в Петербургския икономически форум и проведен среща с Путин в рамките на своята визита в Русия. \r\nДвамата освен това са обсъдили ситуацията в Сирия, като по данни на Елисейския дворец, Макрон е призовал своя колега да „направи всичко възможно за да може сирийският режим да сложи край на непоносимото влошаване на хуманитарната ситуация в Източна Гута и Идлиб“.: Цанко Цолов", "date": "2018.02.10", "title": "ABC news: Владимир Путин и Еманюел Макрон проведоха разговор за да обсъдят предстоящата визита на френския президент в Русия"}
{"url": "http://www.focus-news.net/news/2018/02/10/2486936/mon-nikoga-ne-protivopostavya-profesionalnoto-i-profiliranoto-obrazovanie-obzor.html", "text": "МОН провежда последователна политика по отношение на професионалното и профилираното образование и никога не ги е противопоставяло. Това каза министърът на образованието и науката Красимир Вълчев по време на парламентарен контрол в отговор на въпрос, свързан с предстоящи реформи във врачанското училище СОУ \"Христо Ботев\". По думите му неблагоприятни обстоятелства за врачанския регион са и нарастващите процеси на емиграция в чужбина и към по-големите градове на страната. Вълчев уточни, че визията на община Враца е за приоритетно развитие на професионалното образование и удовлетворяване на потребностите на местния бизнес. Според него направените предложения за намаляване на профилираните паралелки са в резултат на това, че броят на училищата на територията на общината е 20, като преобладават средни. Красимир Вълчев уточни, че намаляването на профилирани паралелки се отнася единствено и само за СУ „Христо Ботев“ и за ПМГ „Акад. Иван Ценов“, СОУ „Отец Паисий“ с една паралелка, а балансирането е насочено в посока повишаване качеството на обучение. „Трябва да насърчим дебата на местно ниво и да очакваме там да бъде постигнат необходимият консенсус“, добави той. \r\nЗа сливането на учебни заведения в Сливен и възникналите от това протести министър Вълчев коментира, че трябва да се стимулират инициативата и дебатите на местно ниво. Според него няма как да се намери доброто решение, което е баланс на множество интереси и на политики, ако не се стимулира този дебат. По думите му в конкретния случай в община Сливен е създадено напрежение относно изпълнението на чл. 16 и чл.17 от Наредба 10 за организацията на дейностите в училищното образование предвид поетапното осигуряване на целодневна организация на обучение. Той разясни, че компетентен орган по вземането на решения за промени в общинската училищна мрежа е Общинският съвет като орган на местното самоуправление, а не регионалното управление по образование в Сливен. Той припомни, че предложението за оптимизация на училищната мрежа в Сливен е било отложено от Общинския съвет и има сформирана работна група с представители на всички заинтересовани страни.\r\nПо отношение на искането за поставяне на камери в училищата и детските градини Красимир Вълчев коментира, че с тях се рискува да се влезе в спирала на търсене на липсващото доверие и заместването му с технически средства. Според него камерите не могат да заместят основния елемент, на който е базирана системата на образование - доверието от всички и вземане на решение като родители да поверим на учителите децата си и то за много години. По думите му винаги има основание за поставяне на камери, но е много вероятно да демотивират учителите и да не постигнат желаният ефект.\r\nЗа Наредбата, която МОН пусна за обсъждане, в която задължителният критерий за прием на първокласници да не се отнася за децата от ромски произход и която внесе напрежение в обществото, Вълчев коментира, че това е грешен прочит. „Това не е привилегия. Правилото за достъп до най-близкото училище е единствената привилегия. От там нататък всички родители са тези, които имат възможност да запипат детето си във всяко едно училище, ако са останали свободни места. Конкретният текст говори за насочване и то по решение на общината. Не може да презумираме, че редът и условията, които ще утвърдят общините ще бъдат дискриминационни“, обясни Вълчев. \r\nСпоред него такива политики за десегрегация има и в момента. Той призна, че пропускът на МОН от миналата година, когато са правили последните промени в наредбата е, че са пропуснали този факт. „Единственото, което правим с наредбата, е да им дадем възможност да провеждат политиките за десегрегация“, обясни Вълчев и уточни, че нямат право да бездействат по отношение на тенденцията за формиране на повече на брой сегрегирани училища. По думите му има много райони, където децата от ромски произход са локално мнозинство и те няма как да не бъдат сегрегирани. Той подчерта, че в големите градове трябва да се полагат усилия за десегрегация и да не се увеличава най-малкото броят на сегрегираните училища. „Ако не направим тази промяна в наредбата, е много вероятно общините да прекратят тези политики. Това означава цели райони около училищата да променят облика си. Уверявам ви, че няма нищо дискриминационно“, подчерта просветният министър. Според него, ако се изключи текстът, че това става със съгласието на родителите, то е точно отнемане на привилегия на тези родители да бъдат насочени. „Говорихме със Столична община дали може малко да прецизираме тази разпоредба така, че да уверим още на ниво наредба, а не на ниво системи за прием, че това няма да бъде за сметка на останалите деца. Да запишем, че се насочва към училища, в които са останали места след приемането на децата от прилежащите райони. За да бъде ефективна десегрегацията, децата от ромски произход трябва да бъдат малък процент - до максимум 15%, за да очакваме резултати от тази политика“, каза още Красимир Вълчев. \r\nЛюба АЛЕКСИЕВА", "date": "2018.02.10", "title": "МОН никога не противопоставя професионалното и профилираното образование (ОБЗОР)"}
{"url": "http://www.focus-news.net/news/2018/02/10/2486927/the-guardian-mishel-barnie-i-deyvid-deyvis-vlyazoha-v-polemika-zaradi-pozitsiite-si-po-brekzit.html", "text": "Преговарящият за Брекзит от страна на Великобритания Дейвид Дейвис и неговият европейски колега Мишел Барние размениха остри думите заради позициите си по преговорите за излизането на Великобритания от Съюза, пише вестник Guardian. \r\nПред репортери в Брюксел, след края на поредния кръг преговори по Брекзит, Барние заяви, че е учуден от позицията на Даунинг Стрийт в последните дни. „За да бъда честен, ако тези различия продължат, преходният период не е сигурен“. Коментарът му предизвика спадане на цената на паунда спрямо другите международни валути, което показва колко е важен преходният период, коментира изданието. По време на преходния период, който започва от 29 март 2019 г., Великобритания ще се подготви за окончателното си разделяне със Съюза, но ще продължи да спазва законите на ЕС, но Лондон ще загуби мястото си в европарламента и организациите на Съюза. \r\nОт „Даунинг стрийт“ 10 обаче искат да имат право на по-различно отношения към гражданите на страните от ЕС, пристигащи във Великобритания по време на преходния период, спрямо хората, дошли в страната преди 29 март 2019 г. Лондон освен това търси начин да се сдобие с право на протест или отказ за прилагане на европейското законодателство спрямо Великобритания. Нещо, на което ЕС се противопоставя яростно, отбеляза изданието. \r\nБарние заяви: „Не разбирам някои от исканията на Великобритания… изненадан съм от тези разногласия“, които ако продължат, според Барние, „това със сигурност ще представлява проблем“. \r\nОт своя страна Дейвис отказа да вземе участие в пресконференция с френския политик, като по-късно отбеляза, че съществуват „фундаментални различия“ в подхода на ЕС. „Като се има предвид тежката работа, която бе свършена тази седмица, е изненадващо да чуя, че Барние не е наясно с позицията на Великобритания“, добави Дейвис. : Цанко Цолов", "date": "2018.02.10", "title": "The Guardian: Мишел Барние и Дейвид Дейвис влязоха в полемика заради позициите си по Брекзит"}
{"url": "http://www.focus-news.net/news/2018/02/10/2486941/fox-news-donald-tramp-shte-nominira-nov-direktor-na-ofisa-za-natsionalen-kontrol-varhu-lekarstvata-i-narkotitsite.html", "text": "Говорителят на Белия Дом Сара Сандърс разкри, че американският президент Доналд Тръмп ще номинира нов директор на Агенцията за национален контрол върху лекарствата и наркотиците, предава американският телевизионен канал FOX news. Според Сандърс, главният кандидат за поста е Джим Карол, който преди това изпълняваше временно функциите на заместник началник-щаб. : Цанко Цолов", "date": "2018.02.10", "title": "FOX News: Доналд Тръмп ще номинира нов директор на Офиса за национален контрол върху лекарствата и наркотиците"}
{"url": "http://www.focus-news.net/news/2018/02/10/2486943/uvelichava-se-broyat-na-izostavenite-domashni-porodisti-kucheta-v-sofiya-obzor.html", "text": "Увеличава се броят на изоставените домашни породисти кучета в София. Това стана ясно от отчета за работата на Общинското предприятие „Екоравновесие“ през 2017 г. и за януари 2018 г. \r\nДиректорът на ОП „Екоравновесие“ Веселин Асенов уточни, че в приюта все по-често постъпват кучета от породи като английски булдог, чихуахуа, шарпей, немска овчарка и от бойни породи като питбул. „Всичко това говори за все по-безотговорно отношение на собствениците. Ние продължаваме да апелираме, че кучето не е едносрочно желание и когато решим, че то вече не е онази сладка плюшена играчка, за която сме го взели, можем да го изхвърлим на улицата“, каза още Асенов и уточни, че в момента изоставените домашни кучета са около 20% от всички, настанени в приюта.\r\n„Към настоящия момент се ремонтира приютът ни в кв. „Сеславци“ и се надяваме до средата на годината да бъде готов за експлоатация. Проектът е съгласуван с водещи неправителствени организации, като там предвиждаме да настаняваме предимно майки с бебета и изоставени бебета. Идеята е там хората да идват и да се запознават с животните, ще се създаде 24-часова връзка с приюта и се надяваме повечето от малките кученца там да бъдат осиновявани“, каза още той. \r\nОт отчета за работата на приюта през 2017 г. стана ясно, че за цялата минала година са осиновени общо 693 кучета, а 92 са предадени от собствениците си доброволно заради невъзможност да се грижат за тях. „А за януари 2017 г. 50 от кучетата, настанени в приютите на ОП „Екоравновесие“, намериха своя нов дом. Заловените кучета от екипи на предприятието са общо 289, като 218 са кастрирани и 193 са върнати на местата, където са заловени. A поради невъзможност на собствениците вече да се грижат за домашните си любимци, при нас са предадени за настаняване общо 9 кучета през януари“, каза още Асенов и уточни, че 24 кучета са настанени за лечение във ветеринарната клиника на предприятието в кв. „Връбница“, а предадените трупове на всякакъв вид животни са били общо 572.\r\nАсенов уточни, че ОП „Екоравновесие“ съвместно с Фондация „Четири лапи“ вече стартира преброяване на популацията на безстопанствените кучета на територията на Столична община, като очакванията са през май месец да има резултати.\r\nЦветилена СИМЕОНОВА", "date": "2018.02.10", "title": "Увеличава се броят на изоставените домашни породисти кучета в София (ОБЗОР)"}
{"url": "http://www.focus-news.net/news/2018/02/10/2486930/daily-express-brekzit-na-raba-deyvid-deyvis-otvarna-na-zaplahite-na-mishel-barnie.html", "text": "Главният преговарящ за Брекзит Дейвид Дейвис отвърна на заплахите на неговия колега от ЕС Мишел Барние, отбелязва британското издание Daily Express. Гневен изблик вкара току що започналите преговори за Брекзит в нова патова ситуация, коментира още вестникът. Френският дипломат заяви, че преходния период „не е сигурен“, и че Брюксел „има проблеми да разбере позициите на Лондон“ за преходния период. По-късно през деня коментарът на Барние получи отговор от Дейвис, която отбеляза, че „има фундаментално противоречие в подхода, който Комисията предприема“. Според британският политик, „те признаха, че има нужда от решаване на проблемите и противоречията“, но в същото време „отхвърлиха опитите на Великобритания да си осигури разумни защитни механизми за да е сигурен Лондон, че нашите интереси ще бъдат взети в предвид“. По думите на Дейвис „не е възможно да станат и двете неща“. „Не трябва да губим от поглед най-важната цел – да създадем ново партньорство между Лондон и ЕС, в което да останем близки партньори и съюзници. Великобритания ще продължи да работи в този дух с комисията“, подчерта Дейвис. \r\nИзданието отбеляза, че спорът между двамата представители е поставил преговорите в нов застой, който увеличава шанса Лондон да напусне съюза без да е постигнал сделка за преходния период с ЕС. \r\nПо-рано в петък Барние предупреди, че „времето е малко, много малко, и нямаме дори минута за губене ако искаме да успеем“.: Цанко Цолов", "date": "2018.02.10", "title": "Daily Express: Брекзит на ръба – Дейвид Дейвис отвърна на заплахите на Мишел Барние"}
{"url": "http://www.focus-news.net/news/2018/02/10/2486946/kanal-5-makedoniya-balgarskiyat-prezident-shte-poseti-skopie.html", "text": "Българският президент Румен Радев ще посети следващия петък, 16 февруари, македонската столица Скопие, съобщава местният телевизионен „Канал 5“. Това ще е първа визита на Радев в Македония откакто зае поста преди малко повече от година, пояснява медията. \r\nБългарският президент ще се срещне с македонския си колега Георги Иванов, премиерът Зоран Заев и председателят на Парламента, като не са изключени и разговори с лидерите на ВМРО-ДПМНЕ и Демократичния съюз за интеграция, съответно Християн Мицковски и Али Ахмети. : Цанко Цолов", "date": "2018.02.10", "title": "„Канал 5“ (Македония): Българският президент ще посети Скопие"}
{"url": "http://www.focus-news.net/news/2018/02/10/2486947/balgariya-komentari-v-svetovnite-medii-agentsiya-fokus-poseshtenie-na-rumen-radev-v-skopie-protivorechivo-izkazvane-na-balgarskiya-vitsepremier-tridneven-prestoy-na-tri-koraba-na-nato-v-balgariya.html", "text": "Българският президент Румен Радев ще посети следващия петък, 16 февруари, македонската столица Скопие, съобщава местният телевизионен „Канал 5“. Това ще е първа визита на Радев в Македония откакто зае поста преди малко повече от година, пояснява медията. \r\nБългарският президент ще се срещне с македонския си колега Георги Иванов, премиерът Зоран Заев и председателят на Парламента, като не са изключени и разговори с лидерите на ВМРО-ДПМНЕ и Демократичния съюз за интеграция, съответно Християн Мицковски и Али Ахмети. \r\n*** Вицепремиерът на България Валери Симеонов поиска изгонването на евродепутат заради „зелени джихадистки“ възгледи, пише изданието Politico.\r\nВ петък Валери Симеонов подписа декларация, с която настоя председателят на „Зелените“ в ЕП Ска Келер да бъде експулсирана от България, след като участва в протести срещу плана на правителството за изграждане на втори кабинков лифт в ски зоната на Банско.\r\nДекларацията, която осъжда Келер за намесата й във вътрешните работи на страната, бе изготвена от партията на Национален фронт за спасение на България (НФСП) на Симеонов,  която е част от сегашната правителствена коалиция.\r\nБългарското правителство планира да позволи изграждането на ски писта и лифт в защитения Национален парк „Пирин\", в усилията да се насърчи развитието на зимния туризъм в страната. В четвъртък Келър осъди плановете на управляващите и подкрепи обществените протести, като изнесе реч срещу проекта. \r\nСимеонов отговори с изявление, в което определя Келер като „заблудена\" и я нарича „зелена джихадистка\". Той призова Министерството на външните работи в София да обяви Келър за персона нон грата.\r\nНяколко представители на парламента съобщиха, че новината за потенциалното изселване на Келер може да накърни имиджа на България, която председателствала Съвета на ЕС от началото на януари.\r\n„Тези думи са шокиращи и неподходящи за заместник министър-председател\", отговори Келер в изявление. „Аз бях активен политик в продължение на много години и никога не съм чувала нищо подобно преди, нито вътре в Европейския съюз, нито извън него\". \r\n*** Румънски и турски траулери Lt Lupu Dinescu и TCG Akay, както и британският хидрографски изследователски кораб HMS Enterprise, ще пристигнат в петък в пристанището на Бургас, предава ТАСС, като се позовава на съобщение от пресцентъра на българските Военноморски сили.\r\n„В рамките на визитата, която ще продължи от 9 до 11 февруари, ще се състои официална среща между командирите на корабите и местните граждански и военноморски власти. Ще се обсъдят въпроси около планирането на съвместни военни учения, в рамките на повишаването на оперативната съвместимост с българските ВМС. Корабите ще са открити за посещения“, се казва в съобщението.\r\n***", "date": "2018.02.10", "title": "България - коментари в световните медии (Агенция „Фокус\") - посещение на Румен Радев в Скопие, противоречиво изказване на българския вицепремиер, тридневен престой на три кораба на НАТО в България"}
{"url": "http://www.focus-news.net/news/2018/02/10/2486948/tass-ruskite-diplomati-otbelyazvat-ofitsialniya-si-praznik.html", "text": "В събота, 10 февруари, руските дипломати отбелязват своя професионален празник, съобщава ТАСС. „Оставеното ни наследство ни задължава да свършим доста работа, особено с оглед на факта, че ситуацията на световната сцена далеч не е спокойна“, отбеляза Лавров в съобщението-поздрав, изпратено до сътрудниците на Външното министерство и централният апарат. \r\nПразнуването започва от 2002 г. с указ на президента на Руската федерация от 31 октомври с.г. : Цанко Цолов", "date": "2018.02.10", "title": "ТАСС: Руските дипломати отбелязват официалния си празник"}
{"url": "http://www.focus-news.net/news/2018/02/10/2486935/the-hill-beliyat-dom-ne-e-gotov-da-publikuva-zasekreteniyat-dokument-na-demokraticheskata-partiya-sastaven-kato-protivoves-na-belezhkata-na-nunes.html", "text": "Американският президент Доналд Тръмп не е готов да одобри публикуването на засекретения документ на Демократическата партия, съставен като противовес на „Бележката на Нунес“ миналата седмица, това заявиха в петък от Белия дом, пише вестник The Hill. \r\n„Въпреки че президентът е склонен да декласифицира меморандумът от пети февруари… той не е готов да направи това с момента“, се казва в разпространено от Белия дом съобщение. \r\n„Бележката на Нунес“ бе публикувана миналата седмица след дълъг дебат между републиканци и демократи, като меморандумът на републиканския сенатор съдържаше информация, обвиняваща официални лица от ФБР и Министерството на правосъдието в превишаване на правомощията си и негативни предразсъдъци спрямо Доналд Тръмп. \r\nНякои от членовете на Демократическата партия подготвиха друг меморандум като противовес на „Бележката на Нунес“.: Цанко Цолов", "date": "2018.02.10", "title": "The Hill: Белият дом не е готов да публикува засекретеният документ на Демократическата партия, съставен като противовес на „Бележката на Нунес“"}
{"url": "http://www.focus-news.net/news/2018/02/10/2486949/pregled-na-mezhdunarodnite-novini-do-6-chasa-agentsiya-fokus.html", "text": "Група членове на Християндемократическия съюз на Ангела Меркел изразиха недоволството си от постигнатото споразумение с Германската социалдемократическа партия. Недоволните са най-вече от средите на бизнеса, пояснява агенцията. Кристиян фон Стетен заяви, че народните представители в Парламента, а не преговарящите за споразумението, имат крайната дума за политиките, като според него, групата му от недоволни може по-лесно да осъществи намеренията си, тъй като след изборите през септември, управляващите имат само тънко мнозинство. \r\n„Коалиционното споразумение не е Библията,“, заяви Стетен пред германско издание. „Като парламентарна група на средния бизнес ние можем да направим така, че тези неща, които бяха направени замислени с добри намерения, но не изпипани докрай, да бъдат преразгледани и коригирани“. \r\nСтетел не предложи ясното около думите си, но по-рано той изрази и критиката си срещу даването на Министерството на финансите на ГСДП. \r\n*** Българският президент Румен Радев ще посети следващия петък, 16 февруари, македонската столица Скопие. Това ще е първа визита на Радев в Македония откакто зае поста преди малко повече от година. \r\nБългарският президент ще се срещне с македонския си колега Георги Иванов, премиерът Зоран Заев и председателят на Парламента, като не са изключени и разговори с лидерите на ВМРО-ДПМНЕ и Демократичния съюз за интеграция, съответно Християн Мицковски и Али Ахмети. \r\n*** Делегацията на Северна Корея за Зимните олимпийски игри в Пьончан, водена от Ким Йо-сун, сестра на Ким Чен-ун, е провела среща с президента на Южна Корея Мун Дже-ин, според данни от местни медии. Очаква се, че след разговорите двете страни ще проведат обща вечеря. \r\nПреди това държавният глава на Южна Корея проведе среща с Ким Йо-сун по време на официалната церемония по откриването на Зимната Олимпиада.\r\n*** Американският президент Доналд Тръмп не е готов да одобри публикуването на засекретения документ на Демократическата партия, съставен като противовес на „Бележката на Нунес“ миналата седмица, това заявиха в петък от Белия дом.\r\n„Въпреки че президентът е склонен да декласифицира меморандумът от пети февруари… той не е готов да направи това с момента“, се казва в разпространено от Белия дом съобщение. \r\n„Бележката на Нунес“ бе публикувана миналата седмица след дълъг дебат между републиканци и демократи, като меморандумът на републиканския сенатор съдържаше информация, обвиняваща официални лица от ФБР и Министерството на правосъдието в превишаване на правомощията си и негативни предразсъдъци спрямо Доналд Тръмп. \r\nНякои от членовете на Демократическата партия подготвиха друг меморандум като противовес на „Бележката на Нунес\r\n*** Подкрепяните от САЩ кюрдски Сирийски демократични сили разкриха, че все още нито едно правителство не е поискало да му бъдат предадени заловените двама британски джихадисти, но ако такава молба бъде отправена, те ще ѝ обърнат нужното внимание.\r\n„Не сме получавали никакво официално искане от която и да е страна за предаването на двамата затворници“, заяви Редът Кселил, официално лице от Сирийските демократични сили, като добави, че военното формирование ще разгледа всяка тавака молба. \r\nАмерикански официални лица разкриха в четвъртък, че подкрепяната от тях милиция е заловила Александа Коти и Ел Шафи Елсейх, британски джихадисти, познати като „Бийтълс“ заради техния акцент. Според говорител на американския Национален съвет за сигурност, САЩ и неговите партньори все още не са решили какво да правят с двамата заловени екстремисти, като обаче говорителят подчерта, че „съществува общото намерение да бъдат подведени под отговорност всички, които са извършили деяния подобни на техните“. \r\nДвамата са обвинение в изтезаване и екзекутиране на заложници, включително и на американския журналист Джеймс Фоли, както и служители на британския Червен кръст.\r\n*** В петък сутринта (късния следобед българско време) американският президент Доналд Тръмп подписа законопроекта за бюджета, с което той официално влезе в сила. С подписа на президента бе сложен край на втория „блокаж“ на американското правителство, което си осигуряваше средства от кратковременен бюджет, изтекъл на осми февруари. Президентът обяви действието си от своя профил в социалната мрежа „Туитър“, малко след като проектът бе изпратен в Белия дом.\r\nДържавният глава написа в своя коментар: „току що подписах законопроекта. Сега нашата армия ще бъде по-силна от когато и да е било преди“. Според Тръмп, „ние обичаме и се нуждаем от нашата армия и ще ѝ дадем всичко, че и повече.“ \r\nКонресът не успя да постигне споразумение за разходите на правителството, заради опасенията на някои сенатори, според които част от включените в проекта постановления ще доведат до увеличаване на бюджетния дефицит. Републиканският сенатор Ранд Пол възрази срещу бързото гласуване, след което сесията на Сената бе затворена. Действията на Пол предизвикаха остра критика от страна на неговите колеги от управляващото мнозинство, някои от които ги определиха като „безотговорни“. В крайна сметка гласуване бе проведено след полунощ в петък (след 07:00 часа българско време), при което проектът бе приет и пратен за разглеждане в долната камара, където бюджетът също бе одобрен към 5:30 часа (12:30 българско време) въпреки опозицията от страна на Демократическата партия. \r\nВ бюджета са включени 300 милиарда долара, предназначени за разходите на армията за следващите две години.\r\nОсвен това проектът предоставя средства на правителството до 23 март, което ще даде време на народните представители да изготвят дългосрочен план за разходите до края на фискалната година. \r\nОчакват се обаче тежки дебати за нелегалните имигранти известни с името „мечтатели“, дошли в САЩ като деца, но все още не разполагащи с документи, тъй като финансиране за тях в бюджета не се предвижда, а това е едно от основните искания на Демократическата парт\r\n*** Мексиканските морски пехотинци заловиха боса на влиятелния наркокартел „Лас Зетас“.\r\nХосе Мари Бизар Валенсия, известен като „Z43\", е арестуван в престижен квартал на Мексико Сити „без използване на сила\", обяви на пресконференция ръководителят на Комисията за национална сигурност Ренато Салес. \r\nАгенцията припомня, че в САЩ бе обявена награда от пет милиона долара за главата му.\r\n*** Началникът на Генералния щаб на Въоръжените сили на Турция генерал Хулуси Акар заяви, че армията на Анкара е способна „да провежда едновременно военни операции в Африн и Егейско море“.\r\n„Ние сме твърдо решени да гарантираме правата и интересите на нашата страна, които произтичат от международното право и споразумения, във всички наши морета\", са думите на Акар, които привеждат турските медии.\r\nГенералът направи коментарите на фона на неотдавнашното нарастване на напрежението между Гърция и Турция по повод суверенитета над острови в Егейско море.\r\n*** Правителствата в Скопие и Атина трябва да се съсредоточат върху това, което свързва двете държави и техните граждани. Това заяви кметът на Атина Георгиос Каминис след срещата в сряда с колегата си от Скопие Петре Шилегов.\r\nДвамата отправиха призив за сътрудничество, изграждане на доверие сред гражданите и подобряване на климата между двете общества. Каминис заяви, че проведената среща е началото на по-тясно сътрудничество между двата града, като същевременно допълни, че правителствата в Атина и Скопие трябва да се съсредоточат върху това, което свързва двете страни и двете общества, а не това, което ги разделя.\r\n„Ние, кметовете на двата столични града, сме съгласни с необходимостта от постигане на справедливо и устойчиво решение, като знаем ползите, които идват с него\", подчерта Каминис.\r\nНа свой ред Шилегов заяви, че ако има добро сътрудничество между столичните градове, тогава ще има по-добро сътрудничество между правителствата. \r\n„Инициативите, които свързват хората и регионите с продуктивно сътрудничество и разбиране, са приятелски инициативи. Ето защо смятам, че имаме силната воля и способност да укрепваме приятелството си в бъдеще“, обясни Шилегов.\r\n***", "date": "2018.02.10", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/02/10/2486940/afp-savetat-za-sigurnost-na-oon-shte-razgleda-vazmozhnostta-za-rezolyutsiya-s-koyato-da-poiska-30-dnevno-primirie-v-siriya.html", "text": "Съветът за сигурност на ООН ще разгледа проекторезолюция, с която да поиска 30-дневно прекратяване на огъня в Сирия, за да бъде извършена спешна доставка на хуманитарна помощ, съобщава AFP, като се позовава на текста на документ, видян от репортери на агенцията. Проекторезолюцията е инициирана от Кувейт и Швеция, които също така смятат да поискат в крайната резолюция да бъде включен и призив да прекратяване на всички обсади и блокади, включително тази в Източна Гута, където бомбардировки от страна на силите на режима отнеха живота на над 240 цивилни в периода от пети до девети февруари. \r\nПо-рано тази седмица Съветът не успя да подкрепи апел на официални лица от организацията, които също поискаха едномесечно спиране на огъня в близкоизточната държава, тъй като Русия се възползва от правото си на вето. Постоянният представител на Москва Василий Небензя заяви, че „не е реалистично“ да се наложи примирие защото бунтовническите групировки най-вероятно няма да го спазят. Не е ясна позицията на Москва относно проекторезолюцията. : Цанко Цолов", "date": "2018.02.10", "title": "AFP: Съветът за сигурност на ООН ще разгледа възможността за резолюция, с която да поиска 30-дневно примирие в Сирия"}
{"url": "http://www.focus-news.net/news/2018/02/10/2486950/cnn-sreshtata-mezhdu-delegatsiyata-na-severna-koreya-i-yuzhnokoreyskiyat-prezident-e-po-initsiativa-na-seul.html", "text": "Срещата между севернокорейската делегация на Зимните олимпийски игри в Пьончан и южнокорейският президент Мун Дже-ин, проведена в събота, е инициирана от Сеул, съобщава американският телевизионен канал CNN. \r\nРазговорите между държавният глава и Ким Йо-сун, сестра на севернокорейският лидер, са най-значимото дипломатическо събитие между двете корейски държави от края на Корейската война насам, като посещението на Ким Йо-сун освен това е първата визита на член на управляващата в Северна Корея фамилия в последния повече от половин век. \r\nНе е известно както е обсъдено по време на срещата. : Цанко Цолов", "date": "2018.02.10", "title": "CNN: Срещата между делегацията на Северна Корея и южнокорейският президент е по инициатива на Сеул"}
{"url": "http://www.focus-news.net/news/2018/02/10/2486939/the-japan-times-shindzo-abe-e-povdignal-vaprosa-za-yadrenata-programa-na-phenyan-v-razgovor-s-tseremonialniyat-lider-na-severna-koreya.html", "text": "Японският премиер Шиндзо Абе е провел разговор с церемониалният лидер на Северна Корея Ким Йънг-нам, в рамките на който министър-председателят е повдигнал въпроса за прекратяването на ядрената програма на Пхенян, пише вестник The Japan Times, като се позовава на данни от външното министерство на страната. \r\nПо-късно Абе е заявил пред репортери, че е изразил пред Ким Йънг-нам „нашите опасения и позиция“ що се отнася до ядрената програма на Северна Корея, но премиерът е отказал да даде повече информация. \r\nТова бе първият контакт на Абе с високопоставено лице от Пхенян, след като през 2013 г. един от съветниците на японския премиер се срещна с 90-годишният церемониален лидер.  : Цанко Цолов", "date": "2018.02.10", "title": "The Japan Times: Шиндзо Абе е повдигнал въпроса за ядрената програма на Пхенян в разговор с церемониалният лидер на Северна Корея"}
{"url": "http://www.focus-news.net/news/2018/02/10/2486953/predstoyashti-mezhdunarodni-sabitiya-za-10-fevruari-agentsiya-fokus.html", "text": "Официално начало на състезанията на Зимните олимпийски игри в Пьончан, включително първото представяне на единния женски отбор на Корея по хокей на лед, който ще се изправи срещу Швейцария.\r\n*** Ще се проведе митинг с искане за освобождаване на бившия каталунския вицепремиер Ориол Хункерас.\r\n*** Френският премиер Едуар Филип пристига на посещение в Обединените арабски емирства, в рамките на което ще бъде даден старт на „Годината на културния диалог\" между институции на двете страни. \r\n*** Операция „Маслинова клонка“ на турската армия навлиза в 22-рия ден от началото си. \r\n*** Проследяване на ситуацията в Източна Гута, където при бомбардировки в последните дни загинаха 230 цивилни граждани.\r\n***", "date": "2018.02.10", "title": "Предстоящи международни събития за 10 февруари (Агенция „Фокус\")"}
{"url": "http://www.focus-news.net/news/2018/02/10/2486955/predstoyashti-sabitiya-v-stranata-za-10-fevruari-agentsiya-fokus.html", "text": "***\r\nОт 10.00 часа по повод 139 години от Учредителното събрание парламентът ще проведе Ден на отворените врати. Първите посетители ще бъдат посрещнати от председателя на Народното събрание Цвета Караянчева.\r\n***\r\nОт 12.15 часа пред Народното събрание ще се проведе протест срещу Истанбулската конвенция.\r\n***\r\nОт 16.00 часа в Литературен клуб „Перото” ще се проведе дискусия на тема „За превода – практично. Програми и практики за подкрепа на превода”, организиран от Национален център за книгата – НДК.\r\n***\r\nОт 18.00 часа пред НДК, „Национална съпротива“ организира национално шествие под надслов „Не на истанбулската конвенция\".\r\n***\r\nОт 17.00 часа в Център за култура и дебат „Червената къща“ ще се състои класически концерт в изпълнение на деца.\r\n***\r\nОт 19.30 часа в Арт център „Степния вълк“ ще бъде представена обща изложба под мотото „Любовта е...“.\r\n***\r\nОт 10.00 часа на пл. „Новоселско въстание“ ще започне > осмото издание на празника на сланината и греяната ракия в  града.\r\n***\r\nОт 09.00 часа в Американския университет ще се проведе Ден на отворените врати. \r\n***\r\nОт 10.00 часа в Градска художествена галерия ще се проведе Международна изложба на котки.\r\n***\r\nОт 11.30 часа пред сградата на Община Бургас ще се проведе протест срещу агресията над деца.\r\n***\r\nОт 14.00 часа на борда на флагманския кораб HMS ENTERPRISE ще се състои пресконференция във връзка с посещение на група кораби на НАТО в Бургас.\r\n***\r\nОт 11.00 часа на централен гробищен парк Варна ще бъде извършен помен в памет на приснопаметните Архиереи на епархията. Заупокойната молитва ще бъде отслужена от ставрофорен иконом Димитър Стоев – протосингел на Варненска и Великопреславска света митрополия и свещеници от града.\r\n***\r\nОт 12.00 часа в Мол Варна ще започне Празник на любовта и виното.\r\n*** \r\nОт 11.00 часа на сцената на  Театър ''Весел'' в салон на НЧ „Искра“\r\nЩе бъде представен детският куклен спектакъл „Дядовата ръкавичка“ на ДКТ – град Габрово.\r\n*** \r\nОт 13.00 часа на Стадион „Ивайло“ ще бъде представен отборът на ФК „Етър ВТ“. Ще се състои контролна среща с „Литекс“ – Ловеч.\r\n*** \r\nОт 17.00 часа в хотел „Меридиан Болярски“ ще бъде отбелязан Деня на съсловната организация на магистър-фармацевтите и 11 години от учредяването на Българския фармацевтичен съюз. Ще присъстват председателят на съюза проф. Илко Гетов. \r\n***\r\nОт 18.00 часа в Клуб 7 ще се проведе среща с плувен клуб „Царевец-ВТУ“.\r\n***\r\nОт 11.00 часа заместник-кметът на Община Видин Венци Пасков ще бъде гост на празника Трифон Зарезан.\r\n***\r\nОт 16.00 часа Видинският митрополит Даниил ще бъде посрещнат и приветстван на централния площад „Бдници“ от клира, миряните и обществеността на града. Оттам с лития всички ще се отправят към катедралния храм „Св.вмчк Димитър“, където ще се състои тържествената интронизация на новоизбрания Видински митрополит Даниил.\r\n***\r\nОт 12.00 часа в центъра на Правда ще почетат празника Трифон Зарезан с традиционно зарязване на лоза, след което ще продължат с конкурс за най-добро домашно вино и пелин.\r\n***\r\nОт 14.00 часа в Делчовския хан ще започне конкурсът за най-добър винопроизводител и производител на ракия.\r\n***\r\nОт 12.00 часа председателят на Общински съвет - Девин Руси Чаушев и общинските съветници от ГЕРБ Велизар Шанов, Свилен Виденов и Венета Тодорова ще се срещнат с жители на с. Кестен в ресторанта на селото.\r\n***\r\nОт 14.30 часа председателят на Общински съвет - Девин Руси Чаушев и общинските съветници от ГЕРБ Велизар Шанов, Свилен Виденов и Венета Тодорова ще се срещнат с жители на с. Жребово в ресторанта на селото.\r\n***\r\nОт 16.00 часа председателят на Общински съвет - Девин Руси Чаушев и общинските съветници от ГЕРБ Велизар Шанов, Свилен Виденов и Венета Тодорова ще се срещнат с жители на с. Триград в кметството.\r\n***\r\nВ 12.00 часа Видинският владика Даниил ще посети село Сумер - първото населено място на границата на  Видинска епархия.\r\n***\r\nОт 13.00 часа жителите на Монтана ще посрещнат Видинският владика Даниил на площад „Жеравница“.\r\n***\r\nОт 11.00 часа на пл. „Европа“ ще се проведе състезателно дефиле в рамктие на 18-то издание на Международния фестивал на кукерските и маскарадните игри, което ще завърши с парад и с представяне на участниците пред журито.\r\n***\r\nОт 12.00 часа в зала 2Г 509 в Русенски университет „Ангел Кънчев“ ще се проведе уъркшоп на тема „Дигитализация на обекти“.\r\n***\r\nОт 16.00 часа ще се проведе митинг-шествие срещу ратифициране на Истанбулската конвенция.\r\n***\r\nОт 18.00 часа в Зала „Байер“ ще бъде открита изложба живопис на  Виторио Лофреда  (Италия).\r\n***\r\nОт 15.60 часа в НЧ „Добри Войников – 1856” ще бъдат наградени отличените във фестивала „Кино в длан”.\r\n***\r\nОт 17.00 часа в зала „Сава Доброплодни” на НЧ „Добри Войников-1 856” ще бъдат наградени участниците във фестивала на мобилното кино „Кино в длан”.", "date": "2018.02.10", "title": "Предстоящи събития в страната за 10 февруари (Агенция „Фокус“)"}
{"url": "http://www.focus-news.net/news/2018/02/10/2486954/aktualna-patna-obstanovka.html", "text": "Температурите са в интервала от –4° до +6°. Времето над по-голямата част от страната е ясно. Слаб до умерен вятър духа в областите Добрич, Разград и Смолян.  Пътните настилки са предимно сухи, а по високите и усойни места частично заледени и обработени. Намалена видимост поради мъгла до 100 м има в районите на Муселиево, Телиш и Българене–Свищов (обл. Плевен). Това съобщиха от пресцентъра на  Агенция„Пътна инфраструктура“.\r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Движението по път II-99 Крайморие – Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път III-992 Парк Росенец – Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- От км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- От км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nВременно е ограничено движението по път III-607 Велчево - Априлци, кв. Острец от км 59+155 до км 61+912 в чертите на град Априлци, поради провеждане на традиционния празник на сланината и греяната ракия на 10.02.2018 г от  10:00 до 15,00 ч.\r\nОбходен маршрут за транзитно преминаващите MПС:\r\nНаправление Троян – Априлци: на път III-607 кръстовище ляво при км 70+780 в село Велчево, по път III-3505 от с. Велчево до с. Дебнево, по път III-404  от с. Дебнево до \r\nс. Градница, по общински път от с. Градница до с. Столът, по общински път GAB 1165 от с. Столът през с. Боазът до гр. Априлци.\r\nНаправление Априлци – Троян: на път III-607 кръстовище дясно при км 59+155 по общински път GAB 1165 от гр. Априлци през с. Боазът до с. Столът, по общински път от \r\nс. Столът до с. Градница,  по път III-404  от с. Градница до с. Дебнево, по път III-3505 от с. Дебнево до с. Велчево и път III-357 до гр.Троян.\r\n Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.10", "title": "Актуална пътна обстановка"}
{"url": "http://www.focus-news.net/news/2018/02/10/2486951/military-daily-niska-distsiplina-sred-noviya-nabor-v-armiyata-na-sasht-podtika-kam-vavezhdaneto-na-novi-pravila.html", "text": "Армията на САЩ скоро ще въведе нови правила за бойните тренировки, целящи да изградят по-дисциплинирани военни сили, след като множество командира са изразили мнението, че новите набори често са били с ниска дисциплина или небрежен вид, съобщава електронното издание Military Daily. \r\nНововъведенията ще влязат в сила в началото на лятото, като те ще наблягат върху нова церемония и тренировки, преглед и възпитание в гордост с военната история. В същото време по-голямо внимание ще се обръща на физическите упражнения, стрелбата, комуникативните умения и прилагането на първа помощ. \r\nПромяната идва след анкета и доклади на няколко хиляди офицери, наблюдавали поведението на новобранците в армията. : Цанко Цолов", "date": "2018.02.10", "title": "Military Daily: Ниска дисциплина сред новия набор в армията на САЩ подтика към въвеждането на нови правила"}
{"url": "http://www.focus-news.net/news/2018/02/10/2486956/nimh-do-kraya-na-denya-shte-ima-valezhi-v-po-golyamata-chast-ot-stranata-maksimalnite-temperaturi-shte-badat-mezhdu-5-i-10.html", "text": "Днес ще бъде облачно. Около обяд от югозапад ще започнат валежи, които до края на деня ще обхванат по-голямата част от страната. Ще се появи слаб източен вятър, който до вечерта ще се ориентира от изток-североизток, ще се усили и с него ще започне да нахлува студен въздух. Максимални температури между 5° и 10°, в София около 5°. Това съобщи за Агенция „Фокус“ дежурният сеизмолог Евгения Егова от Националния институт по метеорология и хидрология към БАН. Привечер и през нощта валежите ще продължат, като дъждът в Северна България и високите полета на Западна ще премине в сняг. Над Черноморието ще бъде предимно облачно. Вечерта ще завали по южното крайбрежие. Ще духа до умерен североизточен вятър, който вечерта ще започне да се усилва. Максималните температури ще са 7-8°. Температурата на морската вода е 6-7°. Вълнението на морето ще бъде 2-3 бала. Над планините ще бъде облачно с валежи от сняг, които постепенно ще се усилват. Ще духа умерен до силен югоизточен вятър. Максималната температура на височина 1200 метра ще е около 0°, на 2000 метра – около минус 5°.", "date": "2018.02.10", "title": "НИМХ: До края на деня ще има валежи в по-голямата част от страната, максималните температури ще бъдат между 5° и 10°"}
{"url": "http://www.focus-news.net/news/2018/02/10/2486960/api-prez-pochivnite-dni-se-ochakvat-dazhd-i-snyag-shofyorite-da-karat-vnimatelno.html", "text": "През почивните дни се очаква влошаване на времето и силни ветрове в Западна и Североизточна България. Прогнозата на метеоролозите е, че в нощта на събота срещу неделя в тези части от страната и във високопланинските райони дъждът ще преминава в сняг. Възможни са виелици и снегонавявания от бурен североизточен вятър. Това съобщиха от пресцентъра на  Агенция „Пътна инфраструктура“. Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим. В готовност за поддържане на републиканските пътища са около 3000 машини. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.02.10", "title": "АПИ: През почивните дни се очакват дъжд и сняг- шофьорите да карат внимателно"}
{"url": "http://www.focus-news.net/news/2018/02/10/2486957/po-povod-139-ata-godishnina-ot-uchreditelnoto-sabranie-parlamentat-shte-otvori-vrati-za-posetiteli.html", "text": "По повод 139-ата годишнина от Учредителното събрание парламентът ще отвори врати за посетители. Това съобщиха от пресцентъра на Народното събрание. Гостите на парламента ще могат да видят оригиналите на Търновската конституция и на „Сребърната конституция” – издадена поради приети промени в основния закон на 9 юли 1911 г. и наричана така за това, че нейната корица е от ковано сребро с позлата. В Клуба на народния представител посетителите ще имат възможност да разгледат и документалната изложба „Основите на българския парламентаризъм“. Експозицията е организирана в сътрудничество с Държавна агенция „Архиви”. Денят на отворени врати ще започне в 10.00 часа и ще продължи до 16.00 часа. Посетителите ще могат да разгледат пленарната зала на Народното събрание, както и постоянната експозиция, свързана с историята на законодателната институция.", "date": "2018.02.10", "title": "По повод 139-ата годишнина от Учредителното събрание парламентът ще отвори врати за посетители"}
{"url": "http://www.focus-news.net/news/2018/02/10/2486952/yonhap-sreshtu-organizatorite-na-zimnite-olimpiyski-igri-v-pyonchan-e-izvarshena-kiberataka.html", "text": "Кибератака е извършена срещу организаторите на Зимните олимпийски игри в Пьончан по време на церемонията по откриването, съобщава южнокорейската информационна агенция Yonhap, като се позовава на официални данни. Кибератаката е предизвикала неизправност в част от сървърите и медийния център на Организационния комитет. За да се избегнат допълнителни щети, организаторите са преустановили за кратко работата на официалния сайт на Олимпиадата. Детайли по случая не са предоставени. : Цанко Цолов", "date": "2018.02.10", "title": "Yonhap: Срещу организаторите на Зимните олимпийски игри в Пьончан е извършена кибератака"}
{"url": "http://www.focus-news.net/news/2018/02/10/2486962/new-europe-v-germaniya-shte-bade-ustanoven-nov-komanden-tsentar-na-nato.html", "text": "Германия обяви, че ще установи нов център на НАТО за планиране и контрол в западната част на страната. Новият център ще се използва да пази сигурни морските пътища от вражески подводници, както и ще се фокусира върху бързото преместване на сили на Алианса из Европа в случай на конфликт. Той няма да бъде интегриран в настоящата командна структура на НАТО, предава  New Europe.\r\nМинистърът на отбраната на САЩ, заедно с колегите си от Европа ще обсъди следващата седмица в Брюксел плановете за двете командвания, подготвяйки лидерите на НАТО да вземат формалното решение относно новия център по време на тяхната среща на високо равнище през юли.  Смята се, че решението е реакция за засиленото напрежение между НАТО и Русия през последните години – според изтекъл в публичното пространство от миналия октомври бе посочено, че военните лидери са загрижени, че Алиансът не е достатъчно подготвен в случай на изненадваща руска атака. \r\nИзглежда, че няма други желаещи да приемат командния център в Германия, за който се очаква да бъде обявено официално по време на срещата на НАТО следващата седмица.  Създаването му ще бъде първото разширяване през последните две години, след като НАТО рязко намали броя на персонала  си в Европа през 2011 г. Виктор Турмаков", "date": "2018.02.10", "title": "New Europe: В Германия ще бъде установен нов команден център на НАТО"}
{"url": "http://www.focus-news.net/news/2018/02/10/2486944/tass-delegatsiyata-na-severna-koreya-provede-sreshta-s-prezidenta-na-yuzhna-koreya.html", "text": "Делегацията на Северна Корея за Зимните олимпийски игри в Пьончан, водена от Ким Йо-сун, сестра на Ким Чен-ун, е провела среща с президента на Южна Корея Мун Дже-ин, съобщава ТАСС, като се позовава на данни от местни медии. Очаква се, че след разговорите двете страни ще проведат обща вечеря. \r\nПреди това държавният глава на Южна Корея проведе среща с Ким Йо-сун по време на официалната церемония по откриването на Зимната Олимпиада.: Цанко Цолов", "date": "2018.02.10", "title": "ТАСС: Делегацията на Северна Корея проведе среща с президента на Южна Корея"}
{"url": "http://www.focus-news.net/news/2018/02/10/2486958/devin-nunes-kongresmen-ot-republikanskata-partiya-na-sasht-ne-e-iznenadvashto-che-ne-publikuvaha-memoranduma-na-demokraticheskata-partiya.html", "text": "Председателят на комисията по разузнаването в Конгреса на САЩ Девин Нунес (републиканец, Калифорния)заяви, че не е изненадан, че Министерството на правосъдията и ФБР са дали съвет да не се публикува меморандума, съставен от Демократическата партия относно начина, по който е извършвано разследването за предполагаема руска намеса на изборите през 2016 г., пише The Hill.\r\n„Високопоставеният конгресмен Адам Шиф (демократ, Калифорния) заяви, че ще поиска приноса на Министерството на правосъдието и на ФБР относно публикуването на меморандума и не е изненадващо, че тези агенции посъветваха меморандума на партията му да не бъде публикуван без редакции“, заяви Нунес. Той призова Демократическата партия да „предприеме необходимите технически промени и редакции“ на документа, както са били посъветвани от Министерството на правосъдието, „за да няма непокрити методи и източници и техният меморандум да бъде публикуван колкото се може по-скоро“. \r\nДумите на Нунес са отправени, след като в Белия дом обявиха, че президентът Доналд Тръмп е решил да блокира публикуването на меморандума на Демократическата партия, посочвайки „значителна загриженост за националната сигурност“.  Документът цели да оспори този, съставен от Нунес и публикуван миналата седмица, обвиняващ ФБР и Министерство на правосъдието, че са злоупотребявали с правомощия при следенето на предизборната кампания на Тръмп за предполагаемата руска намеса.\r\nСлед като меморандума на републиканците бе публикуван, демократите изразиха притеснения за точността му и ги обвиниха, че се опитват да провалят разследването на руската намеса.\r\nНунес заяви, че меморандума на демократите съдържа „много източници и методи“, които застрашават националната сигурност на САЩ и възможността на страната да събира разузнавателна информация. \r\nПо-рано Шиф заяви, че решението на Белия дом да не публикува меморандума на демократите е пример за двоен стандарт, посочвайки, че Тръмп е публикувал версията на Републиканската партия въпреки притесненията за националната сигурност, повдигнати от ФБР и от Министерството на правосъдието.  Виктор Турмаков", "date": "2018.02.10", "title": "Девин Нунес, конгресмен от Републиканската партия на САЩ: Не е изненадващо, че не публикуваха меморандума на Демократическата партия"}
{"url": "http://www.focus-news.net/news/2018/02/10/2486961/varna-tri-koraba-na-nato-patrulirashti-v-cherno-more-shte-posetyat-pristanishteto-v-grada.html", "text": "Три кораба на НАТО, които понастоящем патрулират в Черно море, ще посетят Варна в периода 10 - 13 февруари. Това съобщиха от пресцентъра на Военноморските сили. Втората постоянна военноморска група патрулни кораби на НАТО (SNMG2), koqto e под командването на комодор Майкъл Ътли от Кралските военноморски сили, ще пристигне във Варна на 10 февруари. Групата е в състав от флагмански кораб HMS DUNCAN (кораб на Кралските ВМС), TCG GAZIANTEP (кораб на турските ВМС) и ROS REGELE FERDINAND (кораб на румънските ВМС).\r\nКорабите провеждат рутинно посещение на пристанището във Варна, като част от засиленото присъствие на НАТО в Черноморския регион в подкрепа на националния суверенитет чрез колективна отбрана. Планираните дейности за посещението включват официални срещи с местните цивилни и военноморски власти и планиране на допълнителни съвместни учения на море за засилване на оперативната съвместимост с българския флот.\r\n„За мен е привилегия да посетим Варна и да имаме възможността да работим съвместно с българските Военноморски сили. Изключително важно е да поддържаме близки отношения, за да гарантираме силно морско присъствие на НАТО в международните води на Черно море”, заяви комодор Майкъл Ътли.\r\nПо време на престоя в пристанището деца от град Варна ще посетят британския кораб от групата на НАТО. \r\nПреди посещението си във Варна групата посети Констанца и проведе учения с румънския военноморски флот. SNMG2 е една от четирите групи кораби, които съставляват морската част на силите за отговор на НАТО и които притежават уменията да гарантират достъпа до морските пътища и пристанища по време на криза. Групите участват в различни многонационални учения заедно със съюзниците и партньорите от НАТО, за да подобрят оперативната си съвместимост и да поддържат военните си умения.\r\nФлагманският кораб на групата - HMS DUNCAN, е шестият и последен Разрушител тип 45, който влиза в състава на кралските Военноморски сили на Великобритания. Той е построен в един от корабостроителните заводи на британската отбранителна компания BAE Systems през 2010 г. и пуснат на вода през септември 2013 г. Корабът носи името на Адам Дънкан, който води битката срещу флота на Холандия, разгромявайки го при Кампердаун на 11 октомври 1797 г.", "date": "2018.02.10", "title": "Варна: Три кораба на НАТО, патрулиращи в Черно море, ще посетят пристанището в града"}
{"url": "http://www.focus-news.net/news/2018/02/10/2486966/smolyan-predstaviteli-na-gerb-devin-organizirat-priemni-v-selata-kesten-zhrebovo-i-trigrad.html", "text": "Председателят на Общински съвет - Девин Руси Чаушев и общинските съветници от ГЕРБ в местния парламент Велизар Шанов, Свилен Виденов и Венета Тодорова ще проведат приемни в три девински села - Кестен, Жребово и Триград. Това съобщиха от пресцентъра на ПП ГЕРБ. В село Кестен срещата ще се проведе в ресторанта от 12.00 часа, а в село Жребово от 14.30 часа също в ресторанта. За 16.00 часа е планувана приемна в село Триград, която ще се състои в кметството. На приемните ще присъства и кметът на Община Девин Красимир Даскалов.", "date": "2018.02.10", "title": "Смолян: Представители на ГЕРБ - Девин организират приемни в селата Кестен, Жребово и Триград"}
{"url": "http://www.focus-news.net/news/2018/02/10/2486942/the-hill-liderite-na-demokraticheskata-partiya-v-kongresa-razkritikuvaha-reshenieto-na-donald-tramp-da-ne-publikuva-tehniya-kontramemorandum.html", "text": "Лидерите на фракциите на Демократическата партия в Камарата на представителите и Сената, съответно Нанси Пелоси и Чарлз Шумер разкритикуваха решението на президента Доналд Тръмп да откаже да публикува изготвения от демократите меморандум, който да противостои на „Бележката на Нунес“, пише The Hill. \r\nСпоред Шумер, „двойните стандарти на президента що се отнася до липсата на прозрачност са потресаващи“. „Причината за публикуването на меморандума на Нунес – прозрачността, се изпари веднага щом стана въпрос за показване на информация, която е вредна за него“, добави лидерът на малцинството в Сената.\r\nНа свой ред Пелоси заяви, че ходът на Тръмп „лицемерие в пълния си вид. Какво има да крие президентът?“.: Цанко Цолов", "date": "2018.02.10", "title": "The Hill: Лидерите на Демократическата партия в Конгреса разкритикуваха решението на Доналд Тръмп да не публикува техния контрамеморандум"}
{"url": "http://www.focus-news.net/news/2018/02/10/2486965/denyat-10-fevruari-v-balgarskata-istoriya.html", "text": ".\r\n2003 г.\r\nПрезидентът на Република България присъжда Орден „Стара планина” първа степен на проф. Владимир Аврамов\r\n1990 г.\r\nВ България пристига държавният секретар на САЩ Джеймс Бейкър, който поставя като условие за сътрудничество между двете страни провеждането на демократични избори.\r\n1976 г.\r\nВ София се открива самостоятелна изложба на италианския художник Ренато Гутузо. Първото му голямо платно е \"Разстрел сред полето\" (1938 г.), посветено на смъртта на Лорка. През 1939 г. създава \"Бягството от Етна\" - \"отправна точка на цялото реалистично направление в италианската живопис\". По време на Втората световна война създава цикъла \"Бог с нас\" (1944-1945 г.). След войната развива социалната критика, въплътена в цикли с исторически и съвременни сюжети: \"Просякът, ветеран от войните\", \"Завладяването на необработените земи\", \"Битката при адмиралтейския мост\", \"Въстанието в Алжир\", \"Убийството на Патрис Лумумба\", \"Дискусия\" и др. Илюстрациите на поемата \"Септември\" на Г. Милев, направени от Гутузо, се смятат за най-сполучливите.\r\n1953 г.\r\nНародното събрание приема изменения в Наказателния закон, с които като \"измяна на Родината\", наказваща се със смърт, са квалифицирани нарушения като напускане на страната без разрешение на властите и отказ от завръщане след изтеклия разрешен срок за пребиваване зад граница. Много тежки наказания са предвидени и за роднините на \"изменниците\", които са знаели за подготвяното \"престъпление\", но не са съобщили на органите на властта. Тези текстове създават големи неприятности на България в отношенията й с другите държави. Те не съществуват в никое друго законодателство и на 10 ноември 1953 г. са отменени.\r\n1947 г.\r\nВ Париж е подписан мирният договор между България и държавите от Антихитлеристката коалиция. От българска страна под договора слагат подписите си Кимон Георгиев, Александър Оббов и Трайчо Костов - подпредседатели на Министерския съвет. Според договорът границите на България се възстановяват във вида, в който са съществували до 1 януари 1941 г., т. е. преди подписването на Тристранния пакт с държавите от хитлеристката ос. Освен това страната ни се задължава да изплати 70 млн. долара репарации, от които 45 млн. на Гърция и 25 млн. - на Югославия. Искането на България за Западна Тракия е отхвърлено, освен това тя се задължава да демилитаризира южната си граница. По настояване на западните велики сили в договора е поставен текст с невярно съдържание, а именно, че България е взела участие във войната против хитлеристка Германия едва след подписването на примирието от 28 октомври 1944 г., въпреки че тя се включва в нея още на 8 септември същата година. В сравнение с Ньойския мирен договор 1919 г. Парижкия мирен договор е сравнително по-лек. Най-важният фактор, допринесъл за това обстоятелство, е реалното участие на страната ни в окончателния разгром на хитлеристка Германия. Договорът влиза в сила на 15 септември 1947 г.\r\n1939 г.\r\nБългарската секция на казионната румънска партия Фронт за национално възраждане подписва договор с румънското правителство за включване на българите във Фронта, за лоялност към Румъния и за спазване правата на българското население.\r\n1918 г.\r\nВ София е учреден Институт за защита на българските интереси начело с ген. Александър Протогеров.\r\n1892 г.\r\nПровежда се процес срещу Екатерина Каравелова и съпруги на либерали каравелисти по обвинение в предателство, завършил с оправдателна присъда.\r\nЕкатерина Великова Каравелова е общественичка и публицистка. Съпруга е на П. Каравелов. Родена е 21 октомври 1860 г. в Русе. Завършва гимназия в Москва, след което работи като учителка. След Освобождението подпомага своя съпруг в участие му в политическия живот на Княжество България. След неговата смърт продължава активната си обществена дейност. Изявява се като една от водачките на Българския женски съюз. Занимава се и с публицистика и преводачество. Автор е на спомени, които съдържат богат документален материал за новата българска история. Екатерина Каравелова умира на 1 април 1947 г.\r\n1885 г.\r\nПриет е Закон за Пощенската спестовна каса. На 2 март 1951 г. пощенската спестовна каса се преобразува в централен влогонабирателен институт под името Държавна спестовна каса (ДСК). Целта на преобразуването е да подобри обслужването на спестителите и \"да даде възможност на трудещите се за по-сигурно запазване на паричните им средства\". През 1999 г. Държавната спестовна каса е регистрирана като търговска банка - Банка ДСК.\r\n1885 г.\r\nСъздаден е Македонски комитет в Пловдив с председател Захари Стоянов и секретар Иван Андонов. От април същата година комитетът е преименуван на Български таен централен революционен комитет (БТЦРК).\r\n1883 г.\r\nВлиза в сила първият Закон за печата, приет от Държавния съвет.\r\n1879 г.\r\nОткрито е Учредителното събрание в Търново в състав от 229 депутати: 117 по право (представители на изборните административни и съдебни съвети), 88 избрани и 24 депутати - назначени от княз Дондуков. Задачата на събранието е изработване на конституция на Княжество България. За председател е избран митрополит Антим I Видински, а за подпредседатели - Петко Каравелов и Тодор Икономов. Представители от Македония, Одринска Тракия и Източна Румелия (45) участват в едномесечните частни заседания на депутатите по въпроса за националното обединение.\r\n1878 г.\r\nВ хода на Руско-турската освободителна война император Александър II изпраща телеграма на главнокомандващия княз Николай Николаевич, с която заповядва руски войски да влязат в Цариград, в случай че в турската столица пристигнат английски войници .\r\nНиколай Николаевич е роден на 27 август 1831 г. Той е руски княз, син на император Николай I и брат на император Александър II, генерал-фелдмаршал. По време на Руско-турската освободителна война (1877-1878 г.) е главнокомандващ руската армия, действаща на Балканите. Умира на 13 април 1891 г.\r\n1867 г.\r\nВисоката порта утвърждава Григорий VI за патриарх. Григорий VI е гръцки висш духовник, глава на Вселенската патриаршия в Цариград през 1835-1840 г. и 1867-1871 г. Противник е на борбата на българите за извоюване на църковна национална независимост. Автор е на проект за създаване на автономна българска църковна област, начело на която да стои български митрополит екзарх, който обаче да бъде подчинен на Вселенската патриаршия. Проектът му е отхвърлен от българите не само поради нежеланието им отново да ги държи под гръцка власт, но и заради обстоятелството, че очертаният от него диоцез на българската църковна област включва само земите на север от Стара планина.\r\n1842 г.\r\nПолицията в Браила разбира, че в дома на Георги Раковски има значително количество оръжие. Опитът Раковски да бъде арестуван, предизвиква престрелка, след която намиращите се при него заговорници се опитват да избягат. Властите успяват да арестуват 15 души.\r\nПрез 1841 г. в Браила Раковски подготвя масово въоръжено нахлуване в България- Браилските бунтове 1841-1843 г. На 10 февруари 1842 г. бунтът е разкрит от румънската полиция, другарите му са арестувани, а той успява да се укрие. След като научава за арестите, Раковски се предава на руския консул в Браила, който от своя страна го предава на румънските власти. На 14 юли е осъден на смърт и понеже е гръцки поданик, трябва да бъде изпратен през Цариград в Атина, за да бъде изпълнена присъдата. Но гръцкият посланик в Цариград Ал. Маврокордатос вместо за Атина тайно го изпраща във Франция - Марсилия.На тази дата са родени:\r\n1938 г.\r\nРоден е Димо Василев Димов - български цигулар. Завършва БДК в София (1961 г.), възпитаник на Б. Лечев. През 1956 г. основава квартет \"Димов\". Под негово ръководство квартетът се утвърждава като един от най-добрите камерни ансамбли в България. Завежда секция \"Камерно изкуство\" при Съюза на българските музикални дейци (1971 г.). Министър е на просветата и културата в правителството на Д. Попов.\r\n1934 г.\r\nРоден е Георги Славчев Узунски - български писател белетрист. Завършва българска филология в СУ “Св. Климент Охридски” (1957 г.). Работи като коректор в различни градове на страната. Живее в Шумен, щатен сътрудник на местния вестник. Дебютира през 1954 г. с разкази във в.“Вечерни новини”. Автор е на произведения за деца. Съчинения: “Подземен град” (1957 г.), “Подаръкът” (1962 г.), “Ни горе връх, ни долу корен” (1988 г.). Умира на 27 декември 1987 г. в Шумен.\r\n1934 г.\r\nРодена е Татяна Желязкова Лолова - българска актриса. Завършва специалност \"Актьорско майсторство\" във ВИТИЗ (1955 г.), в класа на професор Ст. Сърчаджиев. Работи в театъра в Русе (1955-1956 г.). Един от основателите е на Държавния сатиричен театър, където работи (1956-1978 г. и от 1989 г.), в театър \"София\" е в периода 1978-1989 г. Член е на СБФД (1987 г.). Театрални роли: \"Франк Х”, Ф. Дюренмат, (Фрида Фюрст); \"Бидерман и подпалвачите\", М. Фриш, (Бабет), \"Дон Карлос\", Шилер, (Елисавета); \"Женитба\", Гогол, (Агафа), \"Много шум за нищо\", Шекспир, (Беатриче) , \"Дванадесетте стола\", Илфи Петров, (Грацицуева), \"Човекоядката\", Ив. Радоев, (баба Гицка) и мн. др. Участва в над 30 игрални и тв филма. Филмография: \"А бяхме млади\" (1961 г.), \"Семейство Калинкови\" (1966 г., тв сериал), \"Гоя\" (1971 г.), \"Сиромашко лято\" (1973 г.), \"Звезди в косите, сълзи в очите\" (1977 г.), \"Топло\" (1978 г.), \"Фильо и Макензен\" (1979 г., тв сериал), \"Опасен чар\" (1984 г.) и мн. др. Награди: На САБ за ролята на Лиди Василевна в пиесата \"Старомодна комедия\" (1977 г.) и за Уини в \"Щастливи дни\" (1992 г.), \"Аскеер\" (1992 г.) за същата роля, III награда за актьорско майсторство на I национален преглед на камерните театралните постановки (Враца, 1977 г.), награди за женска роля (Ангелиня) в \"Авантюра\" на \"Златната ракла\" (1992 г.).\r\n1891 г.\r\nРоден е Димитър Осинин (псевд. на Димитър Николов Попов) - български писател, поет. Родом е от , с. Долна бела речка, Монтана. Завършва Духовната семинария в София (1911 г.) и славянска филология в СУ “Св. Климент Охридски” (1926 г.). Взема участие в Септемврийския селски бунт (1923 г.), а след разгрома му емигрира в Югославия и Австрия. Дълги години работи като учител в родния си край, във Варна и София. След 9 септември 1944 г. е директор на културата при МНП. Член е на СБП. Автор е на стихотворения, пътеписи и очерци. Събира, обработва и издава народни песни. Превежда от немски и руски език. Някои съчинения: \"Морски ветрила\" (1933 г.), \"Тихи пристанища\" (1933 г.), \"Битейски песни\" (1943 г.), \"Срещу Огоста. Пътни скици\" (1952 г.), \"По хайдушки сборища\" (1957 г.), \"През тиха бяла Дунава\" (1959 г.; 1976 г.), \"Спомени за Н. Хрелков\" (1960 г.), \"От лехичка стръкче. Народни песни\" (1961 г.), \"По пътя на вождовете на въстанието 1923\" (1963 г.), \"Каменна приказка\" (1965 г.), \"През родна земя\" (1967 г.), \"Земя ненагледна\" (1971 г.), \"В огледалото на народните песни\" (1973 г.), \"Литературни въпроси\" (1976 г.), \"Житата пътуват. Пътеписи\" (1978 г.), \"Избрани произведения\", в 2 т. (1981 г.) и др. Умира на 18 април 1981 г. в София.\r\n1870 г.\r\nРоден е Стоян Стоянов Аргиров - български филолог, библиотековед, библиограф и преводач. Завършва славянска филология в Прага (1892 г.), следва във Виена. Заема отговорни постове в системата на просветата и науката. Особено големи са заслугите му за уреждане на библиотечното дело в България. Пръв преподавател по библиотекознание в СУ “ Св. Климент Охридски” , действащ член на БКД (дн. БАН) от 1900 г. Автор е на повече 70 публикации в областта на библиотекознанието. Най-значимият му труд е \"Ръководство за уреждане на народни, общински, ученически и частни библиотеки\" (1898 г.). Преводач е от чешки език (трудове на К. Иречек), от немски и новогръцки. Преводите си подписва с псевдоним С. Сребров. Умира на 9 август 1939 г. в София.\r\n1861 г.\r\nРоден е Тодор Димитров Кантарджиев - български офицер, генерал-лейтенант (15 август 1917 г.). Завършва Военното училище в София (1884 г.) и Военна академия в Белгия (1893 г.). Служи в пехотата. В Сръбско-българската война (1885 г.) като командир на рота участва в боевете при Сливница и Пирот. След войната заема различни командни длъжности: командир на 16. пехотен Ловешки полк, началник-щаб е на дивизия и преподавател във Военното училище. Произведен е в звание полковник (2 август 1903 г.), командва 1. бригада от 9. пехотна дивизия (от 1904 г.) и 2. бригада от 2. пехотна дивизия (от 1909 г.). През Балканската война командва 1. бригада от 6. пехотна дивизия, с която се сражава при Люлебургаз и Чаталджа. В Междусъюзническата война (1913 г.) воюва срещу сърбите и гърците около Струмица, Пехчево и вр. Руен. След войната е началник на 5. пехотна Дунавска дивизия (1913-1914 г.), повишен е в звание генерал-майор (14 февруари 1914 г.). В навечерието на Първата световна война се уволнява от армията, но по-късно е мобилизиран и е назначен за началник на тиловото управление на Трета армия (1915 г.). Началник е на Варненския укрепен пункт (1916 г.). По време на войната срещу Румъния по своя инициатива съставя от подчинените му части дясно крило на Трета армия, което отбранява Добрич. По-късно сформира Сборна дивизия, която воюва до устието на р. Дунав. След победата над Румъния като началник на Сборната дивизия воюва на македонския фронт (1917 г.). През октомври 1917 г. се уволнява от армията.\r\n1859 г.\r\nРоден е Илия Миларов (псевд. на Илия Николов Сапунов) - български писател драматург. Брат на Св. Миларов, с когото от детските си години живее във Влашко, Сърбия, Босна, Хърватско, Русия, Виена, Париж. Учи в пансиона на Т. Н. Минков в гр. Николаев (Русия). Завършва право в Загреб (1883 г.), а през 1884 г. се завръща в България, където работи в съдебната система. Принуден е да си подаде оставката през 1890 г., започва активна литературна дейност. Нашумялата му пиеса “Апостол” (1899 г.) е без особени художествени качества, както и останалите му произведения. Интерес представляват неговите литературно-критични съчинения. Умира на 23 август 1948 г. в Загреб.\r\n1845 г.\r\nРоден е Харалан Василев Ангелов - български поет. Първоначално образование получава в Шумен при Д. Войников и А. Гранитски. Занимава се с търговия, започва да се самообразова - изучава френски, руски, италиански език. Запознава се с много произведения от западноевропейската литературна и руска класика. Работи като учител и читалищен деец. През 1870-1873 г. е в с. Жеравна, където основава читалище \"Единство\" и развива широка просветна и обществена дейност; пише първите си стихове, обнародвани в сп. \"Читалище\". След Освобождението заема административни длъжности в Шумен, Разград, Лом, Стара Загора и др. Народен представител е в Учредителното събрание, няколко пъти е избиран за народен представител в Обикновеното народно събрание. През 1881 г. е редактор във в. \"Работник\". От 1885 г. до 1888 г. е кмет на Варна ( с прекъсване от два месеца, когато след касиране на изборите на този пост застава Киро Меразчиев). Поезията на Харалан Ангелов е свързана тематично и художествено с творчеството на първите български поети. През 1934 г. излиза кн. \"Стихотворения\". Умира на 25 юли 1904 г. в Шумен.На тази дата умират: \r\n1922 г.\r\nУмира Христо Апостолов Матов - един от основателите на ВМРО и неин теоретик. Роден е на 1872 г. в Струга. Завършва Историко-филологическия факултет на Софийското висше училище. Директор е на Скопското педагогическо училище. Привърженик е на И. Гарванов и Б. Сарафов и противник на Я. Сандански.\r\n1915 г.\r\nУмира Георги Василев Агура - български офицер, генерал-лейтенант (1913 г.). Роден е на 8 февруари 1853 г. Учи в Духовната академия в Измаил и в Яш. Завършва Военното училище в София (1879 г.) Агура е първият български офицер с юридическо образование. Известно време е флигел-адютант на княз Александър I Батенберг. След Съединението (1885 г.) е началник на Военносъдебната част и главен военен прокурор. През Сръбско-българската война (1885 г.) е командир на Владайския отряд. При настъплението към Цариброд командва колона, която участва в освобождаването на града. След войната служи във Военносъдебното ведомство, участва в разработването на Военнонаказателния закон. Ръководи приемането на нов Дисциплинарен устав във войската. Преподава законоведение и етика във Военното училище (1886-1901 г.). Произведен в чин \"генерал-майор\" (15 ноември 1900 г.). По време на Балканската война (1912-1913 г.) е главен военен прокурор и началник на Военносъдебната част.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази", "date": "2018.02.10", "title": "Денят 10 февруари в българската история"}
{"url": "http://www.focus-news.net/news/2018/02/10/2486964/rositsa-kirova-grazhdansko-dvizhenie-edinni-za-promyana-shte-se-provede-poredniyat-protest-s-iskane-za-izgrazhdane-na-magistrala-vidin-sofiya-i-tunel-pod-petrohan.html", "text": "Поредният трети протест на видинчани ще се проведе отново с искане за незабавно решение на Министерския съвет  за стартиране на процедурите по изграждане на магистрала Видин-София и тунел под Петрохан. Това каза на пресконференция Росица Кирова от Гражданско движение „Единни за промяна“, предаде репортер на Радио „Фокус“ – Видин. От гражданското движение настояват за точен график на процедурите и завършване на строителството до 2021 г. \r\n„Това е мирен протест и общественият натиск, който упражняваме има значение – вече активно започна да се говори за изграждането на този път. Но, ние настояваме да се вземе правителствено решение, защото 13 години сме свидетели на това, че се дават само обещания. Когато се вземе решение на Министерски съвет трябва да има яснота за финансиране и ясен график“, каза  Росица Кирова. Тя допълни, че  липсва политическа воля за изграждането на магистралата Видин-София. \r\n„Изграждането на този път на два пъти е изваждан от списъка с обекти от национално значение. Повече от 7 години се проектират различните участъци от пътя, а това можеше да се случи за 1 година, ако българските правителства искаха да ни спестят това, което ни случва почти всеки ден на този път, а то често е свързано с жертви на пътя“, каза Росица Кирова. Протестът ще започне в 10.00 часа и от центъра на града колона от автомобили ще се отправи към изхода на Видин в посока за София.\r\nАнна ЛОЗАНОВА", "date": "2018.02.10", "title": "Росица Кирова, Гражданско движение „Единни за промяна“: Ще се проведе поредният протест с искане за изграждане на магистрала Видин-София и тунел под Петрохан"}
{"url": "http://www.focus-news.net/news/2018/02/10/2486969/denyat-10-fevruari-v-svetovnata-istoriya.html", "text": ".\r\n2017 г.\r\nЧетирима души загиват, а други 100 са ранени след земетресение с магнитут 6,5. Епицентъра на земетресението е на 14 километра северозападно от град Суригао на остров Минданао на Филипините.\r\n2017 г.\r\nЕвропейският съюз се ангажира да предостави на Гамбия 225 млн. евро помощ, за да подпомогне страната след заминаването на бившия президент Яхя Джамме.\r\n2017 г.\r\nРуската спортистка Мария Савинова получава забрана от Спортния арбитражен съд да участва в спортни събития в продължение на четири години заради допинг между 2010 и 2013 г. и е лишена от златния си медал, който спечели на 800 метра на летните олимпийски игри през 2012 г. \r\n2016 г:\r\nФренският външен министър Лоран Фабиюс обяви, че подава оставка.\r\nТой се оттегля от поста си, за да оглави Конституционния съвет - еквивалента на Конституционния съд. дипломат номер 1 ще заеме мястото на оттеглящия се Жан-Луи Дебре.\r\n2016 г:\r\nВ Северна Корея е екзекутиран началникът на генералния щаб на Корейската народна армия И Йон-Гил. Той бил обвинен в корупция и други престъпления, включително лично обогатяване.\r\n2015 г.\r\nЕгипет подписва договор за създаване на зоната за свободна търговия с Евразийския икономически съюз. Русия ще изгражда атомна електроцентрала в северозападната част на страната и ще развива своя индустриална зона край Суецкия канал.\r\n2014 г.\r\nНаводнение убива над 50 човека в столицата на Бурунди Бужумбура.\r\n2012 г.\r\nВ Халеб, Сирия мощни взривове разтърсват щаб квартирата на военното разузнаване и отделението на силите за безопасност. Сирия се обръща към Иран с молба за предоставяне на 15 хиляди бойци от специалните части за оказване на помощ за поддържане на реда в страната.\r\n2011 г.\r\nПрезидентът на Египет Хосни Мубарак предава част от пълномощията си на вицепрезидента на Египет Омар Сюлейман като твърдо отказва да подаде оставка.\r\n2006 г.\r\nВ Торино (Италия) са открити XX зимни олимпийски игри.\r\n2000 г.\r\nИзраел признава за използването на мъчения спрямо палестински пленници в края на 80-те години. Палестинската автономия обхваща териториите на Западния бряг и Ивицата Газа. Понастоящем автономията има собствен президент, министър-председател и кабинет, законодателен съвет и сили за сигурност. През 2005 г. Израел оттегля жителите си и въоръжените си сили от ивицата Газа.\r\n1991 г.\r\nВ Южна Африка е обявено началото на масова епидемия от холера.\r\n1987 г.\r\nАмерикански лекари призовават Конгреса на САЩ да разреши рекламата на презервативи по телевизията във връзка с борбата срещу СПИН.\r\n1986 г.\r\nВ Палермо, Италия, започва най-големият съдебен процес срещу мафията - пред съда са изправени 474 обвиняеми.\r\n1972 г.\r\nБи Би Си прекратява излъчването на песента на Пол Макартни “Дайте Ирландия на ирландците”. Пол Маккартни (18 юни 1942 г.) е английски рокмузикант, композитор, един от основните членове на квартета “Бийтълс”. Самостоятелни албуми: “MаcCartney” (1970 г.), “Ram” (1971 г.), “MacCartney II” (1980 г.), “Tug of War” (1982 г.), “Pipes of Peace” (1983 г.), “Give My Regards to Broad Street” (1984 г.), “Prress to Play” (1986 г.), “All the Best” (1987 г.), “Flowers in the Dirt” (1989 г.), “Tripping the Live Fantastic” (1990 г.), “Unplugged - the Official Bootleg” (1991 г.), “Liverpool Oratorio” (1991 г.), “Off the Ground” (1993 г.), “Paul Is Live” (1993 г.), “Strawberries Oceans Ships Forest” (1994 г.), “Flaming Pie” (1997 г.), “Standing Stone” (1997 г.), “Run Devil Run” (1999 г.), “Driving Rain” (2001 г.), “Wingspan” (2001 г.), “Hits and Hits Together” (2002 г.).\r\n1955 г.\r\nВ САЩ е направена първата демонстрация на самолет с вертикално излитане.\r\n1947 г.\r\nПровъзгласена е независимостта на италианският град Триест. В периода 1947-1954 г. градът придобива неутралитет. Триест е град в Североизточна Италия, административен център на едноименната провинция Триест в област Фриули-Венеция Джулия. Населението на града през 2001 г. е 211 184 жители. Градът е пристанище в Триесткия залив.\r\n1942 г.\r\nЗвукозаписна фирма “Виктор” (САЩ) пуска първият в света златен диск.\r\n1938 г.\r\nРумънският крал Карол отменя конституцията и установява режим на “кралска диктатура”. Той е крал от 1930-1940 г. След като установява кралска диктатура, разтуря политическите партии и профсъюзите и учредява фашистка организация - Фронт за национално възраждане. Сключва икономически договор с Германия през 1939 г. Една година по-късно признава Виенския арбитраж, според който Румъния предава на Унгария населената с унгарци Северна Трансилвания. През септември 1940 г., при изострена вътрешна и външнополитическа обстановка , се отрича от престола и емигрира.\r\n1935 г.\r\nВ Северна Месопотамия са намерени руините на най-стария известен на науката град, съществувал преди приблизително 5700 години. Месопотамия се наричат земите, разположени между реките Тигър и Ефрат. На север граничи с планините на Армения, на юг достига Персийския залив. На запад граничи със Сирийската степ, а на изток - с планинските възвишения на Западен Иран. В тези земи благодарение на разливите на Тигър и особено на Ефрат, подобно на тези на Нил в Египет, възникнат едни от най-древните цивилизации като Шумер и Акад, Асирия, а в началото на II-то хилядолетие пр. Хр. започва обединение на почти цялата област около град Вавилон.\r\n1922 г.\r\nВ САЩ е осъществено първото в света радиоизлъчване на цял симфоничен концерт.\r\n1913 г.\r\nВ Антарктида са намерени телата на членовете от експедицията на Робърт Скот, достигнали Южния полюс. Капитан Робърт Фалкън Скот е английски морски офицер и изследовател на Антарктида. Роден е на 6 юни 1868 г. в Девънпорт, Англия. Загива в Антарктида на 29 март 1912 г. след като достига до Южния полюс на 17-18 януари през същата година.\r\n1904 г.\r\nРусия обявява война на Япония. Тя се води за политическо господство в Далечния изток. Започната е от Япония, след като японски миноносци без обявяване на война внезапно нападат руската ескадра, намираща се в Порт Артур, и повреждат 3 големи бойни кораба (броненосците \"Цесаревич\" и \"Ретвизан\" и крайцера \"Палада\"). Руската армия претърпява поражение в редица сражения (в Мукденското сражение 89 000 души (29 000 пленници, а Япония около 72 000). На 5 септември 1905 г. чрез посредничеството на американския президент Т. Рузвелт в американския град Портсмут е сключен мирен договор, с който завършва войната. Русия признава \"особените\" интереси на Япония в Корея, отстъпва й южната част на о-в Сахалин и се отказва от правото на ползване на Квантунския полуостров с базата Порт Артур. Отстъпва на Япония и Южноманджурската жп линия.\r\n1870 г.\r\nЗавършено е строителството на железопътната линия между Монреал и Квебек.\r\n1841 г.\r\nГорна Канада (Онтарио) и Долна Канада (Квебек) са обединени в една провинция със столица Кингстън.\r\n1827 г.\r\nВ Петербург е основана Военноморската академия.\r\n1824 г.\r\nСимон Боливар е провъзгласен за диктатор на Велика Колумбия. Боливар е южноамерикански революционер, политик и държавник. Ръководител е на въстанието против испанците през 1810 г. във Войната за независимост на испанските колонии в Америка. През 1813 г. влиза победоносно в Каракас. След ново нападение на испанските войски през 1815 г. Боливар е принуден да избяга на Антилските острови. През 1816 г. се завръща, оглавява революционните сили, разбива испанските войски и за втори път обявява независимостта на Венецуела (1819 г.). Създава Конфедерация на Южните щати (известна като Велика Колумбия, 1824 г.) и става неин президент (1824-1830 г.).\r\n1799 г.\r\nСлед като завладява част от Египет Наполеон започва своя поход към Палестина.\r\nПрез 1798-1799 г. Наполеон организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция.\r\n1763 г.\r\nВ Париж е подписан мирен договор, между Великобритания и Португалия от една страна и Франция и Испания от друга. С него се слага край на Седемгодишната война помежду им (1756-1763 г.). Франция предава Канада и други свои отвъдокеански територии на Англия, а Испания получава о. Куба.\r\n1635 г.\r\nОснована е Френската Академия. Тя е научно учреждение във Франция, създадено с цел изучаване на езика и литературата, формиране на езиковите и литературни норми.Създадена е по заповед на кардинал Ришельо. Счита се за първата академия на науките. В днешно време Франската академия наброява 40 члена. Избирането в Академията е пожизнено, поради това наричат академиците \"безсмъртните\". Техен отличителен знак е зелен фрак. След смъртта на някой академик на неговото място се избира нов, които в деня на своето “приемане под свода на Академията” трябва да произнесе реч в чест на своя покоен предшественик. Понякога в Академията се избират личности, известни преди всичко не като писатели или учени, а в качеството им на военни или политици (но в същото време обикновено тези академици вече имат едни или други публикации, мемоари и др.)\r\n1258 г.\r\nМонголите превземат Багдад, избиват десетки хиляди хора и разграбват града.На тази дата са родени:\r\n1902 г.\r\nРоден е Уолтър Хаузър Братейн - американски физик, лауреат на Нобелова награда за физика за 1956 г. за създаването на полупроводниковия транзистор и изучаването на физическите принципи на неговото действие (заедно с Дж. Бърдин и У. Шокли). От 1963 г. е професор в университета \"Уола Уола\". Извършва изследвания в областта на повърхностните свойства на полупроводниците (определяне на скоростта на рекомбинации и разпределение на потенциала върху повърхността на полупроводниците). Изучава полупроводниковите свойства на медния окис, изследва проводимостта под въздействие на облъчването с алфачастици. Умира на 13 октомври 1987 г. в Сиатъл, Вашингтон.\r\n1898 г.\r\nРоден е Бертолд Брехт - германски поет, драматург и театрален деец. Създател е на теорията за \"епическия театър\". Най-значителни драматични произведения: \"Опера за три гроша\" (1928 г.), послужила за основа на \"Роман за три гроша\" (1943 г.). \"Пушките на г-жа Карар\" (1937 г.); \"Майка Кураж и нейните деца\" (1939 г.). \"Добрият човек от Сечуан\" (1938-1942 г.) и др. Умира на 14 август 1956 г. в Берлин.\r\n1894 г.\r\nРоден е Яков Илич Френкел - руски физик теоретик, член-кореспондент на Академията на науките на СССР (1929 г.). Завършва Петроградския университет (1916 г.). През 1918-1921 г. е доцент в Таврическия университет. От 1921 г. ръководи теоретичния отдел на Физико-техническия институт и Катедрата по теоретична физика на Ленинградския политехнически институт. Изследва проблемите на електронната теория на твърдите тела, физиката на кондензираното състояние и физиката на атомното ядро. Квантовата механика и електродинамиката, астрофизиката, гео- и биофизиката. Трудовете му по квантова теория на твърдото тяло са основополагащи. Поставя началото на квантовата теория на металите (1917 г.). Прилага (1929 г.) хипотезата за свободните вълни на Дьо Бройл към движението на свободните електрони в металите и обяснява относително голямата “прозрачност” на металните кристали за проводимостта на електроните, зависимостта на електропроводимостта от температурата, наличието на примеси и други несъвършенства в кристалните решетки. През 1928 г., прилагайки принципа на Паули към електронния газ, разработва теорията за самопроизволността на феромагнитната намагнитеност, определя силите на триене при твърдите тела. Представя (1931 г.) своята теория за поглъщането на светлината от твърди диелектрици, въвежда понятието “екситон”. Един от създателите е на съвременната представа за реалния кристал, развива теорията за дефектите на кристалната решетка (“дефекти на Френкел”), както и теорията за подвижните дислокации (1938 г.). От 1924 г. работи върху кинетичната теория за течностите, на която е посветена монографията “Кинетична теория на течностите” (1945 г.). Въвежда понятието за температурата на атомните ядра и създава статистическа теория за тежките ядра (1936-1937 г.). Развива електрокапилярната теория на тежките ядра (1939 г.). Автор е на първия в СССР пълен курс по теоретична физика (“Теоретична физика”, 1940 г., “Статика”, 1933 г., “Електродинамика”, т. 1 и 2, 1934-1935 г., “Вълнова механика”, т. 1 и 2, 1933-1934 г.). Умира на 23 януари 1952 г.\r\n1890 г.\r\nРоден е Борис Леонидович Пастернак – руски писател. Получава Нобелова награда за литература за 1958 г., от която се отказва (за романа \"Доктор Живаго\", 1957 г.). До 1915 г. участва в руската футуристична групировка \"Центрофуга\" (заедно със С. П. Бобров, Н. Н. Асеев, К. А. Болшаков и др.), а до 1927 г. е в \"ЛЕФ\". През 1958 г. получава Нобелова награда за литература за романа \"Доктор Живаго\" (1957 г.), който е забранен в СССР, а авторът е принуден от комунистическата власт да се откаже от голямото международно признание. Стихосбирки: \"Близнак в мъглата\" (1914 г.), \"Моята сестра - животът\" (1922 г.), \"Теми и вариации\" (1923 г.), \"Второто раждане\" (1932 г.), \"Земен простор\" (1945 г.), на поемите \"Деветстотин и пета година\" (1925-1926 г.), \"Лейтенант Шмит\" (1926-1927 г.), \"Спекторски\" (роман в стихове, 1924-1930 г.), \"Въздушни пътища\" (книга, 1933 г.), автор е на автобиографична проза, на драматическата поема \"Сляпата красавица\" (1969 г.), преводи на трагедии на У. Шекспир, преводи на грузинска поезия, критика и статии. Умира на 30 май 1960 г. в Переделкино.На тази дата умират: \r\n1954 г.\r\nУмира Вилхелм Шмид - австрийски етнограф, лингвист, ръководител на Виенската културно-историческа школа в етнографията, католически свещеник. Роден е на 16 февруари 1868 г. в Хьорде. Професор е във Виенския (1921-1938 г.) и Фрибургския (от 1939 г.) университети. Специалист по езици от Югоизточна Азия, Океания и Австралия, тяхната класификация и сравнително изучаване. Своята етнографска ерудиция подчинява на обосноваването на богословската теория за “първобитното божествено откровение” и основаната на нея теория на прамонотеизма. През 1906 г. Шмид основава мисионерското сп. “Антропос”, превърнало се по-късно в научно издание.\r\n1944 г.\r\nУмира Карл Майнхоф - германски лингвист африканист. Роден е на 23 юли 1857 г. в Барцвил, Померания. Преподавател е в Хамбургския колониален институт и в Хамбургския университет (1909-1936 г.). Разработва сравнително-историческа граматика и фонетиката на езиците банту. Предлага популярната през 10-20-те години на ХХ в. класификация на африканските езици (хамитски, судански и езици, възникнали в резултат на смесване, между които и банту). Описва редица езици в Източна, Южна и екваториална Африка, изследва религията, фолклора и обичаите на африканските народи. Основател (от 1910 г.) и редактор е на сп. “Zeitschrift für Kolonialsprachen” (дн. - “Afrika und Ьbersee”).\r\n1912 г.\r\nУмира Джоузеф Листър - английски хирург, член (1860 г.) и председател (1895-1900 г.) на лондонското Кралско дружество. Роден е на 5 април 1827 г. в Ъптън, Есекс. Завършва Лондонския университет (1852 г.). Професор е в университетите в Лондон, Глазгоу, Единбург. Обобщава идеите на Л. Пастьор с данните на Н. И. Пирогов, И. Земелвайс и др. Въвежда (1867 г.) антисептиката в хирургичната практика.\r\n1904 г.\r\nУмира Николай Константинович Михайловски - руски публицист и философ. Роден е на 27 ноември 1842 г. в Мешчовск. Един от директорите е на сп. “Отечествени записки”. През 1890 г. поема с Короленко издаването на сп. “Руско богатство”. Събира в няколко сборника философските и социоложките си студии.\r\n1891 г.\r\nУмира София Василиевна Ковалевская - руска математичка, писателка и публицистка. Родена е на 15 януари 1850 г. в Москва. Първата жена член-кореспондент на Петербургската академия на науките (1889 г.). Получава всестранно образование и проявява изключителни математически способности. В Петербург взема уроци по математика (от 1866 г.). За да може да се занимава с наука, сключва фиктивен брак (станал по-късно фактически) с естественика В. О. Ковалевски и заминава в Хайделберг (1869 г.), където учи математика. Премества се в Берлин (1870 г.) и 4 години работи с К. Вайерщрас. Въз основа на 3 студии, представени от него, Гьотингенският университет задочно й присъжда (1874 г.) научната степен доктор по философия. Връща се в Русия (1874 г.), но не получава преподавателско място в Петербургския университет. Занимава се с литературно-публицистична дейност, без да има възможност за научна работа. Премества се в Москва и се опитва да постъпи в университета, но не успява. Става частен доцент в Стокхолмския университет (ноември 1883 г.), по-късно (1884 г.) – професор. За 8 години разработва и прочита лекции по 12 курса. Получава няколко награди за своите научни разработки. Автор е на повестта “Нихилистка” (1884 г.), драмата “Борба за щастие” (1887 г.), “Спомени за детството” (1890 г.).\r\n1865 г.\r\nУмира Емилий Християнович Ленц - руски физик, член е на Петербургската академия на науките (1830 г.). Роден е на 24 февруари 1804 г. в Тарту. Ректор е на университета в Петербург (от 1863 г.). Обосновава експериментално закона на Джаул-Ленц (1842 г.). Автор е на трудове в областта на електромагнетизма и геофизиката.\r\n1755 г.\r\nУмира Монтескьо - френски публицист, учен, адвокат. Роден е на 18 януари 1689 г. Президент е на парламента в Бордо и член на местната Академия на науките. Пътува из Европа - обикаля Германия, Унгария, Италия, Швейцария, Холандия. В Англия живее 2 години. Останалата част от живота си прекарва в усилена литературна и научна дейност. Първото важно литературно съчинение, което обнародва под псевдоним е “Персийски писма”. Второто му съчинение - “Размишления върху причините за величието на римляните и за техния упадък” (1734 г.), е един от първите опити за философия на историята. През 1748 г. издава най-значимия си труд - “За духа на законите”, над който работи цели 20 години и в който влага всичките си знания и опит. Това съчинение има огромен успех не само във Франция, но и в цяла Европа - в разстояние на 8 месеца претърпява 22 издания. С него Монтескьо поставя основата на една непозната дотогава наука - социологията. Влиянието на “За духа на законите” върху хода на Френската революция е голямо, всички институции на революционната епоха носят идеите на Монтескьо.\r\n1738 г.\r\nУмира Готлиб Зигфрид Байер (в немската литература Теофил Зигфрид) - немски историк и филолог. Роден е на 6 януари 1694 г. Завършва Кьонигсбергския университет. Ръководи Катедрата за древна история и източни езици в Петербургската академия на науките (от 1725 г.). Има трудове по ориенталистика, филология, историческа география, работи върху речник на китайския език. Има специални изследвания върху историята на древна Русия, основани върху проучвания на византийски и скандинавски източници, летописи в латински превод. Байер е основоположник на норманската теория, която е критикувана още през ХVIII в. (В. Н. Татишчев, М. В. Ломоносов). Трудове: \"За местоположението на Скития\" (1728 г.), \"За Кавказката стена\" (1728 г.) и др.\r\n1461 г.\r\nУмира Борис Александрович - тверски княз (от 1425 г.), син на княз Александър Иванович. От 1446 г. воюва с Новгород. Съюзява се с Дмитрий Шемяка и можайския княз Иван Андреевич, заедно с тях обира хазната на великомосковския княз Василий II. След като се убеждава, че не може да установи хегемония над Североизточна Русия, се помирява с него. Омъжва дъщеря си Мария за сина му Иван (бъдещ велик княз). По заповед на Борис Александрович е написан летопис за историята на света от \"сътворението\" му до падането на Константинопол (1453 г.). По време на неговото управление инок Тома съставя \"Похвално слово за благоверния велик княз Борис Александрович\".За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други;", "date": "2018.02.10", "title": "Денят 10 февруари в световната история"}
{"url": "http://www.focus-news.net/news/2018/02/10/2486970/net-pres-makedoniya-yohanes-han-zayavi-che-skorostta-na-vlizaneto-v-es-zavisi-ot-rezultatite-na-stranite.html", "text": "Европейският комисар по политиката на съседство и политиката за разширяване на ЕС Йоханес Хан заяви по време на посещението си в Подгорица, че  Черна гора може да стане член на Европейския съюз и преди 2025 г. и допълни, че този процес зависи от обективни заслуги и резултати, предава македонската медия „Нет Прес“.\r\nЕврокомисарят Йоханес Хан в петък следобед пристигна в черногорската столица Подгорица, за да представи Стратегията на Европейската комисия за Западните Балкани и след разговорите с премиера Душко Маркович се обърна към членовете на парламентарната комисия за европейска интеграция и международните отношения.\r\nХан същевременно заяви, че въпросната стратегия потвърждава, че ангажиментът на ЕС за присъединяването на Черна гора е твърд и без колебания, както и че определя пътя, по който страната би могла да се подготвят, за да стане член до 2025 г. \r\n\"Държавата има възможност да използва тази перспектива. Дали ще осъществи това, зависи от конкретните заслуги и резултати\", отбеляза Хан добави, че „няма свободно преминаване, ако не се спазват критериите\".\r\n\"Присъединяването на ЕС е избор на поколенията, но най-важното е да се решат съществуващите недостатъци, които се отнасят на върховенството на закона, свободата на словото и борбата срещу корупцията и организираната престъпност. Няма ограничения за скоростта на пътя към членство. Процесът на присъединяване към ЕС е също толкова важен, колкото и крайната цел, т.е. членството\", отбеляза Хан.\r\nСъщевременно европейският комисар изрази мнение, че когато става въпрос за върховенството на закона, очаква по-нататъшни усилия на Черна гора в тази сфера, което е предпоставка за влизане в ЕС, но и ключова предпоставка за привличането на инвеститори и постигането на целите и подобряването на живота на гражданите ѝ. Виктор Турмаков", "date": "2018.02.10", "title": "„Нет Прес“ (Македония) : Йоханес Хан заяви, че скоростта на влизането в ЕС зависи от резултатите на страните"}
{"url": "http://www.focus-news.net/news/2018/02/10/2486972/kyustendil-chitalishte-bratstvo-shte-bade-domakin-na-regionalnoto-sastezanie-evroskola.html", "text": "Читалище „Братство” ще бъде домакин на регионалното състезание „Евроскола”. Това съобщи за Радио „Фокус“ – Кюстендил председателят на читалището Иван Андонов. Състезанието е за средни училища от областите Благоевград, а отборите класирали се на първите места ще спечелят пътуване до Страсбург. Състезанието дава възможност на участниците да научат повече за европейската интеграция, като сами се превърнат в част от нея. Право на участие имат ученици от 16 до 18-годишна възраст от училища, които не са пътували по програмата до Страсбург през 2016 и 2017 година. Доброто владеене на един от трите работни европейски езика – английски, френски или немски – е измежду главните условия за участие и ще се проверява по време на състезанието. Оборите трябва да се състоят от петима ученици, ръководени от един учител.\r\nВенцеслав ИЛЧЕВ", "date": "2018.02.10", "title": "Кюстендил: Читалище „Братство” ще бъде домакин на регионалното състезание „Евроскола”"}
{"url": "http://www.focus-news.net/news/2018/02/10/2486968/burgas-protest-sreshtu-agresiyata-nad-detsa-shte-se-provede-v-grada.html", "text": "Протест срещу агресията над деца ще се проведе в града. Това съобщи за Радио „Фокус“ - Бургас Ема Черногорска, председател на Сдружение „За децата ни“ и член на Инициативен комитет за качествена и иновативна образователна система. Поводът е разпространеният видеоклип, заснет със скрита камера в група „Мики Маус“ в ДГ „Брезичка“, на който се вижда как учителките Милена Иванова и Светла Петрова удрят и обиждат 5-годишни деца. Исканията са за монтиране на постоянно видеонаблюдение във всички помещения в детските и учебните заведения и лишаване от право да практикуват служители, които вече имат доказан случай на насилие. „Дисциплинарното им уволнение е на първо място с всички последствия от това, защото възпитателката в бургаската детска градина е подала молба за напускане, директорката ще се пенсионира, а ние настояваме и сме изпратили писмо до кмета тези служители да понесат своята отговорност и най-вече за това, че директорката е допуснала да се случи това в поверената ѝ детска градина“, каза още Черногорска.\r\nПротестът в Бургас ще се проведе от 11.30 часа пред сградата на Община Бургас. Протести ще има и във Варна, в София и други градове.\r\nМария РУСЕВА", "date": "2018.02.10", "title": "Бургас: Протест срещу агресията над деца ще се проведе в града"}
{"url": "http://www.focus-news.net/news/2018/02/10/2486963/gd-granichna-politsiya-intenziven-e-trafikat-za-tovarni-avtomobili-na-granichnite-punktove-kapitan-andreevo-i-lesovo-na-izhod-ot-stranata.html", "text": "На ГКПП „Капитан Андреево“ и ГКПП „Лесово“ трафикът е интензивен за товарни автомобили на изход от страната. Това съобщиха от ГД „Гранична полиция“, като информацията за трафика е към 6.00 часа. Нормален е трафикът на всички гранични пунктове на границите със Сърбия, Македония. Румъния и Гърция.", "date": "2018.02.10", "title": "ГД „Гранична полиция“: Интензивен е трафикът за товарни автомобили на граничните пунктове „Капитан Андреево“ и „Лесово“ на изход от страната"}
{"url": "http://www.focus-news.net/news/2018/02/10/2486971/mesopustna-zadushnitsa-e.html", "text": "Днес е първата Голяма Задушница за годината - Месопустна (Месни заговезни). В съботния ден срещу Неделя Месопустна - Месни заговезни, всички българи извършват помен в чест на мъртвите - на голямата Задушница преди Великия пост. \r\nЗа помена се приготвя варено жито, българската традиция включва хляб и вино. Поменът се прави на гроба, в църква или у дома. Задушниците винаги са в събота, защото в седмичния празничен цикъл църквата е определила съботата за ден на покойните. На тези дни близките на починалите посещават гроба, преливат го с вино, прекадяват го с тамян и след това раздават на присъстващите жито и храна за „Бог да прости мъртвите души\". На Месни заговезни, в неделя, с Евангелско четене се припомня картината на Страшния съд. Великият пост започва от понеделник след Сиропустната неделя - Сирни заговезни. Във всички храмове на Българската православна църква и гробищните паркове се отслужват помени за покойниците. На днешния ден се яде месо, откъдето идва името на празника, след което то е забранено. През цялата седмица до Сирни Заговезни се устройват веселби и игри, защото след това те са строго забранени.", "date": "2018.02.10", "title": "Месопустна Задушница е"}
{"url": "http://www.focus-news.net/news/2018/02/10/2486974/v-stolichnata-mitropolitska-katedrala-sv-vmtsa-nedelya-shte-bade-otsluzhena-obshta-panihida-sled-svetata-liturgiya.html", "text": "От 9.00 часа в столичната митрополитска катедрала \"Св. Вмца Неделя“ ще бъде отслужена обща панихида след Светата Литургия, предаде репортер на Агенция „Фокус“. Общ помен на Задушница в пазарджишкия катедрален храм \"Св. Богородица\" ще оглави Негово преосвещенство Константийският епископ Яков - викарий на Негово високопреосвещенство Пловдивския митрополит Николай. \r\nДнес е първата за тази година голяма задушница – Месопустна, която е първата за годината голяма задушница. По този повод във всички епархии на Българската православна църква се отслужват помени за нашите покойници.\r\nНикола ПЕТКОВ", "date": "2018.02.10", "title": "В столичната митрополитска катедрала \"Св. Вмца Неделя“ ще бъде отслужена обща панихида след Светата Литургия"}
{"url": "http://www.focus-news.net/news/2018/02/10/2486975/blagoevgrad-mezhdunarodna-izlozhba-na-kotki-shte-se-provede-v-gradskata-hudozhestvena-galeriya-v-grada.html", "text": "Международна изложба на котки ще се проведе в Градска художествена галерия в Благоевград, съобщиха от пресцентъра на общината. Събитието ще се състои на 10 и 11 февруари от 10.00 часа. Организатор на изложбата са фелиноложки клуб \"ЕСТЕТИКЕТ\" и Антония Алексова. Международната котешка изложба е под егидата на Международната котешка асоциация ТИКА. Съдиите са от Австрия, Белгия, Дания. В изложбата участие ще вземат котки от различни породи от  България, Гърция, Румъния, Франция и Италия. Журито ще следи за правилното отглеждане и хранене на котките. \r\nTICA е интернационална асоциация за домашни котки с най-големия регистър с членове от цял свят. Членовете й са развъдници, клубове или просто любители на котки от всички континенти.", "date": "2018.02.10", "title": "Благоевград: Международна изложба на котки ще се проведе в Градската художествена галерия в града"}
{"url": "http://www.focus-news.net/news/2018/02/10/2486977/pazardzhik-uchenicheski-sportni-igri-shte-se-provedat-vav-velingrad.html", "text": "Ученически спортни игри ще се проведат във Велинград. Това съобщи за Радио „Фокус“ – Пазарджик Бояна Кирилова от Общината. Тя обясни, че в тях ще се включат 14 училища, като 8 са от курорта, а 6 от населените места в общината. „Най-много отбори има за надпреварата във футболния турнир, където срещите започват на 12 февруари. Останалите спортове са волейбол, баскетбол, тенис на маса, шахмат и хандбал. Срещите по волейбол са 10 и 11 февруари, по баскетбол на 24 и 25 февруари, а турнирът по тенис на маса ще се проведе на 21 февруари“, добави Кирилова.\r\nВаня НИКОЛОВА", "date": "2018.02.10", "title": "Пазарджик: Ученически спортни игри ще се проведат във Велинград"}
{"url": "http://www.focus-news.net/news/2018/02/10/2486967/ted-liu-kongresmen-ot-demokraticheskata-partiya-na-sasht-nevinen-chovek-ne-bi-blokiral-publikuvaneto-na-memoranduma.html", "text": "Конгресменът от Демократическата партия на САЩ Тед Лиу (Калифорния)  разкритикува президента Доналд Тръмп, че е решил да блокира публикуването на меморандума на демократите, обвинявайки го, че народно подвежда обществото и заявявайки, че „невинен човек никога не би блокирал публикуването на меморандума“, пише The Hill.\r\nБелият дом обяви, че Тръмп „би публикувал“ документа, но е посочил загрижеността си за националната сигурност за това, че все още няма да направи тока. Документът цели да оспори подобен документ на Републиканската партия, в който се посочва, че ФБР и Министерството на правосъдието са демонстрирали предразсъдъци срещу Тръмп и са надхвърлили правомощията си при разследването на неговата предизборна кампания за предполагаема руска намеса. \r\n„Това е възмутително. И двете партии гласуваха меморандумът на демократите да бъде публикуван. Убеден съм, че Доналд Тръмп сега нарочно крие важна информация от американския народ, за да подведе обществото. Невинен човек никога не би блокирал публикуването на меморандума“, заяви Лиу. \r\nЛиу се присъединява към хора демократи, поставящи под въпрос отказа на Тръмп да публикува техния меморандум. Според сенатор Чарлс Шумър (Ню Йорк) Тръмп „явно крие нещо\", решавайки да не публикува. \r\nТръмп одобри преди седмица публикуването на меморандума на Републиканската партия и заяви, че той „напълно го изчиства“ от разследването за руската намеса. Документът на републиканците обвинява ФБР и Министерството на правосъдието, че са злоупотребявали със средствата за наблюдение, за да следят предизборната кампания на Тръмп. \r\nНякои конгресмени от Републиканската партия също призоваха документът на демократите да бъде публикуван, заявявайки, че американците имат право да знаят всички версии. По-рано тази седмица комисията по разузнаването в Конгреса гласува единодушно да публикува версията на демократите.  Виктор Турмаков", "date": "2018.02.10", "title": "Тед Лиу, конгресмен от Демократическата партия на САЩ: Невинен човек не би блокирал публикуването на меморандума"}
{"url": "http://www.focus-news.net/news/2018/02/10/2486979/kyustendil-oblastnite-kragove-na-olimpiadite-po-ruski-ezik-filosofiya-i-angliyski-ezik-shte-se-provedat-v-kyustendil-i-dupnitsa.html", "text": "Областните кръгове от олимпиадите по руски език, философия и английски език ще се проведат в Кюстендил и Дупница. Това съобщиха за Радио „Фокус” – Кюстендил от Регионално управление на образованието. Областните кръгове ще се проведат в определените училища-домакини. От 9.00 часа ще започне областният кръг на олимпиадата по руски език. Училище-домакин е Професионалната гимназия по облекло и стопанско управление в Дупница. В същия час ще започне олимпиадата по философия. Тя ще бъде в Професионална гимназия по икономика и мениджмънт „Йордан Захариев” – Кюстендил. От 14.00 часа е областният кръг на олимпиадата по английски език. Училища-домакини са Езикова гимназия „Д-р Петър Берон“ – Кюстендил и Средно училище „Св. Паисий Хилендарски“ – Дупница.\r\nВенцеслав ИЛЧЕВ", "date": "2018.02.10", "title": "Кюстендил: Областните кръгове на олимпиадите по руски език, философия и английски език ще се проведат в Кюстендил и Дупница"}
{"url": "http://www.focus-news.net/news/2018/02/10/2486973/afp-vtori-sluzhitel-na-beliya-dom-podade-ostavka-zaradi-obvineniya-za-domashno-nasilie.html", "text": "Служител в Белия дом, занимаващ се с писане на речи, е подал оставка, след като бившата му жена го обвини, че я е малтретирал. Това е вторият от екипа на американското президентство за последната седмица, който подава оставка, след подобни обвинения, предава  AFP.\r\nЗаместник прессекретарят на Белия Дом Радж Шах заяви, че Белият дом е научил едва в четвъртък обвиненията срещу Дейвид Соренсен. \r\n„Ние веднага се свързахме с нашия служител. Той отрече обвиненията, но подаде оставка въпреки това“, заяви Шах.  Виктор Турмаков", "date": "2018.02.10", "title": "AFP: Втори служител на Белия дом подаде оставка заради обвинения за домашно насилие"}
{"url": "http://www.focus-news.net/news/2018/02/10/2486978/stara-zagora-obshtinata-shte-osiguri-dopalnitelni-avtobusi-za-zadushnitsa.html", "text": "По разпореждане на Кмета Живко Тодоров, за оптималното транспортно обслужване на гражданите за възпоменанието “Задушница” фирма „Тролейбусни и автобусни превози” ЕООД ще осигури допълнителни автобуси до Гробищен парк. Това съобщиха от пресцентъра на общината. По Линия № 17 – кв. „Три чучура – север” – Гробищен парк, автобусите  ще се движат през интервал от 15 минути от 06.10 до 15.00 часа. По направление кв. „Железник” – Гробищен парк, автобусите ще се движат през интервал от 30 минути от 06.10 до 14.00 часа.", "date": "2018.02.10", "title": "Стара Загора: Общината ще осигури допълнителни автобуси за Задушница"}
{"url": "http://www.focus-news.net/news/2018/02/10/2486945/reuters-grupa-chlenove-na-hds-izraziha-nedovolstvoto-si-ot-koalitsionnoto-sporazumenie-s-gsdp.html", "text": "Група членове на Християндемократическия съюз на Ангела Меркел изразиха недоволството си от постигнатото споразумение с Германската социалдемократическа партия , предава Reuters. Недоволните са най-вече от средите на бизнеса, пояснява агенцията. Кристиян фон Стетен заяви, че народните представители в Парламента, а не преговарящите за споразумението, имат крайната дума за политиките, като според него, групата му от недоволни може по-лесно да осъществи намеренията си, тъй като след изборите през септември, управляващите имат само тънко мнозинство. \r\n„Коалиционното споразумение не е Библията,“, заяви Стетен пред германско издание. „Като парламентарна група на средния бизнес ние можем да направим така, че тези неща, които бяха направени замислени с добри намерения, но не изпипани докрай, да бъдат преразгледани и коригирани“. \r\nСтетел не предложи ясното около думите си, но по-рано той изрази и критиката си срещу даването на Министерството на финансите на ГСДП. : Цанко Цолов", "date": "2018.02.10", "title": "Reuters: Група членове на ХДС изразиха недоволството си от коалиционното споразумение с ГСДП"}
{"url": "http://www.focus-news.net/news/2018/02/10/2486983/plovdiv-patnite-nastilki-v-planinskite-rayoni-na-oblastta-sa-obraboteni-sreshtu-zaledyavane-preminavaneto-da-se-izvarshva-s-povisheno-vnimanie.html", "text": "Пътните настилки в планинските райони на Пловдивска област са обработени срещу заледяване, но преминаването да се извършва с повишено внимание и съобразена скорост. Това съобщиха за Радио „Фокус“ – Пловдив от Областното пътно управление. В равнинните част пътищата са предимно сухи и нормално проходими. Трафикът по основните направления в областта се осъществява с нормална интензивност и без затруднения. По-натоварено движение се отчита единствено по пловдивския участък на АМ „Тракия“.\r\nОт Областното пътно управление съобщиха още, че е завишена опасността от образуването на свлачища по пътищата в планинските райони. Най-рискови са пътните отсечки Бачково-Нареченски бани и Кричим-Девин. Възможно е свличането на земна и скална маса също в района Кърнаре. Водачите трябва да бъдат особено бдителни, преминавайки по посочените участъци. Все още е забранено движението на моторни превозни средства над 12 тона през прохода Троян-Кърнаре, по пътищата Поповица-Болярци и Югово-Лъки-Здравец, в отсечката град Лъки-пътно кръстовище за хижа Момчил юнак.\r\nДвижението на територията на град Пловдив се извърва с нормална интензивност и без затруднения. По-натоварен трафик се отчита в централната градска част. Пътните настилки в града са предимно сухи. От ОП „Организация и контрол на транспорта съобщават, че за днес – 10 февруари е осигурен извънреден градски транспорт в Пловдив по повод Задушница. С делнично разписание ще се движат  автобусите по линии №7, 11, 25, 36, 66, 93 и 116. Традиционно, автобусите по линия №27 ще изпълняват маршрута си до траурен парк „Север”, валиден само за празничните и почивни дни.\r\nТони МИХАЙЛОВ", "date": "2018.02.10", "title": "Пловдив: Пътните настилки в планинските райони на областта са обработени срещу заледяване, преминаването да се извършва с повишено внимание"}
{"url": "http://www.focus-news.net/news/2018/02/10/2486984/veliko-tarnovo-spokoen-e-trafikat-v-grada-po-intenzivno-e-dvizhenieto-v-tsentara.html", "text": "Предимно сухи са пътните настилки в град Велико Търново, по усойните места – мокри, предаде репортер на Радио „Фокус” – Велико Търново. Времето е облачно. Температурата на въздуха е минус 1 градус. Спокоен е трафикът в града в почивния ден. По-интензивно е движението в центъра – на кръстовището пред Съдебната палата и пред сградата на Пощата. Засилен е трафикът и по  основните булеварди и улици – бул. „България“ и ул. „Никола Габровски“, пътен възел „Качица“ и ул. „Магистрална“ – част от главен път София – Варна. Всички светофарни уредби към момента работят нормално. Няма допълнително въведени ограничения на територията на областта. Отворен за движение на всички превозни средства е Прохода на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2018.02.10", "title": "Велико Търново: Спокоен е трафикът в града, по- интензивно е движението в центъра"}
{"url": "http://www.focus-news.net/news/2018/02/10/2486980/ria-novosti-izrael-svali-bezpiloten-aparat-na-iran-navlyazal-na-negova-teritoriya-ot-siriya.html", "text": "Израелските военни са прехванали тази нощ ирански безпилотен летателен апарат, проникнал във въздушното пространство на страната от съседна Сирия и са атакували в отговор „ирански цели“ на територията на арабската държава. Израелската армейска пресслужба също така съобщава, че силите на ПВО на Сирия са изстреляли няколко зенитни ракети по израелските самолети, предава РИА Новости.\r\n„Боен хеликоптер успешно прехвана иранския безпилотен летателен апарат, който бе излетял от Сирия и навлязъл във въздушното пространство на Израел. В отговор силите за отбрана на Израел атакуваха ирански цели в Сирия“, пише в официално заявление на израелската армия.\r\nОтветният огън на сирийските ПВО, за резултата на който военните не съобщават, е активирал сирените за въздушна тревога в контролираните от държавата на евреите Голански височини. Виктор Турмаков", "date": "2018.02.10", "title": "РИА Новости: Израел свали безпилотен апарат на Иран, навлязъл на негова територия от Сирия"}
{"url": "http://www.focus-news.net/news/2018/02/10/2486959/noviyat-vidinski-mitropolit-daniil-shte-bade-introniziran.html", "text": "Новоизбраният Видински митрополит Негово високопреосвещенство митрополит Даниил ще влезе за първи път в своята епархия като неин първойерарх, предаде репортер на Агенция \"Фокус\".Митрополит Даниил ще тръгне от София предиобяд и ще бъде посрещнат в 12.00 чaса официално от клирици и миряни в първото населено място на територията на епархията – с. Сумер, община Монтана. След това в 13.00 часа архиереят ще бъде приветстван в първия голям град – Монтана. Очаква се в 16.00 часа митрополит Даниил да пристигне във Видин, където ще бъде посрещнат и приветстван на централния площад „Бдници“ от клира, миряните и обществеността на града. Оттам с лития всички ще се отправят към катедралния храм „Св.вмчк Димитър“, където ще се състои тържествената интронизация на новоизбрания Видински митрополит Даниил.\r\nНа следващия ден новият Видински първойерарх ще оглави своята първа, неделната света литургия в катедралния храм \"Св. Димитър\" на престолния си град.\r\nМитрополит Даниил беше избран за първойерарх на Видинската епархия на 4 февруари след канонически вот, провел се в Синодната палата в София. Дядо Даниил е брат на образцовата Хаджидимовска монашеска школа, дала едни от най-качествените млади духовници на Българската православна църква.\r\nНикола ПЕТКОВ", "date": "2018.02.10", "title": "Новият Видински митрополит Даниил ще бъде интронизиран"}
{"url": "http://www.focus-news.net/news/2018/02/10/2486988/ria-novosti-rusiya-i-es-podpisaha-sporazumenie-za-satrudnichestvo-v-baltiysko-more.html", "text": "Русия, Германия и Европейската комисия подписаха финансово споразумение „Програма за трансгранично сътрудничество в региона на Балтийско море“, предава РИА Новости.\r\nСпоред данните на представителството на ЕС в  Русия сътрудничеството ще обхване сферите на запазването  на морската екосистема, развитието на транспортните връзки и борбата срещу климатичните промени. Освен Русия и Германия в проекта участват и Финландия, Естония, Литва, Латвия, Швеция, Дания и Норвегия. \r\nПосланикът на Европейския съюз в Москва Маркус Едерер приветства подписването на споразумението, което според него доказва възможността на ЕС и на Русия да си сътрудничат и в настоящата геополитическа ситуация. \r\n„Това доказва, че в нелесните времена ЕС и Русия могат и са готови да си сътрудничат в сферите, където интересите съвпадат“, отбеляза дипломатът. Виктор Турмаков", "date": "2018.02.10", "title": "РИА Новости: Русия и ЕС подписаха споразумение за сътрудничество в Балтийско море"}
{"url": "http://www.focus-news.net/news/2018/02/10/2486989/plovdiv-otchita-se-znachitelno-uvelichenie-v-broya-na-bolnite-ot-varitsela-v-oblastta.html", "text": "Отчита се значително увеличение в броя на болните от варицела в Пловдивска област. Това съобщиха за Радио „Фокус“ – Пловдив от Регионална здравна инспекция-Пловдив. От 91 през миналата, случаите са достигнали до 151 през последната седмица. 61 от тях са на територията на град Пловдив. От Регионалната здравна инспекция съобщиха още, че при контакт с болен от варицела се разболяват 80 % от непреболедувалите.\r\nПрез изминалата седмица се отчита спад в броя на болните от вирусен хепатит – от 21 случая през миналия отчетен период, през тази седмица болните са 9. Лек спад има също при засегнатите от чревни инфекции. Броят на болните от скарлатина остава непроменен през последните две седмици – 18 души.\r\nТони МИХАЙЛОВ", "date": "2018.02.10", "title": "Пловдив: Отчита се значително увеличение в броя на болните от варицела в областта"}
{"url": "http://www.focus-news.net/news/2018/02/10/2486987/krasimir-uzunov-makedoniya-v-momenta-se-namira-v-neshto-sredno-mezhdu-euforiya-utopiya-i-bezideynost-nakade-shte-tragne.html", "text": "Македония в момента се намира в нещо средно между еуфория, утопия и безидейност накъде ще тръгне. Това каза Красимир Узунов, президент на Агенция и Радио „Фокус“, в предаването  Шоуто на Слави“  по бТВ, във връзка със ситуацията в Македония. По думите му еуфорията се дължи на това, че македонците са се освободили от над 10-годишната власт на ВМРО-ДПМНЕ и Никола Груевски, власт, която управлява с роднини.  „На 10-ата година е кризисно да се стои на власт по принцип. Като изкараш повече от 10 г. почва да омръзва на народа и затова дори читави кметове на ВМРО изгубиха изборите от раз. И Заев реши да намери кардинално развитие на всички въпроси, включително и на казуса за името с Македония, защото ако Македония иска да продължи да съществува поне още 10-15 г., тя би трябвало да влезе в НАТО. Евентуално да ѝ се обещае Европейски съюз, въпреки че по тази стратегия те не фигурират. Там има 7 г. за Черна гора и за Сърбия“, коментира Узунов.", "date": "2018.02.10", "title": "Красимир Узунов: Македония в момента се намира в нещо средно между еуфория, утопия и безидейност накъде ще тръгне"}
{"url": "http://www.focus-news.net/news/2018/02/10/2486986/reuters-izraelski-iztrebitel-e-svalen-ot-pvo-na-siriya.html", "text": "Сирийската противовъздушна отбрана е свалила изтребител на Израел в събота сутринта, а държавата на евреите е поразила иранска цел, от която е излетял безпилотен летателен апарат, навлязъл в нейното въздушно пространство от Сирия, предава  Reuters.\r\n„Израелските сили за отбрана атакуваха ирански контролни системи в Сирия, изпратили безпилотен летателен апарат в израелското въздушно пространство. Сирийската противовъздушна отбрана извърши обстрел и един изтребител Ф-16 катастрофира в Израел. Пилотите са в безопасност“, съобщи военният прессекретар старши лейтенант Йонатан Конрикус. \r\nИзраелските медии уточняват, че самолетът се е разбил в Северен Израел. Виктор Турмаков", "date": "2018.02.10", "title": "Reuters: Израелски изтребител е свален от ПВО на Сирия"}
{"url": "http://www.focus-news.net/news/2018/02/10/2486990/veliko-tarnovo-suhi-sa-patnite-nastilki-v-oblast-gabrovo-po-visokite-i-usoyni-mesta-ima-mokri-i-zaledeni-uchastatsi.html", "text": "Сухи са пътните настилки на територията на област Габрово. Това казаха за Радио „Фокус“ – Велико Търново от Областно пътно управление-Габрово. По високите и усойни места има мокри и заледени участъци, които са обработени. Времето е облачно. Температурата на въздуха е минус 2°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nДо 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация. На пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.02.10", "title": "Велико Търново: Сухи са пътните настилки в област Габрово, по високите и усойни места има мокри и заледени участъци"}
{"url": "http://www.focus-news.net/news/2018/02/10/2486992/euobserver-startiraneto-na-protsedurata-po-chl-50-ot-dogovora-na-es-shte-struva-na-velikobritaniya-blizo-1000-liri.html", "text": "Предаването на писмото, което ще даде официален старт на процедурата по чл. 50 от Договора на ЕС – излизането на Великобритания от Съюза ще струва 985.5 лири, предаде  EUObserver.\r\nПравителството на Великобритания обясни, че „писмото за стартирането на чл. 50 ще бъде занесено в Брюксел от двама държавни служители, пътуващи с влак „Юростар“ на 29 март 2017 г.“ „Техните билети бизнес-класа ще струват по 491,5 лири, както и допълнителни разходи в размер на две лири и петдесет пенса“, уточнява правителството след като е получило молба по линия „Свобода на информацията“.  Виктор Турмаков", "date": "2018.02.10", "title": "EUObserver: Стартирането на процедурата по чл. 50 от договора на ЕС ще струва на Великобритания близо 1000 лири"}
{"url": "http://www.focus-news.net/news/2018/02/10/2486985/sofiya-obshtinata-osiguryava-dopalnitelen-transport-za-zadushnitsa.html", "text": "Във връзка с провеждане на възпоменанието „Задушница“ се осигурява допълнителен транспорт, съобщиха от пресцентъра на Столична община. Въвежда се следната организация на движение: \r\n-Разкрива се временна трамвайна линия с маршрут: ж.к. „Борово“ - кв. „Орландовци\". \r\nРазкрива се временна автобусна линия № 83А (за гробищен комплекс „Бакърена фабрика\") с маршрут – от Зоопарка по маршрута на автобусна линия № 83 до бул. „Ломско шосе”, наляво по бул. „Ломско шосе”, наляво по ул. „Бели Дунав“ и по ул. „Хан Кубрат” по маршрута двупосочно. \r\nРазкрива се няколко временни автобусни линии: \r\n-Временна автобусна линия № 108А (за гробищен комплекс „Бакърена фабрика\") с маршрут – от ж.к. „Люлин - 5“ по стария маршрут на автобусна линия № 108 (в посока ул. „Бели Дунав“ – от бул. „Сливница” по ул. „Адам Мицкевич”) до ул. ”Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”, наляво по ул. „Бели Дунав“ и по ул. „Хан Кубрат” по маршрута, двупосочно. \r\nРазкриват се и временни автобусни линии за обслужване на гробищни комплекси „Централни гробища“ и „Малашевски гробища“ със следните маршрути: \r\n- Автобусна линия № 18А с маршрут: автостанция „Орландовци“ - гробищен парк „Малашевски гробища“ по маршрута на автобусна линия № 18; \r\n- Автобусна линия № 79А с маршрут: надлез „Надежда”, ул. „История Славянобългарска“, ул. „Индустриална“, ул. „Константин Стоилов”, бул. „Ген. Данаил Николаев”, бул. „Владимир Вазов”, ул. „Тодорини кукли\", ул. „Река Велека” и по бул. „Владимир Вазов“ по маршрута двупосочно; \r\n- Автобусна линия № 86А с маршрут: АТ „Малашевци”, ул. „Резбарска\", пл. „Сточна гара\", бул. „Сливница\", обратен завой на ул. „Опълченска“ и по маршрута, двупосочно; \r\n- Автобусна линия № 90А с маршрут: автостанция „Изток\", бул. „Ботевградско шосе\", ул. „Александър Екзарх\", ул. „Река Велека\", ул. „Васил Кънчев“ до гробищен парк „Малашевски гробища\"; \r\nПътна полиция при СДВР ще насочват автомобилите на гражданите за паркиране около гробищните комплекси, както следва: \r\n- в района на Централни гробища - по платната на ул. „История Славянобългарска” (старо име ул. „202”) и ул. „Заводска”; \r\n- в района на гробища „Бакърена фабрика“ - по платната под подлеза на ул. „Адам Мицкевич”; \r\n- в района на гробища „Малашевци“ - по платната на ул. „Резбарска“ между ул. „Васил Кънчев” и бул. „Ген. Владимир Вазов\", както и пред централния вход на ул. „Жак Дюкло\". \r\nСтолична дирекция на вътрешните работи организира реда и контрола чрез подразделенията си по съответния ред.", "date": "2018.02.10", "title": "София: Общината осигурява допълнителен транспорт за Задушница"}
{"url": "http://www.focus-news.net/news/2018/02/10/2486993/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Сутрешните температури са от 0 до минус 7-8 градуса. По билата духа слаб до умерен вятър. Има и преминаваща мъгла. Ски центровете и курортите работят съобразно метеорологичните условия. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.10", "title": "ПСС: Лоши са условията за туризъм в планините"}
{"url": "http://www.focus-news.net/news/2018/02/10/2486991/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от пункта. На ГКПП „Илинден“ преминаването също се осъществява без проблеми. На останалите пунктове между България и Гърция, трафикът е обичайно натоварен за съботен ден.\r\nЛивия НИНОВА", "date": "2018.02.10", "title": "Благоевград: Нормално натоварен е трафикът на ГКПП „Кулата“"}
{"url": "http://www.focus-news.net/news/2018/02/10/2486982/sofiya-shte-se-provedat-dva-protesta-sreshtu-istanbulskata-konventsiya.html", "text": "Ще се проведат два протеста срещу Истанбулската конвенция, съобщиха организаторите. Първият протест ще бъде от 12.15 часа пред Народното събрание.От 18:00 часа пред НДК, „Национална съпротива“ организира национално шествие под надслов „Не на Истанбулската конвенция\".", "date": "2018.02.10", "title": "София: Ще се проведат два протеста срещу Истанбулската конвенция"}
{"url": "http://www.focus-news.net/news/2018/02/10/2486994/krasimir-uzunov-makedoniya-e-obrechena.html", "text": "Македония е обречена. Това каза Красимир Узунов, президент на Агенция и Радио „Фокус“, в предаването  Шоуто на Слави“  по бТВ, във връзка със ситуацията в Македония. По думите му дори влизането на страната в НАТО или в Европейския съюз, може само да отложи присъдата. „Крайно време е – кой откъде е“, коментира Узунов. Той отбеляза, че по официални данни македонците са 2 125 000 души. „От тези 2 милиона 125 хиляди души, една част са гепили български паспорти и са заминали. Една част от албанците са гастербайтери. Т.е. в никакъв случай на тази територия, която е примерно една пета от България, няма 2 милиона 125 хиляди души“, каза Узунов. „Лично според мен, около 830 хиляди са етническите албанци. Затова те диктуват и политиката. И виждам проявите. Вчера Али Ахмети каза в едно интервю за гръцка телевизия „най-накрая е редно ние да си намерим легитимно име“. Т.е. албанците хич не ги интересува как се казва тази държава, нали няма да се преименува Албания. Докато Заев не ще да каже още какво географско определение е приел“, каза още Узунов.\r\nТой отбеляза, че на 27 февруари се готви протест срещу смяната на името на страната, договора за добросъседство с България и двуезичността. „За мен двуезичността трябва да ги притеснява най-много, защото без значение дали беше Заев или Груевски, те щяха да подпишат това нещо. 1996 г. имаше един лидер на албанците – Арбен Джафери, който каза „Крайно време е да имаме двукамарен парламент“. Едното е Камара на представителите, а другото Камарата на нациите – т.е. „ние да бъдем държавотворен народ“. Те сега го имат“, коментира той. \r\n„Ако трябва да кажа прогноза – или Север – Юг разделяне, или Изток – Запад“, добави Узунов.", "date": "2018.02.10", "title": "Красимир Узунов: Македония е обречена"}
{"url": "http://www.focus-news.net/news/2018/02/10/2486997/blagoevgrad-patishtata-v-oblastta-sa-prohodimi-pri-zimni-usloviya-po-natovareno-e-dvizhenieto-v-posoka-bansko.html", "text": "Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези участъци, за да бъдат избегнати инциденти. С нормална интензивност е трафикът по автомагистрала „Струма“ и главен път Е-79, по-натоварено е движението в посока Банско. Пътищата в областта са проходими при зимни условия. Пътните настилки са предимно сухи, само по усойните места са мокри и заледени, но са почистени и обработени със смеси. \r\nВ региона няма затворени пътища. Проходът Предела е отворен за преминаване на всички видове моторни превозни средства. През нощта няма регистрирани тежки пътни инциденти в Благоевградска област. Към момента никъде в региона не се извършват ремонти дейности.\r\nЛивия НИНОВА", "date": "2018.02.10", "title": "Благоевград: Пътищата в областта са проходими при зимни условия, по-натоварено е движението в посока Банско"}
{"url": "http://www.focus-news.net/news/2018/02/10/2486981/arhimandrit-antim-protosingel-na-vidinska-mitropoliya-vidin-shte-posreshtne-mitropolit-daniil-na-tsentralniya-ploshtad-bdintsi.html", "text": "Видин ще посрещне митрополит Даниил на централния площад „Бдинци“. Това каза за Радио „Фокус“ – Видин архимандрит Антим. „Очаква се Видинският владика Даниил да пристигне около 16.00 часа на площада. Село Сумер е първото населено място на границата на Видинска епархия, което ще посети Видинският владика Даниил, там той ще пристигне от София към 12.00 часа“, посочи той. В Монтана ще посрещнат Видинския владика към 13.00 часа на площад „Жеравница“. Интронизацията на новия Видински владика ще бъде в катедралния храм „Свети Димитър“, където ще бъде отслужена и тържествена света литургия.\r\nАнна ЛОЗАНОВА", "date": "2018.02.10", "title": "Архимандрит Антим, протосингел на Видинска митрополия: Видин ще посрещне митрополит Даниил на централния площад „Бдинци“"}
{"url": "http://www.focus-news.net/news/2018/02/10/2486998/tass-prezidentat-na-yuzhna-koreya-se-sreshtna-s-predsedatelya-na-severnokoreyskiya-parlament-i-sas-sestrata-na-lidera-na-stranata.html", "text": "Президентът на Южна Корея Мун Джей Ин проведе среща с делегация от Северна Корея, в която участват председателя на парламента на страната Ким Йон-нам и с родната сестра на лидера на страната Ким Чен-ун – Ким Йо-джон. Преговорите между двете страни продължиха четири часа, предава ТАСС.\r\nНе се съобщава за съдържанието на преговори. Това е първата подобна среща между представителите на ръководствата на двете страни от 2007 г. насам. \r\nДелегацията на Северна Корея, съставена от 22 души, пристигна в Южна Корея на 9 февруари. Мун Джей-ин вече влезе в контакт с нейните представители на тържествен банкет преди откриването на Олимпийските игри в Пьончан, където също присъстваха министър-председателя на Япония Шиндзо Абе и вицепрезидента на САЩ Майкъл Пенс.  Виктор Турмаков", "date": "2018.02.10", "title": "ТАСС: Президентът на Южна Корея се срещна с председателя на севернокорейския парламент и със сестрата на лидера на страната"}
{"url": "http://www.focus-news.net/news/2018/02/10/2486996/sdvr-nyama-narushenie-pri-proverkata-na-avtomobil-na-nso.html", "text": "От извършената проверка на Столична дирекция на вътрешните работи по случая от 07 февруари 2018 година се установи, че действията на полицейските служители при проверката на автомобил на НСО са в съответствие с разпоредбите на ЗМВР и съответните други нормативни документи. Това съобщиха от СДВР. Автомобилът е бил със затъмнени стъкла, без обозначителни белези за специален режим на движение, управляван от служител на НСО и с него се е придвижвало охранявано лице. След установяване на горните обстоятелства полицейската проверка е преустановена незабавно и автомобилът на НСО е продължил по маршрута си.", "date": "2018.02.10", "title": "СДВР: Няма нарушение при проверката на автомобил на НСО"}
{"url": "http://www.focus-news.net/news/2018/02/10/2486995/veliko-tarnovo-po-povod-mesopusna-zadushnitsa-v-pravoslavnite-hramove-v-grada-se-otsluzhvat-panihidi.html", "text": "По повод Месопустна задушница в православните храмове във Велико Търново се отслужват панихиди, предаде репортер на Радио \"Фокус\" – Велико Търново. Рано тази сутрин църковните камбани в града забиха траурно. В храмовете хората се молят за душите на покойниците. Най-много миряни се стекоха в Катедралния храм \"Рождество Богородично\".\r\nНа Голямата Задушница, в съботния ден в седмица преди началото на Великия пост, в България за помен по традиция се приготвя „коливо“ (варено, подсладено жито), хляб и вино, напоследък се прибавят дребни сладки и соленки. Поменът се прави на гроба на починал близък, в църква или у дома. Чете се пространният молебен за упокоение на душите, който включва молитви, четения от Евангелието и апостолски текст. На гроба обичайно свещеницитеотслужват парастас, който е по-кратък от панихидата. По време на неделната литургийна служба на Месни заговезни в Евангелското четене се споменава за Страшния съд. Великият пост започва от понеделника след Сиропустната неделя.\r\nНадежда КРЪСТЕВА", "date": "2018.02.10", "title": "Велико Търново: По повод Месопусна задушница в православните храмове в града се отслужват панихиди"}
{"url": "http://www.focus-news.net/news/2018/02/10/2487002/kyustendil-normalno-natovaren-e-trafikat-v-uchastaka-na-avtomagistrala-struma-v-oblastta.html", "text": "Нормално натоварен е трафикът в участъка на автомагистрала „Струма” в област Кюстендил. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки са предимно сухи, по усойните места е възможно да са хлъзгави, но са обработени. Без проблеми се извършва и движението по главен път Е-79, както и по направлението София – Кюстендил. Слабо натоварен е трафикът в посока от и за ГКПП „Гюешево”. \r\nОграничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360.\r\nЛивия НИНОВА", "date": "2018.02.10", "title": "Кюстендил: Нормално натоварен е трафикът в участъка на автомагистрала „Струма” в областта"}
{"url": "http://www.focus-news.net/news/2018/02/10/2487000/krasimir-uzunov-prez-poslednite-25-godini-lipsva-balgarska-pozitsiya-za-makedoniya.html", "text": "През последните 25 години липсва българска позиция за Македония Това каза Красимир Узунов, президент на Агенция и Радио „Фокус“, в предаването  Шоуто на Слави“  по бТВ, във връзка със ситуацията в Македония. „Ние не сме в състояние в момента да  съберем 140 хиляди души на митинг по казуса с Македония. И не сме в състояние да извадим един Микис Теодоракис, дори да е на 90 г.“, коментира Узунов. По думите му едва около 10% от българите се интересуват от случващото се в Македония. „Много малко знаят, много малко четат. 25 г. полирахме съзнанието на хората“, добави той.  Според него това означава, че ние не се интересуваме ние накъде вървим. „Ако казусът „Македония“ продължи с тази пълзяща албанизация, отсреща срещу Кюстендил ние ще имаме работа с албанци, а не с нашите братовчеди, които искат или не искат да си признаят…“, каза още Узунов. „С албанците ние нямаме проблема кой какъв е. Там идентичността е ясна. Тук в Македония е проблемът с влиянията, съотношенията и до голяма степен с липсата на българска позиция през последните 25 години“, добави той.\r\n„Ние нямаме позиция, която да е отработена от години. Виж гърците – от 27 години. То имаше ембарго, има отношения, няма да дадем името – шапка свалям на позицията им“, коментира Узунов и добави, че ние тук не знаем, че националното знаме стои над останалите неща и развяваме партийни знамена. \r\nСпоред него трябва да внимаваме какво се случва вътре и да се интересуваме, а не да се пазим, да стоим и да казваме „Нас не ни интересува“. \r\n„Активни трябва да бъдем. Отстояване на национален интерес, недопускане на компромис…“, добави Узунов.\r\n„Трябва да имаме експертиза, трябва да следим процеси, трябва да знаем кой има интерес тези Западни Балкани да се присъединят и кой - не. Босна определено заяви, че изтегля своята декларация за евроатлантическа ориентация – това е Република сръбска. Т.е. едната от трите части на федерацията. А тя пък иска да се обединява със Сърбия. Лошото е, че изводът е, че преразпределението на територии в Западните Балкани много трудно може да се спре от една стратегия за евроинтеграция, която не знаем в какъв вид ще бъде Европейският съюз, за да ги приема – след 7 години дали ще го има“, добави той.", "date": "2018.02.10", "title": "Красимир Узунов: През последните 25 години липсва българска позиция за Македония"}
{"url": "http://www.focus-news.net/news/2018/02/10/2487003/daily-sabah-bansko-balgarska-strana-na-chudesata-na-praga-na-turtsiya.html", "text": "Журналистът Мирадж Гейик от турския вестник   Daily Sabah  публикува пътепис за своето пътуване до българския курорт Банско, в който разказва за добрите си изживявания. Агенция „Фокус“ представя нейните думи с определени съкращения. \r\nЗа мнозина карането на ски в Европа означава Алпите. За мен е България. Намирайки се в югозападна България Банско се намира в подножието на Пирин. Това, което прави Банско атракция за хората от Европа и дори за тези от  двете Америки са неговите писти на световно равнище, които са приемали много международни първенства. \r\nПредимство на Банско за мен е, че то се намира близо Истанбул, където живея. Не трябва да летя със самолет – просто трябва да скоча в автобус, запътил се от другата страна на границата. \r\nПървото нещо, което трябва да направя, е да уредя пътуването със съпруга си. Понеже си нямам идея за ски-пътуванията, реших да не оставям нещата на съдбата и да планирам всичко с пътна агенция в Истанбул. Те ни таксуваха по 200 евро на човек, включително настаняване и пътуване. След като определихме датата и избрахме хотела.\r\nОт Истанбул до Банско разстоянието е 565 км., но ако пътувате с автобус и кола, може би ще ви се наложи да чакате поне час и половина, за да пресечете границата. За по-бързо пътуване може да вземете самолет до столицата София  - час и 15 минути полет от Истанбул и след това да вземете автобус до Банско, който отнема два часа. \r\nИзлязохме от Истанбул към полунощ и ни отне девет часа да стигнем  до Банско. Пътят до там е наистина приятен, особено след като достигнете до планините – удоволствие е да се гледат покритите със сняг планини. Родена съм Измир, където почти никога не вали сняг, и затова той винаги ме развълнува. \r\nСлед пристигането си в Банско, първото нещо, което забелязах бе колко малък всъщност е градът. Покрайнините на ски-курорта са пълни с малки къщички, където местните живеят. След пристигането в туристическата част на града гледката се променя. Частта на града със ски-курорта е оживена и определено по-препълнена с хора. Хотелите по правило се намират близо до склоновете. В центъра има много места, където може да се наеме ски-оборудване. \r\nСлед като пристигнахме в хотела, реших да отида да карам сноуборд възможно най-скоро. Наемната такса за сноуборд, ботуши и шлем ми струваше 145 лв. за четири дни. Сега трябваше само да стигна до върха на пистата.\r\nНа следващия ден реших да разгледам склоновете на Банско. Банско може да се похвали с 75 километра ски писти, като най-дългата дължина е 16 километра. Около 90% от пистите са оборудвани със снегорини за дълготрайна, висококачествена изкуствена снежна покривка. Пистите са подредени според сложността им, като най-трудна е Томба, кръстена на италианския скиор Алберто Томба. В Банско има около 14 писти.\r\nШилигарник и Бъндерица са най-натоварени, тъй като предлагат по нещо и за начинаещите, и за напредналите скиори и сноубордисти.\r\nНа първия си ден, реших да посетя най-лесния склон, който местните хора наричат \"бебешки \". Той е много кратък и е предназначен за начинаещи. Тук се натъквате на хора от 5 до 50 години. Цял ден, от 10 до 17 часа падах, научавайки, че падането от сноуборда е лесната част – трудната е всъщност да го караш. На втория ден реших да отида по-нагоре по склона, наречен Шилигарник, тъй като беше невъзможно да се използва \"бебешкия  склон\" поради тълпата. \r\nНай-досадно за Банско е лифтът. На 58 лева на ден, трябва да го наемате всеки ден, за да получите достъп до различните писти в планината. \r\nПрез целия ден падах, ставах и отново падах, но карах сноуборд. Чувствах се наистина добре. След като се научиш да балансираш, сноубордингът е едно от най-забавните неща, които можете да правиш. Чувстваш се свободен и летящ като птица, докато студеният бриз удря лицето ти.\r\nМежду моите падания и малкото време, в което действително карах сноуборд, отделихме време на разходка в кафенетата, пръснати в планината. Тъй като разходките на Банско са много дълги, е трудно да ги завършиш на един ход, така че има кафене на всеки 3 километра, където можеш да си поемеш дъх и да се затоплиш до камина. Също така, наистина се радвах да гледам как и другите хора падат. Това наистина помогна на моето самочувствие, докато отпивах горещия си шоколад.\r\n По време на моето четиридневно пътуване до Банско бях впечатлен от нещата, които този малък български град може да предложи. Ако не сте със ски, винаги можете да се разходите в планината и да се отпуснете в горещите извори на града. Някои хотели дори имат собствени минерални извори. Храната беше добра и евтина. Например, можете да опитате голяма закуска само за 6 лева. Ако искате да карате ски в чужбина, но  Куршевел  или в Сен Мориц  са извън вашата лига, то Банско със сигурност е добър избор. Виктор Турмаков", "date": "2018.02.10", "title": "Daily Sabah: Банско: Българска страна на чудесата на прага на Турция"}
{"url": "http://www.focus-news.net/news/2018/02/10/2487005/darzhavnata-agentsiya-za-metrologichen-i-tehnicheski-nadzor-provezhda-sreshti-s-oblastni-upraviteli-za-zasilvane-na-vnimanieto-kam-problemni-yazoviri.html", "text": "Ръководството на Държавната агенция за метрологичен и технически надзор (ДАМТН) провежда серия от срещи с областните управители, на чиито територии има множество язовири. Това съобщиха от пресцентъра на ДАМТН. Работните срещи са с цел повишаване на вниманието към проблемните водоеми, както и превенция и недопускане на инциденти предизвикани от неправилното им стопанисване.\r\nПървата от поредицата срещи за 2018 г. се проведе в Кюстендил и в нея участие взеха председателят на ДАМТН Петър Горновски, неговият заместник ген. Кирил Войнов, областният управител Виктор Янев и кметът на общината Петър Паунов. На нея ръководството на агенцията представи резултатите от проверките на територията на областта за изминалата година. Инспекторите на ДАМТН са установени 185 броя нарушения на територията на кюстендилска област. Важно е да се подчертае, че в тази бройка влизат всички неизправности констатирани при проверките на водните съоръжения, като много от язовири са с повече от едно нарушение, а значителна част от тях са предписания по документацията. \r\nПо време на срещата бяха дискутирани и предложенията на ДАМТН за изменения на нормативната уредба и въвеждането на категоризация на язовирите в зависимост от обема и височината на стената, като по този начин ще се освободи административен капацитет за много по-засилен контрол на по-проблемните и тези със сериозни обеми.", "date": "2018.02.10", "title": "Държавната агенция за метрологичен и технически надзор провежда срещи с областни управители за засилване на вниманието към проблемни язовири"}
{"url": "http://www.focus-news.net/news/2018/02/10/2487004/pazardzhik-suhi-sa-patishtata-na-teritoriyata-na-oblastta-trafikat-po-glavnite-patni-arterii-e-normalno-intenziven.html", "text": "Пазарджик. Сухи са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Трафикът по главните пътни артерии е нормално интензивен. \r\nВъведени са ограничения за товарни автомобили в областта. Остава в сила забраната за преминаване на камиони с тегло над 12 тона с ремаркета и полуремаркета по пътя Белово-Юндола. Обходният маршрут за тях е пътят Белово-Варвара-Велинград-Юндола. Въведено е ограничение и за моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава в сила предупреждението за опасност от падащи камъни, особено по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.02.10", "title": "Пазарджик: Сухи са пътищата на територията на областта, трафикът по главните пътни артерии е нормално интензивен"}
{"url": "http://www.focus-news.net/news/2018/02/10/2487007/sofiya-posreshta-trima-evrokomisari-na-godishniya-forum-na-dunavskata-strategiya-mrrb-shte-bade-domakin-na-sabitieto-na-visoko-ravnishte-prez-oktomvri.html", "text": "Министърът на регионалното развитие и благоустройството Николай Нанков и зам.-министър Деница Николова ще бъдат домакини на Седмия годишен форум на Дунавската стратегия, който ще се проведе на 18 и 19 октомври в София. Техни гости ще са трима еврокомисари – по регионална политика Корина Крецу, по образование, култура, младеж и спорт Тибор Наврачич и по цифрова икономика и цифрово общество Мария Габриел, както и над 600 участници - министри, представители на различни институции, бизнеса и неправителствения сектор. Това съобщиха от пресцентъра на Министерството на регионалното развитие и благоустройството (МРРБ).\r\nВодещата тема на форума ще е регионалният туризъм като генератор на икономически растеж и ключов фактор за справяне с екологичните, социално-икономическите и демографските предизвикателства. Очаква се широко да се дискутират възможностите за привличане на публични и частни инвестиции в туризма, както и използването на финансови инструменти. \r\nДунавският регион е една от най-перспективните туристически дестинации в Европа. На територията му има уникални природни дадености, които могат да привличат туристи от цял свят – това са Трансгранични влажни зони, сред които езерата Калараш – Сребърна, Сухая – Комплекс беленски острови, Бистрец – Остров Ибиша и други. В  малка България например има 9 обекта, включени в списъка на ЮНЕСКО за опазване на световното културно наследство: 2 природни и 7 архитектурни. Богати на исторически, културни и природни забележителности са и останалите дунавски държави, затова ще бъде обсъдено създаването на общи туристически продукти, културни коридори и маршрути. Целта е да бъдат привлечени повече туристи от далечни дестинации като Япония, Китай и Австралия, за които посещението на една единствена държава от региона не е оправдано поради големите разстояния.", "date": "2018.02.10", "title": "София посреща трима еврокомисари на Годишния форум на Дунавската стратегия, МРРБ ще бъде домакин на събитието на високо равнище през октомври"}
{"url": "http://www.focus-news.net/news/2018/02/10/2487008/reuters-balgarskiyat-proizvoditel-na-pileshko-gradus-planira-parvichno-publichno-predlagane-na-sumata-ot-100-mln-leva.html", "text": "Водещият производител на пилешко месо „Градус“ съобщи, че планира да събере повече от 100 млн. лева за първично публично предлагане (ППП) на борсата в София през средата на тази година, предава  Reuters.\r\n„Това ще е най-голямото ППП в страната след финансовата криза от миналото десетилетия и ще предложи на инвеститорите достъп до един от най-бързо растящите сектори – хранителната индустрия“, съобщава компанията в официално свое заявление. \r\nКомпанията, която е един от  най-големите производители на оплодени яйца в Европа се очаква да се свърже с финансовите регулатори през април.  „Градус“, който имаше приходи м размер на 200 млн. лева миналата година и печалби в размер на 34 милиона, съобщи, че планира да използва печалбите от ППП, за да разшири продукцията си. \r\nППП-то ще бъде най-голямото на българската фондова борса от 2007 г., когато Първа инвестиционна банка събра така 107 млн. лв.  Виктор Турмаков", "date": "2018.02.10", "title": "Reuters: Българският производител на пилешко „Градус“ планира първично публично предлагане на сумата от 100 млн. лева"}
{"url": "http://www.focus-news.net/news/2018/02/10/2487009/lovech-osmoto-izdanie-na-praznika-na-slaninata-i-greyanata-rakiya-shte-se-provede-v-apriltsi.html", "text": "Осмото издание на празника на сланината и греяната ракия ще се проведе в Априлци. Това съобщиха за Радио „Фокус“ – Велико Търново от Общината. Програмата предвижда фолклорни концерти, храна и веселие за всички посетители. Присъстващите ще имат възможност да опитат от т. нар. „Бабина гозба“, приготвена от 30 килограма сланина, 500 яйца и 30 килограма праз лук. Тя ще ври в „големия чорбаджийски тиган”. Организаторите ще избират най-крехка сланина. Победителят в този конкурс ще спечели живо прасенце. Сред другите обявени конкурси са за знай-оригинално ястие, приготвено със сланина, за най-атрактивно подредено мезе от сланина и за най-ароматна, идеална на градус , чудесна на вкус домашна ракия. Тази година на празника ще се допускат само местни производители на сланина и ракия, както и местни граждани, предлагащи продукти на скара. За целта организаторите на празника ще раздават на всички местни стопани специални стикери, с които да удостоверяват местния произход на стоките, които предлагат.\r\nПразникът ще се проведе на площада в центъра на града. Той е организиран за първи път през февруари 2011 година с цел опазване на старите български традиции чрез представяне на типичните за района печена сланина и греяна ракия на фона на народни песни, хора и хумор.  Организатори са Община Априлци и Народно читалище „Светлина – 1895 г.”.\r\nНадежда КРЪСТЕВА", "date": "2018.02.10", "title": "Ловеч: Осмото издание на празника на сланината и греяната ракия ще се проведе в Априлци"}
{"url": "http://www.focus-news.net/news/2018/02/10/2487006/afp-siriyskite-darzhavni-medii-saobshtavat-che-pvo-na-stranata-e-otblasnala-izraelsko-napadenie.html", "text": "Според сирийските държавни медии ПВО на страната е отблъснала израелско нападение срещу военна база в централната част на страната, поразявайки няколко самолета, предава  AFP.\r\nНовините са съобщени, след като израелската армия заяви, че един от нейните изтребители е катастрофирал по време на удари срещу „ирански цели“ в Сирия, след като са прехванали идващ от там безпилотен летателен апарат.  Виктор Турмаков", "date": "2018.02.10", "title": "AFP: Сирийските държавни медии съобщават, че ПВО на страната е отблъснала израелско нападение"}
{"url": "http://www.focus-news.net/news/2018/02/10/2487010/mvr-19-dushi-sa-postradali-pri-katastrofi-v-stranata-prez-izminaloto-denonoshtie.html", "text": "19 души са пострадали при 12 тежки катастрофи в страната през изминалото денонощие. Това съобщиха от пресцентъра на МВР. Един от пострадалите е с опасност за живота. В столицата са регистрирани 2 тежки и 174 леки пътни инцидента, при които са ранени трима души.\r\nОт началото на годината жертвите на пътя са 54, а пострадалите - 775.", "date": "2018.02.10", "title": "МВР: 19 души са пострадали при катастрофи в страната през изминалото денонощие"}
{"url": "http://www.focus-news.net/news/2018/02/10/2486999/pazardzhik-konstantiyskiyat-episkop-yakov-otsluzhva-obshta-panihida-v-hram-uspenie-bogorodichno-v-grada.html", "text": "С благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков – викарий на Пловдивския митрополит и архиерейски наместник на Пазарджишка духовна околия отслужва обща панихида в храм „Успение Богородично“ в Пазарджик по повод Задушница. Това съобщиха от Архиерейското наместничество в Пазарджик.", "date": "2018.02.10", "title": "Пазарджик: Константийският епископ Яков отслужва обща панихида в храм „Успение Богородично“ в града"}
{"url": "http://www.focus-news.net/news/2018/02/10/2487011/api-vremenno-e-ogranicheno-dvizhenieto-v-izprevarvashtata-lenta-na-avtomagistrala-trakiya-pri-km-105-v-posoka-sofiya-poradi-avarien-remont-na-mantinela.html", "text": "Временно е ограничено движението в изпреварващата лента на автомагистрала \"Тракия\" при км 105, в посока София, поради авариен ремонт на мантинела. Това съобщиха от пресцентъра на Агенция \"Пътна инфраструктура\" (АПИ). Трафикът се извършва в активната лента. От АПИ призовават шодачите да шофират с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.10", "title": "АПИ: Временно е ограничено движението в изпреварващата лента на автомагистрала \"Тракия\" при км 105, в посока София, поради авариен ремонт на мантинела"}
{"url": "http://www.focus-news.net/news/2018/02/10/2487012/plovdiv-zapochva-18-to-izdanie-na-mezhdunarodniya-festival-na-kukerskite-i-maskaradnite-igri-kukove-v-grad-rakovski.html", "text": "Започва 18-то издание на Международния фестивал на кукерските и маскарадните игри „Кукове“ в град Раковски. Това съобщиха за Радио „Фокус“ – Пловдив организаторите на събитието. От 11.00 часа на пл. „Европа“ в града ще се проведе състезателно дефиле, което ще завърши с парад и с представяне на участниците пред журито. За победителите е осигурен награден фонд. На втория ден на фестивала ще свири оркестър „Млади тракийци“ с ръководител Божидар Стрехин.\r\nВъв връзка с провеждането на фестивала се въвеждат ограничения на движението. До 19.00 часа ще е преустановено движението на моторни превозни средства от кръстовището на ул. „Трети март“ и ул. „Петър Богдан“ по придължението на бул. „Георги С. Раковски“ до Белия дом. Ограничава се и движението на автомобили идващи от с. Шишманци от кръстовището на ул. „Никола Вапцаров“ и ул. „Яко Яковски“, по посока центъра. Ул. „Петър Богдан“ се затваря от училище „Христо Ботев“ до спортното игрище. Автобусите от град Пловдив за град Раковски, през квартал „Секирово“, се движат до училище „Христо Ботев“ и обратно през ул. „Родопи“ към квартал „Ген. Николаево“.\r\nМеждународният фестивал на кукерските и маскарадни игри „Кукове“ в Раковски е вторият по големина фестивал след Международния фестивал на маскарадните игри „Сурва” в Перник. Той се организира ежегодно преди „Великденските заговезни” и е едно от най-колоритните събития в общината. Обичаят е свързан с „хамкането на халвата”. Фестивалът се заражда спонтанно от група младежи, които участват в танцовия състав при читалище „Св. св. Кирил и Методий”. От 2002 година фестивалът в града прераства в национален, а от 2003 година той вече е със статут на международен фестивал. Традиционно участниците достигат около 2000 души от всички райони на България и гости от Румъния, Словения, Сърбия, Македония, Ирландия и Гърция.\r\nТони МИХАЙЛОВ", "date": "2018.02.10", "title": "Пловдив: Започва 18-то издание на Международния фестивал на кукерските и маскарадните игри „Кукове“ в град Раковски"}
{"url": "http://www.focus-news.net/news/2018/02/10/2487001/vidin-zasileno-e-politseyskoto-prisastvie-na-izhoda-na-grada-v-posoka-sofiya-vav-vrazka-s-predvizhdaniya-protest-s-iskane-za-izgrazhdane-na-magistrala-vidin-sofiya-i-tunel-pod-petrohan.html", "text": "Засилено е полицейското присъствие на изхода на Видин в посока София, предаде репортер на Радио „Фокус“ – Видин. Над 10 полицейски коли са разположени на три места при входа на Видин, в района на бившите химически заводи до бензиностанцията в квартал „Селището“. Освен полицейски коли има и два буса с надпис „Жандармерия“. Засиленото присъствие на органите на реда във Видин е по повод третия пореден протест на видинчани с искане за незабавно решение на Министерския съвет за стартиране на процедурите по изграждане на магистрала Видин-София и тунел под Петрохан. Протестът ще започне в 10.00 часа, като колона от автомобили ще премине по бул. „Панония“ и ще се спре в центъра на Видин ,пред паметника на Скърбящия воин. От там в 10.30 часа колоната от автомобили ще потегли към изхода на града, като се очаква главен път Е-79 да бъде блокиран около 11.00 часа. \r\nОрганизаторите на протеста от Гражданско движение „Единни за промяна“ заявиха, че днес протестът ще приключи по-рано, за да може новоизбраният Видински митрополит Даниил да пристигне в 16.00 часа във Видин, където ще бъде посрещнат с официална церемония на площад „Бдинци“. \r\nАнна ЛОЗАНОВА", "date": "2018.02.10", "title": "Видин: Засилено е полицейското присъствие на изхода на града в посока София, във връзка с предвиждания протест с искане за изграждане на магистрала Видин-София и тунел под Петрохан"}
{"url": "http://www.focus-news.net/news/2018/02/10/2487014/uchenitsi-i-studenti-po-pravo-parvi-posetiha-parlamenta-v-denya-na-otvoreni-vrati-po-povod-139-ata-godishnina-ot-uchreditelnoto-sabranie.html", "text": "Ученици от 129 ОУ „Антим I“ и студенти по право от Софийския университет „Св. Климент Охридски“ бяха първите посетители на Народното събрание в Деня на отворени врати, предаде репортер на Агенция „Фокус“. Посрещна ги зам.-председателят на парламента Емил Христов. Народното събрание отваря врати за посетители по повод 139-ата годишнина от Учредителното събрание. Посетителите могат да видят оригиналите на Търновската конституция и на „Сребърната конституция” – издадена поради приети промени в основния закон на 9 юли 1911 година. Конституцията се нарича така, защото корицата ѝ е от ковано сребро с позлата. В Клуба на народния представител е поместена документалната изложба „Основите на българския парламентаризъм“, организирана в сътрудничество с Държавна агенция „Архиви”. Гостите могат да разгледат пленарната зала на Народното събрание, да застанат на трибуната и да ударят звънеца, с който се открива и закрива всяко пленарно заседание.\r\nБиляна ИВАНОВА", "date": "2018.02.10", "title": "Ученици и студенти по право първи посетиха парламента в Деня на отворени врати по повод 139-ата годишнина от Учредителното събрание"}
{"url": "http://www.focus-news.net/news/2018/02/10/2487018/blagoevgrad-mezhdunarodna-izlozhba-na-kotki-be-otkrita-v-gradskata-hudozhestvena-galeriya.html", "text": "Международна изложба на котки бе открита в Градската художествена галерия в Благоевград, предаде репортер на Радио „Фокус“ – Пирин. В рамките на днешния ден до 17.00 часа ще могат да бъдат видени интересни породи котки от България, Гърция, Румъния, Франция и Италия. Изложбата ще бъде отворена за посетители и утре, от 10.00 до 12.00 часа. Съдии от Австрия, Белгия, Дания ще следят правилно ли са отглеждани и хранени котките.\r\nОрганизатори на събитието са фелиноложки клуб „Естетикет“ и Антония Алексова. Международната котешка изложба е под егидата на Международната котешка асоциация Tica. \r\nTica е интернационална асоциация за домашни котки с най-големия регистър с членове от цял свят. Членовете ѝ са развъдници, клубове или просто любители на котки от всички континенти.\r\nЛивия НИНОВА", "date": "2018.02.10", "title": "Благоевград: Международна изложба на котки бе открита в Градската художествена галерия"}
{"url": "http://www.focus-news.net/news/2018/02/10/2487019/sport-grigor-dimitrov-zapochva-uchastieto-si-v-roterdam-sreshtu-yaponetsa-sugita.html", "text": "Григор Димитров се завръща на корта за турнира в Ротердам следващата седмица. Миналата година българинът отпадна на четвъртфинал от Давид Гофен, само няколко дни след като бе победил белгиеца на финал в София.\r\nГригор е поставен под №2 в основната схема и стартира на ABN AMRO World Tennis Tournament в двубой срещу японеца Юичи Сугита.\r\nПри победа във втори кръг чака победителя от мача между Филип Крайнович и младия Феликс Оже-Алиасим. Лука Пуй пък е най-високопоставеният тенисист, когото Григор може да срещне на четвъртфинал, а в половината на българина отново е и Давид Гофен, като този път двамата могат да се изправят един срещу друг на полуфинал.\r\nВодачът в схемата Роджър Федерер започва похода си към първата позиция в ранглистата срещу квалификант. Той трябва да се добере до полуфинал, за да постигне тази своя цел, а там евентуално може да срещне Александър Зверев. В половината му са още Стан Вавринка и миналогодишният шампион Жо-Вилфрид Цонга.", "date": "2018.02.10", "title": "Спорт: Григор Димитров започва участието си в Ротердам срещу японеца Сугита"}
{"url": "http://www.focus-news.net/news/2018/02/10/2487016/afp-izrael-saobshti-che-e-atakuval-12-siriyski-i-iranski-tseli-v-siriya.html", "text": "Израелските въоръжени сили са атакували 12 сирийски и ирански цели в Сирия в серия от „широкомащабни набези\" в отговор на огън от по-рано днес, предава  AFP.\r\n„Преди няколко минути израелски изтребители атакуваха сирийските системи за ПВО и ирански цели в Сирия“, пише в официално заявление на израелските въоръжени сили. \r\n„12 цели, включително три ПВО-батареи и четири ирански цели, които са част от иранското военно присъствие в Сирия, бяха атакувани“, чете се в документа.  Виктор Турмаков", "date": "2018.02.10", "title": "AFP: Израел съобщи, че е атакувал 12 сирийски и ирански цели в Сирия"}
{"url": "http://www.focus-news.net/news/2018/02/10/2487020/tass-benyamin-netanyahu-vodi-konsultatsii-vav-vrazka-sas-situatsiyata-po-granitsata-sas-siriya.html", "text": "Министър-председателят на Израел Бенямин Нетаняху води консултации по сигурността във връзка със събитията на границата със Сирия, предава ТАСС.\r\nСпоред местни медии „от началото на инцидента в северната част на Израел Нетаняху провежда консултации по сигурността и утвърждава необходимите действия в режим на реално време“. Членовете на израелския кабинет за сигурността получават информация относно детайлите за случващото се.\r\nТази сутрин израелски хеликоптер свали над Голанските възвишения ирански безпилотен летателен апарат, навлязъл във въздушното пространство на страната. В отговор израелската авиация нанесе удари по ирански обекти в Сирия и унищожи контролен център на Иран на територията на страната. Виктор Турмаков", "date": "2018.02.10", "title": "ТАСС: Бенямин Нетаняху води консултации във връзка със ситуацията по границата със Сирия"}
{"url": "http://www.focus-news.net/news/2018/02/10/2487023/sport-shestima-balgari-shte-uchastva-v-parviya-sastezatelen-den-na-olimpiyskite-igri-v-pyongchang.html", "text": "Шестима българи ще участва в първия състезателен ден на олимпийските игри в Пьонгчанг. В 12.10 часа българско време започва първият манш в спускането с шейни, където сред 40-те участници е и българинът Павел Ангелов. Веднага след него е вторият манш, а третият и четвъртият са в неделя. Ангелов участва за първи път на олимпийски игри.\r\nВ 13.15 часа българско време започва първото състезания в биатлона - дамският спринт на 7.5 километра, в който ще участват Десислава Стоянова, Емилия Йорданова, Даниела Кадева и 20-годината дебютантка на олимпийския игри Милена Тодорова.\r\nВ 14. 35 часа Владимир Зографски ще се бори за влизане в топ 30 в ски скоковете на малка шанца.", "date": "2018.02.10", "title": "Спорт: Шестима българи ще участва в първия състезателен ден на олимпийските игри в Пьонгчанг"}
{"url": "http://www.focus-news.net/news/2018/02/10/2487015/dots-kostadin-nushev-bogoslov-mesopustnata-zadushnitsa-e-svarzana-s-vyarata-che-razdyalata-s-nashite-pochinali-blizki-ne-e-vechna.html", "text": "Месопустната задушница е свързана с вярата, че раздялата с нашите починали близки не е вечна. Това каза богословът Костадин Нушев в интервю за Агенция „Фокус“ по повод първата Голяма задушница за 2018 г., известна още като Месопустна задушница, която според църковния календар тази година се отбелязва на 10 февруари.\r\n„Тази задушница винаги предшества началото на Великия пост или тази неделя от Великия пост, когато започва самото духовно подготвяне на християните за посрещане на великия празник Възкресение Христово. И в този ден църквата е отредила време за молитва за нашите близки покойници и затова пристъпвайки към това духовно преживяване, свързано с поста, с Божия съд, с подготовката за покаянието и за даването на отчет пред собствената съвест за нашия живот, ние се сещаме и си припомняме живота на нашите близки и най-вече пристъпваме към духовно действие, свързано с молитвата за тях“, каза още Нушев.\r\nПо думите му църковното богослужение е свързано с молитвата и с вярата в безсмъртието на човешката душа. „А също така и с вярата в това, че раздялата с нашите близки, които са свършили своя земен път, не е вечна и ние можем чрез нашата молитва и чрез милосърдните дела, които са като спомен за тях и като жертва пред Бога, да съдействаме за духовното опрощаване и божията милост. Това изпросваме и в богослужението за успокоение и за духовен покой, с които Бог да удостои душите на нашите ближни в своето духовно царство“, каза още той и посочи, че това е основната истина и целта на богослужението за задушница.\r\n„На този ден вярващите християни са призовани от църквата да отправят молитви за своите близки покойници. И тази молитва може да бъде както в храма и в определените за това места, където те поставят своите свещички в памет и с молитва за упокой на душите на своите близки, така и в самия гробищен парк, където могат заедно със свещеника да принесат своята молитва за упокоението на душата на своите близки. Това е основното, което църквата ни припомня - а именно, че трябва чрез молитвата и чрез любовта, която ни свързва с нашите близки, ние да знаем, че сме свързани с тях в Божието царство. И можем чрез молитва да изпросим както прошка за техните души, така и по някакъв начин да се помирим и ние със собствената ни съвест и да отдадем някакъв наш скромен принос за тяхното упокоение“, обясни богословът.\r\nЦветилена СИМЕОНОВА", "date": "2018.02.10", "title": "Доц. Костадин Нушев, богослов: Месопустната задушница е свързана с вярата, че раздялата с нашите починали близки не е вечна"}
{"url": "http://www.focus-news.net/news/2018/02/10/2487013/tass-prezidentat-na-yuzhna-koreya-e-pokanen-da-poseti-phenyan.html", "text": "Лидерът на Северна Корея Ким Чен- ун покани президента на Южна Корея Мун Джей-ин да посети в най-скоро време Пхенян, предава  ТАСС.\r\nСпоред представител на южнокорейската президентска администрация „съответното устно послание бе предадено на Мун Джей-ин от Ким Йо-джон – сестрата на Ким Чен-ун, която влиза в състава на високопоставената делегация на Северна Корея, в хода на проведената в събота среща в Синия дом (президентството на Южна Корея – бел.прев.)“. В посланието се съдържа пожелание от Ким Чен-ун да се срещне с южнокорейския президент „колкото се може по-скоро“. \r\nМун Джей-ин е обещал да посети Пхенян „след необходимата подготовка“.  Виктор Турмаков", "date": "2018.02.10", "title": "ТАСС: Президентът на Южна Корея е поканен да посети Пхенян"}
{"url": "http://www.focus-news.net/news/2018/02/10/2487022/mgerb-pazardzhik-organizira-initsiativa-za-denya-na-vlyubenite-14-fevruari.html", "text": "МГЕРБ-Пазарджик организира множество инициативи на местно ниво, каза за Радио „Фокус“ – Пазарджик областния председателт на МГЕРБ Надежда Терзиева. Тя обясни, че за пета поредна година от партийната структура ще осъществят своята традиционна инициатива за Деня на влюбените – 14 февруари. „През следващите няколко дни ще обявим конкурса, в който всички щастливо влюбени двойки ще могат да качат снимки в нашата страница във „Фейсбук“ и след гласуване класиралите се на първите три места ще получат награди. По традиция голямата награда е СПА уикенд във Велинград за влюбената двойка, събрала най-много харесвания“, допълни Терзиева. Тя каза също, че от МГЕРБ-Пазарджик замислят и още индивидуални, както и съвместни инициативи със структурата на ЖГЕРБ в област Пазарджик.\r\nВаня НИКОЛОВА", "date": "2018.02.10", "title": "МГЕРБ-Пазарджик организира инициатива за Деня на влюбените – 14 февруари"}
{"url": "http://www.focus-news.net/news/2018/02/10/2487017/zam-predsedatelyat-na-parlamenta-emil-hristov-mozhem-da-se-gordeem-sas-zalozhenoto-v-tarnovskata-konstitutsiya-predi-tolkova-godini.html", "text": "Неща, заложени в Търновската конституция преди толкова години, и днес са актуални - разделението на властите и децентрализацията. В нея има много неща, с които можем да се гордеем. Това каза зам.-председателят на Народното събрание Емил Христов при посрещането на първите посетители в деня на отворени врати по повод 139-ата годишнина от Учредителното събрание, предаде репортер на Агенция „Фокус“. „Търновската конституция е завещана от дедите ни, а всички ние, българите, обичаме историята си, уважаваме дедите си, пазим спомена за тях. Най-важното - всеки един от нас в сърцето си е готов, независимо от всичко, да пази България“, заяви той. „Нека всички видят Конституцията, да я запомнят, и да знаят, че са се докоснали до светинята“, призова Емил Христов. „Народното събрание е място, което е гордост за всеки българин. Идвайки насам си мислех, че някои от Вас със сигурност един ден ще дойдат в тази сграда и ще бъдат по-добри народни представители от нас. Вярвам в това“, обърна се зам.-председателят на парламента към първите гости. „България има нужда от хора като вас, от тази мисъл, която носите със себе си. Убеден съм, че преди да дойдете тук, всеки от Вас е отворил и е прочел нещо за Първото Велико Народно събрание, за парламента и за Търновската конституция“, каза още той. \r\nНа първите посетители бяха раздадени книги за създаването на Търновската конституция, за участниците в Учредителното Народно събрание в Търново през 1879 година, както и за началата на българския парламентаризъм.\r\nБиляна ИВАНОВА", "date": "2018.02.10", "title": "Зам.-председателят на парламента Емил Христов: Можем да се гордеем със заложеното в Търновската конституция преди толкова години"}
{"url": "http://www.focus-news.net/news/2018/02/10/2487026/blagoevgrad-praznik-na-vinoto-se-provezhda-v-selo-delchevo.html", "text": "Традиционният празник на виното в село Делчево ще се проведе днес и на 11 февруари. Празникът се организира от Община Гоце Делчев години наред и е посветен на Трифон Зарезан. Това съобщиха от пресцентъра на Общината. За днес е предвидена дегустация в рамките на конкурса за най-добър производител на вино и на ракия, която ще се проведе от 14.00 часа в Делчовския хан. \r\nНай-добрите производители в отделните категории ще бъдат наградени по време на празничната програма на 11 февруари, на която гост ще бъде вицепрезидентът Илияна Йотова. От 10.30 часа ще бъде извършено традиционното зарязване на лозята в местността „Баира”. В него, заедно с кмета на община Гоце Делчев Владимир Москов, ще се включи и вицепрезидентът. В 11.00 часа на площада в с. Делчево ще започне музикална програма с участието на атрактивните „Бабугери“ от село Мосомище, Неврокопски ансамбъл за народни песни и танци – Гоце Делчев, фолклорни състави от селата Баничан, Брезница и Абланица, както и оркестър „Неврокоп“ с ръководител Петър Воденов. Както винаги, на площада в Делчево ще се вият хора и ще се лее бяло и червено вино в чест на празника.", "date": "2018.02.10", "title": "Благоевград: Празник на виното се провежда в село Делчево"}
{"url": "http://www.focus-news.net/news/2018/02/10/2487021/tsvetan-tsvetanov-provede-sreshti-vav-vashington-s-amerikanski-kongresmeni-i-evropeyski-deputati.html", "text": "В последния ден от своето посещение в САЩ председателят на ПГ на ГЕРБ и зам.-председател на партията Цветан Цветанов се срещна с американски конгресмени и депутати от Европа и Балканския регион. Това съобщиха от пресцентъра на ПП ГЕРБ. В петък зам.-председателят на ГЕРБ взе участие в традиционната Молитвена закуска при президента на САЩ Доналд Тръмп. \r\nПървата работна среща за деня бе с влиятелния конгресмен от Републиканската партия на САЩ Робърт Адерхолд от щата Алабама. През 2017 г. Адерхолд взе участие в Регионалната молитвена закуска, която се проведе в Пловдив. По време на днешната среща двамата обсъдиха бъдещи съвместни дейности в тази насока. Цветан Цветанов и конгресмен Адерхолд изразиха общо мнение, че духът на разбирателство и толерантност трябва да бъде водещ за Балканския регион. Именно като такъв положителен пример беше посочен сключеният с Македония в средата на 2017 г. Договор за приятелство и добросъседство. „Този договор трасира бъдещото успешно взаимодействие между гражданите на двете страни“, коментира председателят на ПГ на ГЕРБ. Той също така представи идеите за различни съвместни инфраструктурни проекти в региона, които ще допринесат още повече за развитието на културните, социалните и икономическите отношения между хората на Балканите. Беше отправена и покана към конгресмен Адерхолд да посети отново България в удобно за него време.\r\nПо-късно през деня Цветанов разговаря със зам.-председателя на сръбския парламент Владимир Маринкович и депутата от германския Бундестаг Фолкмар Клайн. С Маринкович бяха обсъдени двустранните отношения в областта на парламентарното сътрудничество, както и бяха представени приоритетите на българското председателство на Съвета на ЕС. \r\nПо време на срещата с депутата Фолкмар Клайн, двете страни споделиха задоволството си от факта, че основният приоритет на българското председателство – европейската перспектива пред Западните Балкани, се явява естествено продължение на Берлинския процес. Цветан Цветанов и Фолкмар Клайн бяха категорични, че с оглед на следващите председателстващи ЕС държави (Австрия и Румъния) фокусът върху Западните Балкани ще се задържи за по-дълъг период от време.", "date": "2018.02.10", "title": "Цветан Цветанов проведе срещи във Вашингтон с американски конгресмени и европейски депутати"}
{"url": "http://www.focus-news.net/news/2018/02/10/2487024/adelina-stefanova-hram-vavedenie-bogorodichno-blagoevgrad-nyakolko-sa-golemite-zadushnitsi-prez-godinata-dnes-e-parvata-mesopustna.html", "text": "Няколко са големите задушници през годината, днес е първата - Месопустна. Това каза за Радио „Фокус“ – Пирин Аделина Стефанова, църковен уредник в храм „Въведение Богородично“ – Благоевград. Тя посочи, че думата „Задушница“ все по-често се заменя от синонима помен. „Това е църковен обичай за общ помен на починалите, който се прави на гробовете. Големите задушници са няколко в годината. Първата е преди великите пости, като тя сменя дата си, втората е преди Петдесетница – пак е на различна дата всяка година. Другите две са на Успение Богородично и преди Архангеловден“, каза още Стефанова. \r\nТя добави, че Задушница на гробища се отбелязва и по време на други празници. „Като на Коледа, Великден, Гергьовден, Димитровден. Това са така наречените неписани Задушници“, заяви също Стефанова. Тя подчерта, че човек може да покани свещеник и по друго време в годината, за да направи помен на починал близък.\r\nЛивия НИНОВА", "date": "2018.02.10", "title": "Аделина Стефанова, храм „Въведение Богородично“-Благоевград: Няколко са големите задушници през годината, днес е първата - Месопустна"}
{"url": "http://www.focus-news.net/news/2018/02/10/2487032/reuters-politseyski-sluzhitel-i-dvama-tsivilni-sa-raneni-pri-katastrofa-na-kortezha-na-kanadskiya-ministar-predsedatel.html", "text": "Полицейски служител, каращ мотоциклет в кортежа на канадския министър-председател Джъстън Трюдо е още двама души са били ранени при катастрофа в американския щат Калифорния, предава  Reuters.\r\nПревозното средство на Трюдо не е участвало в катастрофата. Инцидентът се е случил в град Сими Вали, разположен на около 65 км. северозападно от Лос Анджелис, където министър-председателят е изнесъл реч относно отношенията между Канада и САЩ. \r\nКатастрофата се е случила след като шофьор на джип завива рязко пред кортежа. Шофьорът и синът му са ранени и откарани в болница. Американски полицейски служител от кортежа е в „средно тежко състояние“ и също е закаран в болница.  Виктор Турмаков", "date": "2018.02.10", "title": "Reuters: Полицейски служител и двама цивилни са ранени при катастрофа на кортежа на канадския министър-председател"}
{"url": "http://www.focus-news.net/news/2018/02/10/2487028/afp-izrael-zayavi-che-ne-iska-eskalatsiya-na-naprezhenieto-vapreki-che-siriya-i-iran-si-igrayat-s-oganya.html", "text": "Израелската армия изрази мнение, че Сирия и Иран „си играят с огъня“, но и че не иска ескалация на напрежението, след като конфронтация доведе до масивни израелски въздушни удари на територията на Сирия, предава  AFP.\r\nПрессекретарят на израелските въоръжени сили Йонатан Конрикус излезе с коментар след конфронтацията – най-сериозната между Израел и Иран от началото на гражданската война в Сирия. Той заяви, че сирийците и иранците „си играят с огъня“, но и че Израел „не иска ескалация на ситуацията“.\r\n„Това е най-грубото и жестоко иранско нарушение върху израелския суверенитет за последните години“, заяви Конрикус, посочвайки иранския безпилотен летателен апарат, навлязъл от Сирия в израелското въздушно пространство“.\r\n„По тази причина и нашият отговор бе суров“, допълни той.  Виктор Турмаков", "date": "2018.02.10", "title": "AFP: Израел заяви, че не иска ескалация на напрежението, въпреки че Сирия и Иран „си играят с огъня“"}
{"url": "http://www.focus-news.net/news/2018/02/10/2487033/pazardzhik-prodalzhava-informatsionnata-kampaniya-na-vik-za-podmyana-na-ostarelite-vodomeri.html", "text": "Продължава информационната кампания ВиК-Пазарджик за подмяна на водомерите на блоковете и другите многофамилни жилища, това съобщиха за Радио „Фокус“ – Пазарджик от ВиК-Пазарджик. От дружеството уточняват, че старите измервателни уреди дават разлика в с общия водомер. Тази разлика се разпределя между всички живеещи в блока, пропорционално на разхода на вода по отделните апартаменти. Ако част от живеещите имат нови водомери, които отчитат по-точно, на практика те се натоварват допълнително с част от тази разлика, получена заради остарелите водомери на останалите. За това е добре всички да подменят уредите си за отчитане разхода на вода с нови, които са и по-точни. \r\nДружеството разполага с достатъчно нови водомери, които могат да бъдат монтирани на абонатите.\r\nВаня НИКОЛОВА", "date": "2018.02.10", "title": "Пазарджик: Продължава информационната кампания на ВиК за подмяна на остарелите водомери"}
{"url": "http://www.focus-news.net/news/2018/02/10/2487031/blagoevgrad-normalno-se-osashtestvyava-preminavaneto-prez-gkpp-ilinden.html", "text": "Нормално се осъществява преминаването през ГКПП „Илинден“. Това съобщиха за Радио „Фокус“ – Пирин от пункта. Без проблеми се извършва и преминаването на ГКПП „Кулата“, както и на останалите пунктове по българо-гръцката граница.\r\nЛивия НИНОВА", "date": "2018.02.10", "title": "Благоевград: Нормално се осъществява преминаването през ГКПП „Илинден“"}
{"url": "http://www.focus-news.net/news/2018/02/10/2487035/aktsenti-v-predavaneto-za-chestta-i-slavata-na-balgariya-na-radio-fokus.html", "text": "В днешното предаване „За честта и славата на България“ на Радио „Фокус\" ще говорим за мястото и значението на Руско-турската освободителна война от 1877-1878 г. в българската история. Коментар по темата потърсихме от историка проф. Божидар Димитров и автор на книгата „Истинската история на Освобождението 1860 – 1878 г.“. Как се е породила идеята за тази книга? Какви истини за войната разкрива изданието? По тези и още интересни теми ще разговаряме с проф. Димитров. \r\nРодена от подема на националносвободителните движения на Балканите: Сръбско-турската война - 18 юни 1876 г., Априлското въстание - 1876 г. и Цариградската посланическа конференция на Великите сили - 30 ноември - 10 декември 1876 г., Руско-турската освободителна война е историческо съдбовно събитие, довело до свободата на България. Едва ли някога историята ще забрави тази толкова трудно извоювана и заслужена победа на българския народ над турското робство. \r\nСлушайте „За честта и славата на България“, водещ – Деница Узунова.", "date": "2018.02.10", "title": "Акценти в предаването „За честта и славата на България“ на Радио „Фокус\""}
{"url": "http://www.focus-news.net/news/2018/02/10/2487036/pazardzhik-zapochnaha-uchenicheskite-sportni-igri-vav-velingrad.html", "text": "Започнаха Ученическите спортни игри във Велинград, съобщи за Радио „Фокус“ – Пазарджик Бояна Кирилова от Общината. Тя обясни, че участват представители на 14 училища като 8 са от Велинград, а 6 - от останалите населени места в общината. „Най-много отбори има за надпреварата във футболния турнир, където срещите започват на 12 февруари. Останалите спортове са волейбол, баскетбол, тенис на маса, шахмат и хандбал. Срещите по волейбол са днес и утре, по баскетбол на 24 и 25 февруари, турнирът по тенис на маса ще се проведе на 21 февруари“, допълни Кирилова.\r\nВаня НИКОЛОВА", "date": "2018.02.10", "title": "Пазарджик: Започнаха Ученическите спортни игри във Велинград"}
{"url": "http://www.focus-news.net/news/2018/02/10/2487038/veliko-tarnovo-s-18-sm-se-e-povishilo-nivoto-na-reka-dunav-pri-svishtov-prez-izminaloto-denonoshtie.html", "text": "С 18 см се е повишило нивото на река Дунав при Свищов за изминалото денонощие, съобщиха от Хидрометеорологична станция-Свищов. Водният стоеж на реката е там 418 см. Температурата на водата e 4.9 градуса.\r\nДнес ще бъде облачно. В края на деня ще започнат валежи. Максималните температури ще са между 5° и 10°.", "date": "2018.02.10", "title": "Велико Търново: С 18 см се е повишило нивото на река Дунав при Свищов през изминалото денонощие"}
{"url": "http://www.focus-news.net/news/2018/02/10/2487037/tass-izraelskata-armiya-zayavi-che-e-kontrolirala-situatsiyata-s-bezpilotniya-letatelen-aparat-ot-nachalo-do-kray.html", "text": "Прессекретарят на израелските въоръжени сили Йонатан Конрикус заяви, че израелските военни постоянно са контролирали придвижването на излетелия от Сирия ирански безпилотен летателен апарат и са взели решение къде и кога да свалят апарата над израелското въздушно пространство, предава  ТАСС.\r\n„Безпилотният летателен апарат е изпратен и контролиран от иранските сили от територията на тяхна база в Сирия, разположена до Памлира“, заяви Конрикус. „Ние осъществявахме мониторинг на целия полет на апарата и го прехванахме над израелска територия северно от град Бейт Шеан в долината на Йордания“, уточни той.\r\nКонрикус добави, че израелските военни са „контролирали ситуацията“ от начало до край и са решили кога и къде са свалят апарата. „Неговите отломки са у нас и сме сигурни, че той е ирански“, допълни той.  Виктор Турмаков", "date": "2018.02.10", "title": "ТАСС: Израелската армия заяви, че е контролирала ситуацията с безпилотния летателен апарат „от начало до край“"}
{"url": "http://www.focus-news.net/news/2018/02/10/2487034/nova-makedoniya-yohanes-han-zayavi-che-ochakva-ambitsiya-ot-cherna-gora.html", "text": "Европейският комисар по политиката на разширяване Йоханес Хан заяви, че Черна гора може да влезе в ЕС през 2025 г. но дотогава тя трябва да покаже истински резултати по въпроса за върховенството на закона, предава македонската медия  „Нова“.\r\nПо време на посещението си  Подгорица Хан представи на местните политици и общественост европейската стратегия за Балканите. Според него, Черна гора има шанс да използва перспективата на ЕС.\r\n\"Дали ще постигнете тази цел ще зависи изцяло от обективните заслуги и постигнатите резултати. Стратегията ни дава възможност на парламента и гражданското общество да окажат положителен натиск върху правителството да постигне напредък в повече области \", убеден е европейският комисар.\r\nСпоред него това означава, че трябва да има нулева толерантност към корупцията и организираната престъпност, прането на пари, трафика на хора, свободата на изразяване и медиите и че опозицията трябва да се върне в Парламента. Виктор Турмаков", "date": "2018.02.10", "title": "„Нова“ (Македония) Йоханес Хан заяви, че очаква амбиция от Черна гора"}
{"url": "http://www.focus-news.net/news/2018/02/10/2487027/ria-novosti-izrael-zakri-za-poleti-znachitelna-chast-ot-vazdushnoto-si-prostranstvo.html", "text": "Израелските агенции за въздушен контрол са закрили голяма част от въздушното пространство на страната. При това основното летище на страната работи в щатен режим, въпреки инцидента с иранския безпилотен летателен апарат и последвалите след това налети на израелската авиация над Сирия, предава РИА Новости.\r\nВъздушният контрол призна, че за 15-20 минути са задържани няколко самолета , излитащи от международно летище „Давид Бен-Гурион“ или кацащи на него. „Сега летището работи в нормален режим. Цялото въздушно пространство на страната северно от град Шфаим е закрито за всички полети“, пише в съобщение на Управлението на летищата в Израел. \r\nНеголемият град Шфаим е разположен в центъра на страната на около 20 км. северно от Тел Авив  между градовете Герцлия и Нетания.   Виктор Турмаков", "date": "2018.02.10", "title": "РИА Новости: Израел закри за полети значителна част от въздушното си пространство"}
{"url": "http://www.focus-news.net/news/2018/02/10/2487041/ruse-edin-chovek-e-zaginal-pri-katastrofa-mezhdu-turski-tir-i-lek-avtomobil-s-balgarska-registratsiya-na-patya-ruse-byala.html", "text": "Един човек  е загинал  при катастрофа станала тази сутрин на главния път Русе-Бяла (на втория разклон за гр. Две могили)  между ТИР с турска регистрация  и автомобил \"Опел Комбо\" с българска. Това съобщиха от пресцентъра на МВР. Опелът е излизал от разклона, а товарният се е движил в посока Русе. При сблъсъка двете превозни средства са излезли извън пътя, на място е починал  шофьорът на лекия автомобил. На мястото на пътния инцидент е извършен  оглед. Предстои изясняване на обстоятелствата довели до катастрофата.", "date": "2018.02.10", "title": "Русе: Един човек е загинал при катастрофа между турски ТИР и лек автомобил с българска регистрация на пътя Русе-Бяла"}
{"url": "http://www.focus-news.net/news/2018/02/10/2487039/grozdelina-georgieva-regionalen-etnografski-muzey-plovdiv-na-mesopustna-zadushnitsa-zhenite-mesyat-obreden-hlyab-razdava-se-vareno-i-podsladeno-zhito.html", "text": "На Месопустна Задушница се прави помен на починалите ни близки и предци – жените месят обреден хляб, раздава се варено и подсладено жито. Това каза за Радио „Фокус“ – Пловдив Грозделина Георгиева, уредник в Регионален етнографски музей – Пловдив. По думите й най-важното на Задушница е жените да станат рано, да омесят хляб и да сварят житото, което после се носи на гробищата. \r\n„В ранната част на деня всички членове на семейството отиват да почетат своите прародители, да се поклонят пред паметта им. На гробищата първо се прелива с вода и то от най-стария член на семейството, след което всички други се редуват да преливат с вода и вино. На място се раздава свареното и подсладено жито, също различни видове храни, донесени за Задушница. Живите се гощават тук, за да може да се нахранят мъртвите“, обясни Грозделина Георгиева. \r\nТя добави, че Задушница е един от старите български обичаи, като той се повтаря още няколко пъти през годината. „Големите Задушници в Църковния календар са три. Освен Месопустната, предстоят Черешова задушница през май, в съботата преди Петдесетница, и Архангелова задушница през ноември, в съботата точно преди Архангеловден. Освен тези три големи задушници, в много краища на България помен за мъртвите се прави и в съботите покрай други големи църковни празници като Димитровден, Петковден, Гергьовден, Тодоровден и други“, посочи етнологът.\r\nТони МИХАЙЛОВ", "date": "2018.02.10", "title": "Грозделина Георгиева, Регионален етнографски музей – Пловдив: На Месопустна Задушница жените месят обреден хляб, раздава се варено и подсладено жито"}
{"url": "http://www.focus-news.net/news/2018/02/10/2487042/dzhumhuriet-turski-opozitsionen-deputat-erdogan-e-napravil-golyamo-darenie-za-vatikana-za-da-mozhe-da-bade-priet-ot-papata.html", "text": "Депутатът от основната опозиционна Народнорепубликанска партия (НРП) Халюк Пекшен твърди, че турският президент Реджеп Тайип Ердоган е направил „дарение в голям размер” за Ватикана, само и само за да може да се срещне с папа Бенедикт, пише вестник „Джумхуриет”. \r\nОпозиционният депутат, който по професия е адвокат , вече е внесъл в Меджлиса писмено парламентарно питане по въпроса. „Стана ясно, че успоредно с поверената на бездарни съпартийци външна политика, управляващата Партия на справедливостта и развитието (ПСР) вече провежда и една нова външна политика, основаваща се на подкупи и дарения. За получаването на рандеву от лидерите на която и да е държава, вече задължително се налага от тази държава да бъдат закупувани самолети, или да бъде доставяно месо, или да се правят дарения. За последно Ердоган посети Ватикана и там направи едно голямо дарение, благодарение именно на което можа да се срещне с папата. Става въпрос за милиони долари.”, пише в парламентарното си питане турският опозиционен депутат, цитиран от „Джумхуриет”. Георги Димов", "date": "2018.02.10", "title": "\"Джумхуриет\": Турски опозиционен депутат: Ердоган е направил голямо дарение за Ватикана, за да може да бъде приет от папата"}
{"url": "http://www.focus-news.net/news/2018/02/10/2487044/sofiya-politsai-zaloviha-mazh-ograbil-14-godishno-momche.html", "text": "Полицаи заловиха мъж, ограбил 14-годишно момче. Това съобщиха от пресцентъра на МВР. На 11 януари в Шесто РУ е заявено, че на пл. „Ручей“ 14-годишно момче е било нападнато от непознат, който след заплахи отнел джобните му пари и избягал. По случая е образувано досъдебно производство. \r\nВ резултата на предприетите оперативно-издирвателни действия е било установено, че извършител на деянието е С.П./24г./ от село Еленово, община Търговище. В хода на разследването е установено, че същият е извършител на престъпление на територията на Първо РУ. След доклад на събраните материали в Софийска районна прокуратура С.П. е привлечен като обвиняем за престъпление по чл.198 от НК.", "date": "2018.02.10", "title": "София: Полицаи заловиха мъж, ограбил 14-годишно момче"}
{"url": "http://www.focus-news.net/news/2018/02/10/2487045/pregled-na-mezhdunarodnite-novini-do-13-chasa-agentsiya-fokus.html", "text": "Европейският комисар по политиката на съседство и политиката за разширяване на ЕС Йоханес Хан заяви по време на посещението си в Подгорица, че  Черна гора може да стане член на Европейския съюз и преди 2025 г. и допълни, че този процес зависи от обективни заслуги и резултати.\r\nЕврокомисарят Йоханес Хан в петък следобед пристигна в черногорската столица Подгорица, за да представи Стратегията на Европейската комисия за Западните Балкани и след разговорите с премиера Душко Маркович се обърна към членовете на парламентарната комисия за европейска интеграция и международните отношения.\r\nХан същевременно заяви, че въпросната стратегия потвърждава, че ангажиментът на ЕС за присъединяването на Черна гора е твърд и без колебания, както и че определя пътя, по който страната би могла да се подготвят, за да стане член до 2025 г. \r\n\"Държавата има възможност да използва тази перспектива. Дали ще осъществи това, зависи от конкретните заслуги и резултати\", отбеляза Хан добави, че „няма свободно преминаване, ако не се спазват критериите\".\r\n\"Присъединяването на ЕС е избор на поколенията, но най-важното е да се решат съществуващите недостатъци, които се отнасят на върховенството на закона, свободата на словото и борбата срещу корупцията и организираната престъпност. Няма ограничения за скоростта на пътя към членство. Процесът на присъединяване към ЕС е също толкова важен, колкото и крайната цел, т.е. членството\", отбеляза Хан.\r\nСъщевременно европейският комисар изрази мнение, че когато става въпрос за върховенството на закона, очаква по-нататъшни усилия на Черна гора в тази сфера, което е предпоставка за влизане в ЕС, но и ключова предпоставка за привличането на инвеститори и постигането на целите и подобряването на живота на гражданите ѝ.\r\n*** Според сирийските държавни медии ПВО на страната е отблъснала израелско нападение срещу военна база в централната част на страната, поразявайки няколко самолета.\r\nНовините са съобщени, след като израелската армия заяви, че един от нейните изтребители е катастрофирал по време на удари срещу „ирански цели“ в Сирия, след като са прехванали идващ от там безпилотен летателен апарат. \r\n*** Израелските военни са прехванали тази нощ ирански безпилотен летателен апарат, проникнал във въздушното пространство на страната от съседна Сирия и са атакували в отговор „ирански цели“ на територията на арабската държава. Израелската армейска пресслужба също така съобщава, че силите на ПВО на Сирия са изстреляли няколко зенитни ракети по израелските самолети.\r\n„Боен хеликоптер успешно прехвана иранския безпилотен летателен апарат, който бе излетял от Сирия и навлязъл във въздушното пространство на Израел. В отговор силите за отбрана на Израел атакуваха ирански цели в Сирия“, пише в официално заявление на израелската армия.\r\nОтветният огън на сирийските ПВО, за резултата на който военните не съобщават, е активирал сирените за въздушна тревога в контролираните от държавата на евреите Голански височини.\r\n***  Полицейски служител, каращ мотоциклет в кортежа на канадския министър-председател Джъстън Трюдо е още двама души са били ранени при катастрофа в американския щат Калифорния.\r\nПревозното средство на Трюдо не е участвало в катастрофата. Инцидентът се е случил в град Сими Вали, разположен на около 65 км. северозападно от Лос Анджелис, където министър-председателят е изнесъл реч относно отношенията между Канада и САЩ. \r\nКатастрофата се е случила след като шофьор на джип завива рязко пред кортежа. Шофьорът и синът му са ранени и откарани в болница. Американски полицейски служител от кортежа е в „средно тежко състояние“ и също е закаран в болница. \r\n*** Председателят на групата на Демократическата партия в Конгреса на САЩ Нанси Пелоси обвини Белия дом, че политизира разузнавателните агенции, след като президентът Доналд Тръмп блокира публикуването на меморандума на демократите. Според нея „президентът има нещо за криене“.\r\n„Отказът на Тръмп да публикува меморандума на демократите в комисията на Конгреса по разузнаване е зашеметяващо дързък опит за покриването на истината относно скандала с Русия от американския народ“, заяви Пелоси. „Решението на президента е част от опасен и отчаян механизъм за покриване от страна на президента. Ясно е, че той има нещо за криене“, допълни тя.\r\nДумите ѝ идват, след като бе обявено, че Тръмп е решил да блокира публикуването на меморандума на Демократическата партия, посочвайки „значителна загриженост за националната сигурност“.  Документът цели да оспори този, съставен от Нунес и публикуван миналата седмица, обвиняващ ФБР и Министерство на правосъдието, че са злоупотребявали с правомощия при следенето на предизборната кампания на Тръмп за предполагаемата руска намеса.\r\nСлед като меморандума на републиканците бе публикуван, демократите изразиха притеснения за точността му и ги обвиниха, че се опитват да провалят разследването на руската намеса.\r\n*** Срещата между севернокорейската делегация на Зимните олимпийски игри в Пьончан и южнокорейският президент Мун Джей-ин, проведена в събота, е инициирана от Сеул.\r\nРазговорите между държавният глава и Ким Йо-сун, сестра на севернокорейският лидер, са най-значимото дипломатическо събитие между двете корейски държави от края на Корейската война насам, като посещението на Ким Йо-сун освен това е първата визита на член на управляващата в Северна Корея фамилия в последния повече от половин век. \r\nНе е известно както е обсъдено по време на срещата. \r\n***", "date": "2018.02.10", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/02/10/2487047/gen-andrey-botsev-shte-obyavim-konkursi-za-naemane-na-tsivilni-litsa-na-voenna-sluzhba-za-da-popalnim-1300-broyki-ot-nedokomplekta.html", "text": "Тази година сме заделили около 30 млн. лева, за да обявим конкурси за наемане на военна служба на цивилни лица, завършили висше и средно образование, за да попълним 1300 бройки от недокомплекта. Това каза началникът на отбраната генерал-лейтенант Андрей Боцев в предаването „Седмицата“ по Дарик радио. „За 2019-2021 година също имаме необходимите средства, гарантирани от правителството, за поетапно попълване за до 800 човека годишно“, обясни той. „Свободните места в армията са средно около 20% - офицерските около 20%, сержантските около 17%, войнишките са около 25%“, посочи ген. Боцев и заяви, че особено тревожно е състоянието в окомплектоването на Сухопътни войски. „Мен много ме притеснява офицерският корпус, който иска време, за да се изгради в годините и да има необходимия капацитет, за да подготвя останалите военнослужещи“, уточни началникът на отбраната. „Некомплектът е около 5400 човека, от тях не стигат някъде около 1300 офицери“, коментира той. В отговор на въпрос защо българите не искат да стават професионални военни Андрей Боцев посочи: „Поради факта, че обстановката много се промени, а има социален проблем. Системното недофинансиране на Българската армия в последните години наложи постепенното напускане на личния състав“. „Трябва да се наблегне на социалния пакет. Миналата година направихме първите стъпки, макар и малки - вдигнахме порциона с 30 лева.\r\nСлед като правителството отпусна 100 млн. лева вдигнахме заплатите с около 80-90 лева на военнослужещ. Заделихме средства и за стимулиране на командирите, които са основните длъжности в армията. Увеличихме приема на курсанти до 180 човека“, изтъкна началникът на отбраната. „Попълнихме тези места, но продуктът ще излезе след 4-5 години. За некомплекта в армията са необходими около 8-10 години, като се има предвид, че военните училища не произвеждат капитани и майори. Проблемът ни е в средния eшалон - подполковник, полковник и майор, там е недостигът“, коментира ген. Боцев. „Подготвили сме варианти за социален пакет, за да може военната служба да бъде по-привлекателна“, обясни той и допълни, че социалните пакети трябва да включват придобивки, които военните са притежавали преди.", "date": "2018.02.10", "title": "Ген. Андрей Боцев: Ще обявим конкурси за наемане на цивилни лица на военна служба, за да попълним 1300 бройки от недокомплекта"}
{"url": "http://www.focus-news.net/news/2018/02/10/2487046/mrrb-obshtina-karnobat-tryabva-da-otstrani-dopusnati-zaradi-nezavarsheno-sanirane-defekti-po-zhilishtna-sgrada-v-grada.html", "text": "Община Карнобат трябва да отстрани допуснати заради незавършено саниране дефекти по жилищна сграда в града. Това съобщиха от пресцентъра на Министерството на регионалното развитие и благоустройството (МРРБ). При неизпълнение на препоръките на Общината ще бъде наложена финансова корекция от Управляващия орган (УО) на Оперативна програма „Региони в растеж“ (ОПРР).\r\nПроверка на място на жилищна сграда на бул. „България“ № 1 в Карнобат направи Управляващия орган на Оперативна програма „Региони в растеж“ 2014 - 2020 във връзка с разпространената в медиите информация за недобро състояние на саниращи се жилищни сгради в града. Сградата се реновира в рамките на проект „Повишаване на енергийната ефективност в жилищния сектор в град Карнобат“, финансиран от оперативната програма, в който са включени общо 16 жилищни блока. \r\nВ резултат на проверката е установено, че строително-монтажните работи по сградата са временно спрени поради неподходящи метеорологични условия. Като доказателство е представено писмо  на  Националния институт по метеорология и хидрология и Заповедна книга със заповед на проектанта по част „Архитектура“, съгласувано със строителния надзор и инвеститорския контрол, за спиране на всички дейности, които ще компрометират качественото изпълнение на обекта. Като мотив за това е посочено, че заради високата влажност на въздуха, ниските температури и евентуалното замръзване на шпакловката или мазилката могат да предизвикат дефекти.\r\nПоради незавършените дейности по покривната конструкция и неблагоприятните климатични условия са констатирани течове по тавани и стени в жилищата от последните етажи. \r\nКато временна мярка за спиране на течовете е изискано от бенефициента – Община Карнобат, да се покрие цялата покривна конструкция, включително стрехите, с полиетиленово фолио, до настъпване на благоприятни условия за окончателно завършване на работата по нея. Преди стартиране на строителството Общината ще трябва да предприеме и всички законови мерки съобразно нормативните изискванията в областта за отстраняване на строителните дефекти, настъпили в резултат на консервацията на строежа. В същия срок от бенефициента е изискано да възложи на фирмата-изпълнител извършване на допълнителни строително-ремонтни работи за отстраняване на виновно допуснатите грешки, недостатъци, както и всички появили се дефекти по части от домовете на живущите.\r\nОтправените към бенефициента препоръки и тяхното изпълнение са обект на последващ контрол от страна на УО на ОПРР, като при констатирано неизпълнение или при липса на нужното качество ще бъде наложена финансова корекция върху стойността на отпуснатата безвъзмездна финансова помощ по проекта.", "date": "2018.02.10", "title": "МРРБ: Община Карнобат трябва да отстрани допуснати заради незавършено саниране дефекти по жилищна сграда в града"}
{"url": "http://www.focus-news.net/news/2018/02/10/2487040/ria-novosti-izraelskata-armiya-e-na-mnenie-che-vazdushnite-udari-po-teritoriyata-na-siriya-imat-otbranitelen-harakter.html", "text": "Прессекретарят на израелската армия Йонатан Конрикус съобщи, че страната не се интересува от ескалация на положението в Сирия, а въздушните удари по нейна територия са отбранително действие, предава РИА Новости.\r\nСпоред него въздушните удари по Сирия са отбранителни и провокирани от агресията на Иран, изпратил миналата нощ безпилотен летателен апарат във въздушното пространство, контролирано от еврейската държава. \r\n„Ние защитаваме своя суверенитет, въздушно пространство и гражданско население. Нашият интерес е в това да се даде възможност на израелските граждани да се насладят на почивните дни без по-нататъшна ескалация“, допълни той. Офицерът допълни, че този инцидент от гледна точка на Израел не е изчерпан. Виктор Турмаков", "date": "2018.02.10", "title": "РИА Новости: Израелската армия е на мнение, че въздушните удари по територията на Сирия имат отбранителен характер"}
{"url": "http://www.focus-news.net/news/2018/02/10/2487025/vidin-zapochna-protestat-s-iskane-za-magistralen-pat-ot-sofiya-za-vidin-i-tunel-pod-petrohan.html", "text": "Започна протестът във Видин с искане за незабавно решение на Министерския съвет за стартиране на процедурите по изграждане на магистрала Видин-София и тунел под Петрохан, предаде репортер на Радио „Фокус“ – Видин. Колона от автомобили потегли от центъра на града, а друга тръгна от бул. “Панония“. Двете колони се отправиха към изхода на Видин в посока София. Там се очаква протестиращите да блокират отново главен път Е-79. Засега част от колите с протестиращи са отбити в локални пътни участъци край главното шосе. На изхода на Видин има засилено присъствие на полиция и жандармерия. \r\nАнна ЛОЗАНОВА", "date": "2018.02.10", "title": "Видин: Започна протестът с искане за магистрален път от София за Видин и тунел под Петрохан"}
{"url": "http://www.focus-news.net/news/2018/02/10/2487043/todorka-nedeva-regionalen-istoricheski-muzey-veliko-tarnovo-po-vreme-na-uchreditelnoto-sabranie-se-postavyat-osnovite-na-savremennata-moderna-balgarska-darzhavnost.html", "text": "Навършват се 139 години от създаването на Учредителното събрание, заседавало във Велико Търново. Това припомни за Радио „Фокус“ – Велико Търново Тодорка Недева, уредник отдел „Нова и най-нова история“ в Регионален исторически музей-Велико Търново. Учредителното народно събрание заседава във Велико Търново от 10 февруари до 16 април 1879 година. „След бурни и оживени дебати била приета първата българска конституция, известна в българската ни история под името Търновска. На 17 април същата година в град Велико Търново се открило и Първото Велико Народно събрание, което избрало Александър I Батенберг за български княз. Така Старата столица станала център на първите най-значителни държавни политически събития у нас след Освобождението. Всъщност във Велико Търново по време на Учредителното събрание се поставят на практика и основите на съвременната модерна българска държавност чрез приемането на Конституцията“, допълни Тодорка Недева.\r\nУчредителното събрание се състои от 229 български народни представители: избрани от гражданите, назначени от Временното руско управление (ВРУ) и по право като висши администратори на ВРУ, както и представители на няколко обществени организации – Рилския манастир, Одеското българско настоятелство, Виенското българско общество „Напредък“, Българското книжовно дружество и Кишиневското българско общество. Задачата му е да изработи основния закон на Княжество България. Открито е от руския императорски комисар княз Александър Дондуков-Корсаков.\r\nНадежда КРЪСТЕВА", "date": "2018.02.10", "title": "Тодорка Недева, Регионален исторически музей-Велико Търново: По време на Учредителното събрание се поставят основите на съвременната модерна българска държавност"}
{"url": "http://www.focus-news.net/news/2018/02/10/2487029/vidin-protestirashtite-blokiraha-glaven-pat-e-79.html", "text": "Протестиращите блокираха главен път Е-79 при Видин, предаде репортер на Радио „Фокус“ – Видин. Протестът се провежда за трета поредна събота с искане за незабавно решение на Министерския съвет за стартиране на процедурите по изграждане на магистрала Видин-София и тунел под Петрохан. След като оставиха колите си в локални пътни участъци край шосето протестиращите се събраха на паркинга пред бившите химически заводи при изхода на града в посока София. Посрещна ги колона от полицаи и жандармеристи, които трябваше да ги спрат, за да не блокират пътя. Без да се стига до сблъсъци протестиращите заобиколиха служителите на реда и излязоха на главен път Е-79, който към момента е блокиран и преминаването по него е преустановено.\r\nАнна ЛОЗАНОВА", "date": "2018.02.10", "title": "Видин: Протестиращите блокираха главен път Е-79"}
{"url": "http://www.focus-news.net/news/2018/02/10/2487048/sofiya-politseyski-patrul-s-radar-e-razpolozhen-na-bul-botevgradsko-shose-predi-otbivkata-za-kalotina-pri-izhoda-na-stolitsata.html", "text": "Полицейски патрул, оборудван с радар, е разположен на бул. „Ботевградско шосе“ преди отбивката за Калотина при изхода на София, съобщи слушател на Радио „Фокус“.", "date": "2018.02.10", "title": "София: Полицейски патрул с радар е разположен на бул. „Ботевградско шосе“ преди отбивката за Калотина при изхода на столицата"}
{"url": "http://www.focus-news.net/news/2018/02/10/2487030/andrey-kovachev-enp-protsesat-na-prisaedinyavane-na-zapadnite-ni-sasedki-kam-es-shte-zapochne-kogato-i-ako-sa-gotovi.html", "text": "Процесът на присъединяване на западните ни съседки към ЕС ще започне, когато и ако са готови. Това коментира евродепутатът от ЕНП/ГЕРБ Андрей Ковачев в седмичното обзорно предаване „Метроном“ на Радио „Фокус“ за приетата от Европейската Комисия Стратегия за Западните Балкани. Той уточни, че в този процес няма нито фаворити, нито страни, смятани за изоставащи в подготовката си за членство. \r\n„От самите държави зависи доколко ще се справят с предприсъединителния процес и доколко политическите класи в съответните страни наистина имат желание за реформи и за приемане на Европейското законодателство. От геополитическа гледна точка е важно, за да може да се стабилизира регионът, ЕС да има конкретни проекти, които гражданите на кандидатстващите страни да припознават – като солидарна помощ от ЕС, свързаност, дигиталната сфера, роуминг, образование, отварянето на европейски програми и то още преди тези страни да са станали членове на Съюза“, добави Андрей Ковачев. Той каза още, че що се отнася до предприсъединителния процес, всяка страна се оценява поотделно, което дава шанс на страни като Сърбия и Черна гора да „изостанат“, докато Македония например да ги „задмине“. Евродепутатът подчерта необходимостта споровете със съседите да бъдат решени още преди започването на преговорите.", "date": "2018.02.10", "title": "Андрей Ковачев, ЕНП: Процесът на присъединяване на западните ни съседки към ЕС ще започне, когато и ако са готови"}
{"url": "http://www.focus-news.net/news/2018/02/10/2487054/kmetat-na-chepelare-slavka-chakarova-vsyaka-godina-otbelyazvame-spechelvaneto-na-edinstveniya-do-momenta-zlaten-medal-za-stranata-ni-ot-zimni-olimpiyski-igri-na-ekaterina-dafovska.html", "text": "Всяка година Чепеларе отбелязва годишнината от спечелването на единствения до момента златен медал за страната ни от зимни олимпийски игри на Екатерина Дафовска. Това каза в обзорното предаване „Метроном“ на Радио „Фокус“ кметът на курортния град Славка Чакърова, по повод отличието на родената в Чепеларе българска биатлонистка от Зимните олимпийски игри в Нагано през февруари 1998 г. Славка Чакърова допълни, че от 1998 година в Чепеларе има традиция годишнината от златното отличие на Дафовска да се чества с олимпийски ден. \r\n„На 9 февруари не е празнувало само Чепеларе. Това е едно велико постижение. Особено силно ние се гордеем, защото едно момиче от Родопите успя да покаже на света какво можем ние българите, родопчаните, и в нейна чест се издигна и българският флаг и прозвуча българският химн. Все още чепеларци си спомнят за този ден и го съпреживяват с много емоции и сълзи в очите“, каза още Чакърова.\r\nСлавка Чакърова допълни, че на провеждащата се в момента олимпиада в Южна Корея участват общо четирима представители на Чепеларе, с които са свързани и надеждите на България за медали.", "date": "2018.02.10", "title": "Кметът на Чепеларе Славка Чакърова: Всяка година отбелязваме спечелването на единствения до момента златен медал за страната ни от зимни олимпийски игри на Екатерина Дафовска"}
{"url": "http://www.focus-news.net/news/2018/02/10/2487053/sport-shvedka-specheli-parvoto-olimpiysko-zlato-v-pyongchang.html", "text": "Шведката Шарлоте Кала спечели първия златен медал на зимните Олимпийски игри в Пьонгчанг. Тя триумфира с титлата по ски-бягане в скиатлона на 15 километра. Кала финишира по трасето от 7,5 километра класически стил и 7,5 километра свободен стил за 40:44.9 минути.\r\n30-годишната шведка атакува в последните 3 километра от дистанцията и завоюва шесто олимпийско отличие в кариерата си и трето злато след 10 километра свободен стил във Ванкувър 2010 и с щафетата на Швеция на 4 по 5 километра в Сочи 2014.\r\nКала взе реванш от Марит Бьорген (Норвегия), която я изпревари в скиатлона на Игрите в Сочи преди четири години. Защитаващата титлата си и действаща световна шампионка Бьорген финишира втора на 7.8 секунди и не успя да стане първата състезателка по ски-бягане с три поредни олимпийски титли в една дисциплина.\r\nФинландката Криста Пармакоски, световна вицешампионка от Лахти 2017, си осигури бронза с изоставане от 10.1 секунда.", "date": "2018.02.10", "title": "Спорт: Шведка спечели първото олимпийско злато в Пьонгчанг"}
{"url": "http://www.focus-news.net/news/2018/02/10/2487050/dha-zhestoka-patna-katastrofa-v-turtsiya-osem-zaginali-mnogo-raneni.html", "text": "При тежка пътна катастрофа тази сутрин в провинция Кахраманмараш, Югоизточен Анадол, на място са загинали осем души, а много други са ранени, предаде информационната агенция Догу хабер ажансъ (ДХА).\r\n На първокласния път Кахраманмараш – Кайсери микробус буквално се е влязъл в движещия се пред него камион. На мястото на тежкия пътен инцидент са много полицейски и медицински екипи. Ранените се извозват с линейки до най-близките болнични заведения, посочва още ДХА. Георги Димов", "date": "2018.02.10", "title": "ДХА: Жестока пътна катастрофа в Турция: осем загинали, много ранени"}
{"url": "http://www.focus-news.net/news/2018/02/10/2487056/navarshvat-se-96-godini-ot-smartta-na-deetsa-na-makedono-odrinskoto-revolyutsionno-dvizhenie-hristo-matov.html", "text": "Навършват се 96 години от смъртта на деецът на македоно-одринското революционно движение Христо Матов. За Радио „Фокус“ – Пирин Николай Куколев, историк и преподавател по история в Национална хуманитарна гимназия „Св. св. Кирил и Методий“ – Благоевград, която е наследник на Солунската българска мъжка гимназия, каза, че Христо Матов е един от много български герои, които свързват името си със Солунската българска мъжка гимназия. По думите му личностите, които са имали общо с училището са много, като една част от тях са били ученици, а други - учители в него. „Тук на първо място трябва да споменем имената на хора, които са свързани с първите години от учредяването на гимназията, част от малко по-късните лидери на Вътрешната македоно-одринска революционна организация (ВМОРО), като Даме Груев, Гоце Делчев, като Христо Матов“, каза още Куколев. С името на гимназията се свързват и имена на успешни български политици, които са участвали в управлението на България.„Фокус“ припомня:\r\nХристо Матов е роден на 10 март 1872 година в Струга. Първоначално учи в родния си град, а след това - в Солун и в СУ „Св. Климент Охридски“. През 1893 година се завръща в Македония и става директор и учител в четирикласното училище в Сяр. В редовете на ВМОРО влиза през 1894 година. Премества се да учителства в Скопие, където основава и първия революционен комитет. Взима участие в работата на Солунския конгрес на ВМОРО (1896 г.), а две години по-късно е избран за член на Централния комитет на организацията. По време на разкритията след Солунската афера през 1901 г. е арестуван и изпратен на заточение в Мала Азия. След освобождаването си през 1902 г. заминава за България и се установява в София. Там заедно с Христо Татарчев е включен в състава на Задграничното представителство на ВМОРО. Излага своите възгледи за развитието на македоно-одринското революционно движение в редица брошури: „Основи на Вътрешната революционна организация“, „За управлението на вътрешната революционна организация“, „Въстанишки действия“ и др. След Младотурската революция през 1908 г. се връща в Солун и участва в основаването на Съюза на българските конституционни клубове. През Първата световна война (1914-1918 г.) служи в Скопие. Заболява тежко и се самоубива на 10 февруари 1922 година.\r\nЛивия НИНОВА", "date": "2018.02.10", "title": "Навършват се 96 години от смъртта на дееца на македоно-одринското революционно движение Христо Матов"}
{"url": "http://www.focus-news.net/news/2018/02/10/2487052/afp-sayuznitsite-na-siriya-otrichat-bezpilotniyat-letatelen-aparat-da-e-narushaval-izraelskoto-vazdushno-prostranstvo.html", "text": "Съюзниците на сирийския режим Иран и ливанската шиитска групировка „Хизбулла“ отрекоха твърденията на Израел, че ирански безпилотен летателен апарат е навлязъл в израелското въздушно пространство, предава  AFP.\r\nВ общо заявление не отхвърлят израелските „лъжи“ , които предизвикаха ответен огън по цели в Сирия и обещаха „твърд и категоричен отговор за всяка нова агресия“.  Виктор Турмаков", "date": "2018.02.10", "title": "AFP: Съюзниците на Сирия отричат безпилотният летателен апарат да е нарушавал израелското въздушно пространство"}
{"url": "http://www.focus-news.net/news/2018/02/10/2487057/krasimir-uzunov-gartsiya-i-makedoniya-preminaha-prez-sedmitsa-na-nadezhdite.html", "text": "Гърция и Македония преминаха през „седмица на надеждите“. Така в обзорното публицистично предаване на Радио „Фокус“ „Метроном“ Красимир Узунов, президент на Агенция и национална радиоверига „Фокус“ и анализатор на историята на Македония, определи последните събития, разиграли се на международното поле между двата народа, всеки - защитаващ своята позиция в дългогодишния спор за името Македония. „Седмица на надеждата на двете правителства, че най-накрая са намерили пътя, по който трябва да вървят за решаване на четвърт-вековен спор. На надежда на тези, които са обструкция на правителствата, че твърдостта на народните движения ще ги постави пред свършен факт и няма да могат да стигнат до консенсус. Трябва да се смята какво ще струва това на Македонската конституция, като се започне от ред наименования, които трябва да се променят. За албанците това няма значение, за Македония това е въпрос на чест. Има ли референдум за промяна на името на страната - това означава още шест-седем месеца, т. е. - тази година най-вероятно ще бъде загубена. Ако се отиде на варианта за смяна на името в парламента, не изключвам и вътрешни борби. Може да се стигне и до падане на правителства“, обясни той. \r\nКрасимир Узунов каза още, че страната, която трябва да предприеме повече стъпки за разрешаване на задълбочаващия се спор за името, е Македония. Той добави, че задачата на Гърция е в разубеждаването на несъгласните 71% гръцки граждани да приемат сложно име, съдържащо термина Македония. Президентът на Агенция и национална радиоверига „Фокус“ допълни, че намирането на пресечна точка на интересите ще е много сложно и не прогнозира успокояване на международното напрежение по този казус в близко бъдеще.", "date": "2018.02.10", "title": "Красимир Узунов: Гърция и Македония преминаха през „седмица на надеждите“"}
{"url": "http://www.focus-news.net/news/2018/02/10/2487049/reuters-siriya-saobshti-che-neynata-protivovazdushna-otbrana-otgovarya-na-nova-izraelska-agresiya.html", "text": "Според сирийските държавни медии сирийската ПВО отговаря на „нова израелска агресия“, а военен източник съобщи, че противовъздушната отбраната е отблъснала атаки срещу военни позиции в южната част на страната, предава  Reuters.\r\nПо-рано израелската армия съобщи, че неин изтребител Ф-16 е бил свален в Северен Израел по време на мисия по унищожаването на ирански контролен център за безпилотни летателни апарати, разположен в Сирия.\r\n„Израелският враг поднови агресията си по някои военни позиции в южните части на страната. Нашата ПВО отговори и отблъсна агресията“, заяви сирийски военен източник.  Виктор Турмаков", "date": "2018.02.10", "title": "Reuters: Сирия съобщи, че нейната противовъздушна отбрана отговаря на „нова израелска агресия“"}
{"url": "http://www.focus-news.net/news/2018/02/10/2487061/blagoevgrad-nyama-postradali-pri-katastrofata-na-pat-ii-19-simitli-gotse-delchev-rayonat-e-razchisten-i-dvizhenieto-se-izvarshva-normalno.html", "text": "Няма пострадали при катастрофата на път II-19 Симитли – Гоце Делчев в участъка между Добринище и Места. Това съобщи за Радио „Фокус“ – Пирин дежурният служител в Областно пътно управление – Благоевград. Инцидентът е станал около 13.00 часа между два леки автомобила. При пътнотранспортното произшествие са нанесени материални щети по превозните средства. Районът на катастрофата вече е разчистен и движението се извършва нормално.\r\nЛивия НИНОВА", "date": "2018.02.10", "title": "Благоевград: Няма пострадали при катастрофата на път II-19 Симитли – Гоце Делчев, районът е разчистен и движението се извършва нормално"}
{"url": "http://www.focus-news.net/news/2018/02/10/2487051/adelina-stefanova-hram-vavedenie-bogorodichno-blagoevgrad-na-zadushnitsa-osven-zhito-na-groba-se-nosi-i-sezonen-plod.html", "text": "На Задушница, освен жито, което старите хора са наричали коливо, на гроба се носи плод, зреещ през сезона, и от всяка празнична храна. Това каза за Радио „Фокус“ – Пирин Аделина Стефанова, църковен уредник в храм „Въведение Богородично“ – Благоевград. По думите ѝ например на Великден се носят червени яйца, курбан се прави на Гергьовден, череши се носят на Спасовден, когато Задушница бива наричана Черешова, тъй като се вярва, че душите на починалите тогава слизат от небето и търсят новия плод, роден през тази година. \r\n„Когато се отиде на гробища, първо се спира на гроба на най-скоро починалия. После се ходи по другите гробове. Поставят се цветя, пали се свещ, кади се с тамян, поддава се на околните жито и вино за Бог да прости и след това действие опечаленият се прекръства“, каза още Стефанова. Цветята символизират добродетелите на починалия, свещта е духа им, а житото – надежда за бъдещо възкресение. „Разбира се,  преливането на вино символизира чистата кръв господна, а тамянът е молитвата за прошка. Когато се отива на гроба добре е да се покани свещеник, за да прочете заупокойната молитва. Ако това е невъзможно, по-възрастен мъж изрича: „Дай Господи прошка на починалия твой раб, прости неговите волни и неволни грехове и нека бъде вечна паметта му“, като се прекръстват всички“, допълни Стефанова. Тя добави, че  в този ден всичко, което се поддава на гроба, трябва да е с думите: „Нека Бог да го прости“.\r\nЛивия НИНОВА", "date": "2018.02.10", "title": "Аделина Стефанова, храм „Въведение Богородично“-Благоевград: На Задушница, освен жито, на гроба се носи и сезонен плод"}
{"url": "http://www.focus-news.net/news/2018/02/10/2487060/politologat-prof-anna-krasteva-liderskata-pozitsiya-na-angela-merkel-e-razklatena-sled-pregovorite-za-koalitsionno-pravitelstvo-v-germaniya.html", "text": "Лидерската позиция на Ангела Меркел е разклатена след преговорите за съставяне на коалиционно правителство в Германия между оглавявания от Меркел консервативен блок и социалдемократите. Това коментира в обзорното предаване на Радио „Фокус“ „Метроном“ политологът и експерт по европейски политики проф. Анна Кръстева. Според нея във всички формации, участвали в преговорите за съставяне на ново правителство на страната, личи неудовлетворение. \r\n„Парадоксът на това компромисно правителство е, че всички негови участници се чувстват не победители, че са намерили компромисното решение, а се чувстват загубили. Това е най-голямата политическа драма на Германия, която сме свикнали да излъчва стабилност, да излъчва оптимизъм, която сме свикнали да бъде скалата на Европа, която нищо да не може да разклати“, коментира още политологът. \r\nПроф. Анна Кръстева допълни, че единственият печеливш от отлива на доверие към традиционните партии е националистическата „Алтернатива за Германия“.", "date": "2018.02.10", "title": "Политологът проф. Анна Кръстева: Лидерската позиция на Ангела Меркел е разклатена след преговорите за коалиционно правителство в Германия"}
{"url": "http://www.focus-news.net/news/2018/02/10/2487064/afp-nay-malko-19-dushi-sa-zaginali-pri-preobrashtane-na-avtobus-v-hong-kong.html", "text": "Най-малко 19 души са загинали, а десетки други ранени при преобръщане на двуетажен автобус в Хонг Конг, предава  AFP.\r\nМестните медии и потребителите в социалните медии публикуват снимки, на които се вижда как автобусът е преобърнат на една страна с продънен покрив. Все още не е известно какво е причинило инцидента.  Виктор Турмаков", "date": "2018.02.10", "title": "AFP: Най-малко 19 души са загинали при преобръщане на автобус в Хонг Конг"}
{"url": "http://www.focus-news.net/news/2018/02/10/2487062/tass-ruskoto-mvnr-prizova-stranite-kam-sdarzhanost-vav-vrazka-s-izraelskite-vazdushni-udari-v-siriya.html", "text": "Руското външно министерство във връзка с информацията за нанесените от израелската авиация удари по цели на територията на Сирия в това число и по намиращи се на границата на зоната за деескалация в югозападната част на страната, призова всички въвлечени страни към сдържаност и недопускане на ескалация на напрежението в региона, предава  ТАСС.\r\n„Настойчиво призоваваме всички намесени страни да проявят сдържаност и да избягват всякакви действия, които могат да доведат до усложняване на ситуацията. Смятаме за необходимо уважението на суверенитета и териториалната цялост на Сирия и на другите страни от региона“, пише в официално заявление на министерството.\r\nОт министерството подчертават, че Москва смята за недопустимо създаването на заплахи за намиращите се в Сирия руски военнослужещи.  Виктор Турмаков", "date": "2018.02.10", "title": "ТАСС: Руското МВнР призова страните към сдържаност във връзка с израелските въздушни удари в Сирия"}
{"url": "http://www.focus-news.net/news/2018/02/10/2487067/aysoram-prezidentat-na-balgariya-shte-poseti-armeniya.html", "text": "По покана на президента на Армения Серж Саркисян на 11 февруари в Армения на държавно посещение ще пристигне българския му колега Румен  Радев, предава  Aysor.am.\r\nПресслужбата на арменското президентство съобщава, че в рамките на посещението ще се проведат срещи между Радев с висшето ръководство на Армения – президент, председател на парламента и министър-председател. \r\nБългарският президент ще се срещне и с арменския патриарх Гарегин II.\r\nПо-късно в резиденцията на арменския президент ще преминат арменско-български преговори на високо равнище, след които Саркисян и Равед ще излязат със заявления пред медиите. Ще се проведе и церемония за подписване на документи, целящи разширяването и задълбочаването на двустранното сътрудничество между Армения и България в редица сфери.\r\nВ рамките на посещението си в Армения Радев ще посети и ереванското 131-во средно училище „Пейо Яворов“. Виктор Турмаков", "date": "2018.02.10", "title": "Aysor.am: Президентът на България ще посети Армения"}
{"url": "http://www.focus-news.net/news/2018/02/10/2487059/blagoevgrad-dvizhenieto-po-pat-ii-19-simitli-gotse-delchev-v-uchastaka-mezhdu-dobrinishte-i-mesta-se-osashtestvyava-dvuposochno-v-edna-lenta-s-propuskatelen-rezhim-poradi-katastrofa.html", "text": "Движението по път II-19 Симитли – Гоце Делчев в участъка между Добринище и Места се осъществява двупосочно в една лента, с пропускателен режим, поради катастрофа. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\" (АПИ) и призоваха шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.10", "title": "Благоевград: Движението по път II-19 Симитли – Гоце Делчев в участъка между Добринище и Места се осъществява двупосочно в една лента, с пропускателен режим, поради катастрофа"}
{"url": "http://www.focus-news.net/news/2018/02/10/2487066/novo-naprezhenie-na-siriysko-izraelskata-granitsa-obzor.html", "text": "Армията на Израел съобщи, че през нощта е прехванала ирански безпилотен летателен апарат, навлязъл във въздушното пространство на страната от страна на Сирия и в отговор е атакувала \"ирански цели\" на територията на съседната страна. Сирийските държавни медии на свой ред заявиха, че ПВО на страната са свалили израелски самолети. \r\nОт армията на Израел признаха, че изтребител Ф-16, участващ в налета, в действителност е попаднал под огъня на противовъздушната отбрана и е претърпял крушение. Екипажът от двама души е оцелял, след като самолетът е паднал на израелска територия. \r\nСлед това израелските военни заявиха, че ВВС е извършил втори налет над Сирия, атакувайки 12 цели, включително три ПВО-батареи и четири ирански военни обекта. Според източник от сирийските въоръжени сили „Израелският враг поднови агресията си по някои военни позиции в южните части на страната, но нашата ПВО отговори и отблъсна агресията“.\r\nИзраелският министър-председател Бенямин Нетаняху свика кабинета за националната сигурност на страната и следи развитието на положението в реалновремеви режим.  \r\nПрессекретарят на израелските въоръжени сили Йонатан Конрикус излезе с коментар след конфронтацията – най-сериозната между Израел и Иран от началото на гражданската война в Сирия. Той заяви, че сирийците и иранците „си играят с огъня“, но и че Израел „не иска ескалация на ситуацията“. „Това е най-грубото и жестоко иранско нарушение върху израелския суверенитет за последните години“, заяви Конрикус, посочвайки навлизането на иранския безпилотен летателен апарат, навлязъл от Сирия в израелското въздушно пространство“.\r\nСпоред него въздушните удари по Сирия са отбранителни и провокирани от агресията на Иран, изпратил миналата нощ безпилотен летателен апарат във въздушното пространство, контролирано от еврейската държава. \r\n„Ние защитаваме своя суверенитет, въздушно пространство и гражданско население. Нашият интерес е в това да се даде възможност на израелските граждани да се насладят на почивните дни без по-нататъшна ескалация“, допълни той. Офицерът допълни, че този инцидент от гледна точка на Израел не е изчерпан. Виктор Турмаков", "date": "2018.02.10", "title": "Ново напрежение на сирийско-израелската граница (ОБЗОР)"}
{"url": "http://www.focus-news.net/news/2018/02/10/2487055/tass-izrael-prizova-siriya-i-iran-da-prekratyat-agresiyata-na-granitsata-mu.html", "text": "Израелските въоръжени сили призоваха Иран и Сирия да прекратят ескалацията на напрежението и да прекратят агресията на северната граница на еврейската държава, предава ТАСС.\r\n„Иран е агресор. Той изпрати безпилотен летателен апарат с военна мисия, нарушавайки суверенитета на Израел“, заяви прессекретарят на израелските въоръжени сили Йонатан Конрикус. „Армията за отбрана на Израел е готова за всякакъв сценарий и призовава Иран и Израел да прекратят агресията“, допълни той.\r\nПо-рано Конрикус заяви, че „сирийците и иранците си играят с огъня, позволявайки на иранците да атакуват Израел“.  Виктор Турмаков", "date": "2018.02.10", "title": "ТАСС: Израел призова Сирия и Иран да прекратят агресията на границата му"}
{"url": "http://www.focus-news.net/news/2018/02/10/2487070/balgariya-poluchi-podkrepa-ot-oon-chrez-programata-habitat-za-proekt-koyto-shte-prosledi-izpalnenieto-na-integriranite-gradski-investitsii-i-zhilishtnata-politika.html", "text": "България, Малайзия, Бахрейн, Ангола и Парагвай получиха финансиране по съвместен проект на ООН чрез програмата Хабитат за проследяване на интегрираните инвестиции в градовете и жилищната политика. Това стана ясно по време на първата съвместна среща на участващите държави и партньори в проекта \"Укрепване на капацитета на националните и местните власти за формулиране и прилагане на жилищни политики и стратегии“, в която участие взе заместник-министърът на регионалното развитие и благоустройството Деница Николова, съобщиха от пресцентъра на министерството. Срещата се състоя в  рамките на Деветото издание на Световния градски форум, който се провежда в Куала Лумпур, Малайзия. На нея бе представен проектът, както и работен план за осъществяване на дейности през следващите 2 години, какъвто е срока за изпълнението му.\r\nЗам.-министър Деница Николова  изказа своите благодарности към  представителите на програма Хабитат на ООН за включването на  България в проекта за укрепване на капацитета на националните и местните власти, които да могат да формулират и прилагат интегрираните градски стратегии и в частност жилищна политика в подкрепа на изпълнението на целите за устойчиво развитие. „Темата за жилищното осигуряване трябва да бъде призната като един от основните  приоритети в градското развитие“, отбеляза зам.-министър Николова.\r\nЗам.-министър Николова обърна внимание, че за Министерството на регионалното развитие и благоустройството и  българското правителство приоритетни  са интегрираното градско развитие, стартирането на дейности в областта на децентрализацията и жилищната политика.  Тя запозна участниците с част от  спецификите на жилищния сектор в България и посочи, че 96% от собствеността е частна. Пред участниците във форума зам.-министър Николова обясни, че в България е разработена  и успешно се изпълнява програмата за енергийна ефективност  на многофамилни жилищни сгради, в която държавата инвестира 1 млрд. евро от държавния бюджет. В допълнение, над 200 млн. евро са средствата, които са предоставени от Оперативната програма „Региони в растеж“ в подкрепа на мерките за постигане на по-висока енергийна ефективност. \r\nС изпълнението на дейностите по проекта се очаква да се даде възможност чрез анализи, обмяна на опит и добри практики да се създадат модели за успешно надграждане на постигнатите резултати в градското развитие и жилищна политика. В хода на изпълнението, Хабитат ще предостави външна експертиза, която да допринесе за успешното реализиране на проекта. \r\nПрограмата на Организацията на обединените нации (UN-Habitat), насърчава устойчивото развитие нанаселените места и устойчивото градско развитие чрез разработване на политики, изграждане на капацитет, генериране на знания и укрепване на партньорствата между правителствата и гражданското общество. Програмата има и за цел да популяризира социално и екологично устойчиви градове.", "date": "2018.02.10", "title": "България получи подкрепа от ООН чрез програмата Хабитат за проект, който ще проследи изпълнението на интегрираните градски инвестиции и жилищната политика"}
{"url": "http://www.focus-news.net/news/2018/02/10/2487065/blagoevgrad-vazstanoveno-e-dvizhenieto-po-patya-simitli-gotse-delchev-v-uchastaka-mezhdu-dobrinishte-i-mesta.html", "text": "Възстановено е движението по път II-19 Симитли - Гоце Делчев в участъка между Добринище и Места. Това съобщиха от пресцентъра на Агенция \"Пътна инфраструктура\". \r\nТрафикът временно се осъществяваше в една лента, поради ПТП.", "date": "2018.02.10", "title": "Благоевград: Възстановено е движението по пътя Симитли - Гоце Делчев в участъка между Добринище и Места"}
{"url": "http://www.focus-news.net/news/2018/02/10/2487063/api-prez-mart-startira-obshtestvenata-porachka-za-izgrazhdaneto-na-parviya-uchastak-ot-patya-vidin-botevgrad.html", "text": "През март Агенция \"Пътна инфраструктура\"  ще стартира обществената поръчка за избор на изпълнител на участъка Мездра – Ботевград  от път I-1 (E-79). Общата дължина на отсечката е 33 км и е част от направлението Видин - Ботевград. Това съобщиха от пресцентъра на Агенция \"Пътна инфраструктура\". През втората половина на годината ще бъдат обявени процедурите за строителство и надзор на още 52 км - от Видин до Ружинци.  През 2018 г. ще стартират тръжните процедури за изграждането на общо 85 км по пътя. Проектите ще се изпълняват със средства от републиканския бюджет. Въпреки че от началото на годината досега това беше многократно заявявано, АПИ прави това уточнение по повод искания на жители от региона, които и днес блокираха участък от път Е-79 и възпрепятстваха пътуването на шофьорите.\r\nС изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик от Дунав мост 2.\r\nНовото трасе в отсечката от Видин до Ружинци да се отделя от път І-1 на около 500 м след пътния възел с път ІІ-14 за Видин- Връшка чука и да се развива изцяло по нов терен. Пътят ще преминава източно от Новоселци и Слана Бара, по-нататък между Дунавци, Търняне и Синаговци. Продължавайки към гр. Димово трасето ще минава на изток от Ивановци и ще пресича път ІІІ-141 между гара Срацимир и с. Срацимирово. След това ще продължава между с. Вълчек и съществуващата ж.п.линия Видин – София. По-нататък трасето ще пресича съществуващия път І-1, ще обхожда гр. Димово от запад и отново ще пресича съществуващия път І-1. Продължавайки към с. Ружинци новия път ще минава на юг от първокласния път между селата Медовница и Орешец. След това отново ще пресича път І-1 и изнасяйки се на север от І-1ще завършва преди с. Ружинци при км 58+128.\r\nВ участъка ще има 5 пътни възли, чрез които новото трасе ще се свързва с пътната мрежа и с населените места в региона. Това са:\r\n·п. в. „Видин“ - при отделяне от околовръстния път на гр. Видин;\r\n·п. в. „Дунавци“ - при пресичането с път ІІІ-1413 за връзка с гр. Дунавци и Синаговци и Грамада;\r\n·п. в. „Кула“ - при пресичането с път ІІІ-141 за връзка с гара Срацимир и с. Срацимирово и от там към Грамада;\r\n·п. в. „Макреш“ - при пресичането с път за с. Вълчек и от там за връзка с път ІІІ-1403 към Макреш. Този пътен възел ще се ползва и за връзка с гр. Димово;\r\n·п. в. „Бела“ при пресичането с път І-1 за връзка за гр. Димово, Скомля и Бела.\r\nПредвидени са и пресичания с път ІІ-12 за връзка с гр. Видин и гр. Брегово и с път ІІ-14 за връзка с гр. Видин, с Войница, гр. Кула и ГКПП „Връшка чука“.\r\nЗа намаляване на шума ще бъдат монтирани и шумозащитни съоръженияпо участъците от трасето, които са в близост до населените места.\r\nОтсечката Мездра - Ботевград ще бъде с две платна с по две ленти за движение в посока. Трасето ще следва съществуващия път, като се развива по нов терен в участъците, обхождайки селата Люти дол, Типченица, Новачене и Скравена. Ще бъдат изградени редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построянето на селскостопански надлези, прощадки за отдих и т. н.\r\nПът I-1 (Е-79) Видин – Ботевград е приоритетен проект в инвестиционната програма на АПИ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус”, „Тракия” и „Струма”. Трасето, което ще се изгради е с обща дължина 167 км. Предвидено е през 2019 г. да стартират тръжните процедури за строителството на всички участъци от направлението.", "date": "2018.02.10", "title": "АПИ: През март стартира обществената поръчка за изграждането на първия участък от пътя Видин – Ботевград"}
{"url": "http://www.focus-news.net/news/2018/02/10/2487069/afp-redzhep-tayip-erdogan-saobshti-che-turski-boen-helikopter-e-svalen-po-vreme-na-operatsiyata-v-siriya.html", "text": "Президентът на Турция Реджеп Тайип Ердоган съобщи, че турски военен хеликоптер е свален по време на операция „Маслинова клонка“ срещу кюрдските милиции в северозападния сирийски регион Африн, предава  AFP.\r\n„Преди малко един от хеликоптерите ни бе свален“, заяви Ердоган без да уточни кой е отговорен, но добави, че „ще бъде платено тежко“. Според местни медии инцидентът се е случил в южната турска гранична провинция Хатай.  Виктор Турмаков", "date": "2018.02.10", "title": "AFP: Реджеп Тайип Ердоган съобщи, че турски боен хеликоптер е свален по време на операцията в Сирия"}
{"url": "http://www.focus-news.net/news/2018/02/10/2487058/afp-iran-othvarli-lazhite-na-izrael-i-zayavi-che-siriya-deystva-v-samootbrana.html", "text": "Иранското правителство осъди израелските „лъжи“ и заяви, че Сирия има правото на „легитимна самоотбрана“ в отговор на израелските въздушни удари, след предполагаемото навлизане на безпилотен летателен апарат на територията на Израел, предава  AFP.\r\n„Иран вярва, че Сирия има правото на легитимна самоотбрана. За да прикрият престъпленията си в региона, израелските власти прибягват до лъжи спрямо другите държави“, заяви говорителят на израелското МВнР Бахрам Гамеси.  Виктор Турмаков", "date": "2018.02.10", "title": "AFP: Иран отхвърли „лъжите“ на Израел и заяви, че Сирия действа „в самоотбрана“"}
{"url": "http://www.focus-news.net/news/2018/02/10/2487073/temata-balgariya-v-svetovnite-medii-bansko-kato-privlekatelna-ski-destinatsiya-poseshtenie-na-rumen-radev-v-armeniya-agentsiya-fokus.html", "text": "По покана на президента на Армения Серж Саркисян на 11 февруари в Армения на държавно посещение ще пристигне българския му колега Румен  Радев, предава  Aysor.am.\r\nПресслужбата на арменското президентство съобщава, че в рамките на посещението ще се проведат срещи между Радев с висшето ръководство на Армения – президент, председател на парламента и министър-председател. \r\nБългарският президент ще се срещне и с арменския патриарх Гарегин II.\r\nПо-късно в резиденцията на арменския президент ще преминат арменско-български преговори на високо равнище, след които Саркисян и Равед ще излязат със заявления пред медиите. Ще се проведе и церемония за подписване на документи, целящи разширяването и задълбочаването на двустранното сътрудничество между Армения и България в редица сфери.\r\nВ рамките на посещението си в Армения Радев ще посети и ереванското 131-во средно училище „Пейо Яворов“.\r\n***\r\nВодещият производител на пилешко месо „Градус“ съобщи, че планира да събере повече от 100 млн. лева за първично публично предлагане (ППП) на борсата в София през средата на тази година, предава  Reuters.\r\n„Това ще е най-голямото ППП в страната след финансовата криза от миналото десетилетия и ще предложи на инвеститорите достъп до един от най-бързо растящите сектори – хранителната индустрия“, съобщава компанията в официално свое заявление. \r\nКомпанията, която е един от  най-големите производители на оплодени яйца в Европа се очаква да се свърже с финансовите регулатори през април.  „Градус“, който имаше приходи м размер на 200 млн. лева миналата година и печалби в размер на 34 милиона, съобщи, че планира да използва печалбите от ППП, за да разшири продукцията си. \r\nППП-то ще бъде най-голямото на българската фондова борса от 2007 г., когато Първа инвестиционна банка събра така 107 млн. лв. \r\n***\r\nЖурналистът Мирадж Гейик от турския вестник   Daily Sabah  публикува пътепис за своето пътуване до българския курорт Банско, в който разказва за добрите си изживявания. Агенция „Фокус“ представя нейните думи с определени съкращения. \r\nЗа мнозина карането на ски в Европа означава Алпите. За мен е България. Намирайки се в югозападна България Банско се намира в подножието на Пирин. Това, което прави Банско атракция за хората от Европа и дори за тези от  двете Америки са неговите писти на световно равнище, които са приемали много международни първенства. \r\nПредимство на Банско за мен е, че то се намира близо Истанбул, където живея. Не трябва да летя със самолет – просто трябва да скоча в автобус, запътил се от другата страна на границата. \r\nПървото нещо, което трябва да направя, е да уредя пътуването със съпруга си. Понеже си нямам идея за ски-пътуванията, реших да не оставям нещата на съдбата и да планирам всичко с пътна агенция в Истанбул. Те ни таксуваха по 200 евро на човек, включително настаняване и пътуване. След като определихме датата и избрахме хотела.\r\nОт Истанбул до Банско разстоянието е 565 км., но ако пътувате с автобус и кола, може би ще ви се наложи да чакате поне час и половина, за да пресечете границата. За по-бързо пътуване може да вземете самолет до столицата София  - час и 15 минути полет от Истанбул и след това да вземете автобус до Банско, който отнема два часа. \r\nИзлязохме от Истанбул към полунощ и ни отне девет часа да стигнем  до Банско. Пътят до там е наистина приятен, особено след като достигнете до планините – удоволствие е да се гледат покритите със сняг планини. Родена съм Измир, където почти никога не вали сняг, и затова той винаги ме развълнува. \r\nСлед пристигането си в Банско, първото нещо, което забелязах бе колко малък всъщност е градът. Покрайнините на ски-курорта са пълни с малки къщички, където местните живеят. След пристигането в туристическата част на града гледката се променя. Частта на града със ски-курорта е оживена и определено по-препълнена с хора. Хотелите по правило се намират близо до склоновете. В центъра има много места, където може да се наеме ски-оборудване. \r\nСлед като пристигнахме в хотела, реших да отида да карам сноуборд възможно най-скоро. Наемната такса за сноуборд, ботуши и шлем ми струваше 145 лв. за четири дни. Сега трябваше само да стигна до върха на пистата.\r\nНа следващия ден реших да разгледам склоновете на Банско. Банско може да се похвали с 75 километра ски писти, като най-дългата дължина е 16 километра. Около 90% от пистите са оборудвани със снегорини за дълготрайна, висококачествена изкуствена снежна покривка. Пистите са подредени според сложността им, като най-трудна е Томба, кръстена на италианския скиор Алберто Томба. В Банско има около 14 писти.\r\nШилигарник и Бъндерица са най-натоварени, тъй като предлагат по нещо и за начинаещите, и за напредналите скиори и сноубордисти.\r\nНа първия си ден, реших да посетя най-лесния склон, който местните хора наричат \"бебешки \". Той е много кратък и е предназначен за начинаещи. Тук се натъквате на хора от 5 до 50 години. Цял ден, от 10 до 17 часа падах, научавайки, че падането от сноуборда е лесната част – трудната е всъщност да го караш. На втория ден реших да отида по-нагоре по склона, наречен Шилигарник, тъй като беше невъзможно да се използва \"бебешкия  склон\" поради тълпата. \r\nНай-досадно за Банско е лифтът. На 58 лева на ден, трябва да го наемате всеки ден, за да получите достъп до различните писти в планината. \r\nПрез целия ден падах, ставах и отново падах, но карах сноуборд. Чувствах се наистина добре. След като се научиш да балансираш, сноубордингът е едно от най-забавните неща, които можете да правиш. Чувстваш се свободен и летящ като птица, докато студеният бриз удря лицето ти.\r\nМежду моите падания и малкото време, в което действително карах сноуборд, отделихме време на разходка в кафенетата, пръснати в планината. Тъй като разходките на Банско са много дълги, е трудно да ги завършиш на един ход, така че има кафене на всеки 3 километра, където можеш да си поемеш дъх и да се затоплиш до камина. Също така, наистина се радвах да гледам как и другите хора падат. Това наистина помогна на моето самочувствие, докато отпивах горещия си шоколад.\r\n По време на моето четиридневно пътуване до Банско бях впечатлен от нещата, които този малък български град може да предложи. Ако не сте със ски, винаги можете да се разходите в планината и да се отпуснете в горещите извори на града. Някои хотели дори имат собствени минерални извори. Храната беше добра и евтина. Например, можете да опитате голяма закуска само за 6 лева. Ако искате да карате ски в чужбина, но  Куршевел  или в Сен Мориц  са извън вашата лига, то Банско със сигурност е добър избор.\r\n***", "date": "2018.02.10", "title": "Темата България в световните медии - Банско като привлекателна ски-дестинация, посещение на Румен Радев в Армения  (Агенция \"Фокус\")"}
{"url": "http://www.focus-news.net/news/2018/02/10/2487075/pazardzhik-predstoi-oblastno-obuchenie-na-mladezhkite-strukturi-na-gerb-v-regiona.html", "text": "Предстои областно обучение на младежките структури на ГЕРБ в Пазарджишкия регион, каза за Радио „Фокус“ – Пазарджик Надежда Терзиева, областен председател на МГЕРБ-Пазарджик. Тя обясни, че обучението ще се проведе на 17 и 18 февруари в комплекс „Ливадите“, близо до село Дебращица. „Обучението ще е на тема: „Европейски възможности в сектор земеделие и изграждане на екипна съвместимост“, в което ще се включат над 30 младежи от нашите структури в областта. Наши лектори ще бъдат д-р Лозана Василева - зам.-министър в Министерство на земеделието, храните и горите, Георг Георгиев - зам.-министър на външните работи, Николай Павлов - парламентарен секретар на Министерство на труда и социалната политика, както и един млад психолог, член на МГЕРБ-Панагюрище – Боян Пиперков, който ще осъществи групово-динамичен тренинг с различни активности“, посочи Терзиева.\r\nВаня НИКОЛОВА", "date": "2018.02.10", "title": "Пазарджик: Предстои областно обучение на младежките структури на ГЕРБ в региона"}
{"url": "http://www.focus-news.net/news/2018/02/10/2486976/nansi-pelosi-predsedatel-na-grupata-na-demokraticheskata-partiya-na-sasht-v-kongresa-donald-tramp-ima-neshto-za-kriene.html", "text": "Председателят на групата на Демократическата партия в Конгреса на САЩ Нанси Пелоси обвини Белия дом, че политизира разузнавателните агенции, след като президентът Доналд Тръмп блокира публикуването на меморандума на демократите. Според нея „президентът има нещо за криене“, пише  The Hill.\r\n„Отказът на Тръмп да публикува меморандума на демократите в комисията на Конгреса по разузнаване е зашеметяващо дързък опит за покриването на истината относно скандала с Русия от американския народ“, заяви Пелоси. „Решението на президента е част от опасен и отчаян механизъм за покриване от страна на президента. Ясно е, че той има нещо за криене“, допълни тя.\r\nДумите ѝ идват, след като бе обявено, че Тръмп е решил да блокира публикуването на меморандума на Демократическата партия, посочвайки „значителна загриженост за националната сигурност“.  Документът цели да оспори този, съставен от Нунес и публикуван миналата седмица, обвиняващ ФБР и Министерство на правосъдието, че са злоупотребявали с правомощия при следенето на предизборната кампания на Тръмп за предполагаемата руска намеса.\r\nСлед като меморандума на републиканците бе публикуван, демократите изразиха притеснения за точността му и ги обвиниха, че се опитват да провалят разследването на руската намеса. Виктор Турмаков", "date": "2018.02.10", "title": "Нанси Пелоси, председател на групата на Демократическата партия на САЩ в Конгреса: Доналд Тръмп има нещо за криене"}
{"url": "http://www.focus-news.net/news/2018/02/10/2487076/reuters-izrael-nanasya-masirani-vazdushni-udari-v-siriya-sled-svalyaneto-na-f-16.html", "text": "Израел нанася масирани въздушни удари в Сирия, като от Министерството на отбраната на страната твърдят, че са поразени позиции на сирийската ПВО и ирански цели. По-рано днес сирийската правителствена армия съобщи, че е свалила израелски F-16, който падна в Северен Израел и предизвика поредна ескалация на напрежението в разкъсваната от седемгодишна война страна, предава Reuters.\r\nГоворител на израелското военно ведомство заяви, че страната му не иска да ескалира допълнително ситуацията в региона, а действията й са „самоотбрана срещу иранския акт на агресия“.\r\nПревод и редакция:", "date": "2018.02.10", "title": "Reuters: Израел нанася масирани въздушни удари в Сирия след свалянето на F-16"}
{"url": "http://www.focus-news.net/news/2018/02/10/2487071/ria-novosti-izrael-pomoli-rusiya-da-pomogne-za-snizhavaneto-na-naprezhenieto-v-siriya.html", "text": "Израел се е обърнал към Русия със съдействие за намаляване на напрежението на границата със Сирия, където бе свален ирански безпилотен апарати и бе загубен израелски изтребител, нанасящ удари по съседната страна под плътен зенитен огън, предава РИА Новости, позовавайки се на местни медии.\r\nИзраелските власти са предали на Москва послание, в което изразяват стремеж към по-скорошно разрешаване на граничния инцидент и в което предупреждават, посочвайки като пример настоящите събития, заплахата, която иранското присъствие в Сирия, представлява.\r\nСпоред израелски медии Израел е поискал намеса от страна на Русия, за да не допуска ескалация на напрежението. Аналогично послание е било предадено и на САЩ. Виктор Турмаков", "date": "2018.02.10", "title": "РИА Новости: Израел помоли Русия да помогне за снижаването на напрежението в Сирия"}
{"url": "http://www.focus-news.net/news/2018/02/10/2487079/blagoevgrad-kmetat-na-bansko-georgi-ikonomov-provede-rabotna-sreshta-s-narodni-predstaviteli-v-44-to-narodno-sabranie.html", "text": "Кметът на Банско Георги Икономов проведе работна среща с народни представители в 44-то Народно събрание. Дамите Даниела Савеклиева, Галя Захариева, Милена Дамянова, Нели Петрова и Анна Александрова бяха придружени от техния колега и домакин Александър Мацурев. Това съобщиха от пресцентъра на Община Банско. В рамките на срещата бяха дискутирани законодателни инициативи, касаещи значими за местната общност въпроси и необходимостта от актуализация на Закона за опазване на селскостопанското имущество, както и на Закона за опазване на земеделските земи. Икономов сподели постиженията на администрацията през последните години като водеща община по усвоени средства от европейските фондове на глава от населението, като лидер сред активната прозрачност, както и пример за финансова стабилност. Той получи уверенията на дамската работна група за тяхната подкрепа за изграждането на втора кабинкова линия като алтернативен начин на придвижване в планината и достъп до ски пистите на курорта.", "date": "2018.02.10", "title": "Благоевград: Кметът на Банско Георги Икономов проведе работна среща с народни представители в 44-то Народно събрание"}
{"url": "http://www.focus-news.net/news/2018/02/10/2487080/tass-prichinata-za-padaneto-na-turskiya-helikopter-e-tehnicheska-neizpravnost.html", "text": "Техническа неизправност е станала причината за падането на хеликоптера от ВВС на Турция на границата със Сирия. Това съобщиха от телевизионния канал CNN Turk, като се позоваха на информация от турския Генерален щаб, предава ТАСС.\r\nСпоред приведените данни, вече се провежда техническо разследване на причините за аварията.\r\nПревод и редакция:", "date": "2018.02.10", "title": "ТАСС: Причината за падането на турския хеликоптер е техническа неизправност"}
{"url": "http://www.focus-news.net/news/2018/02/10/2487081/11-medala-sa-zavoyuvali-sastezateli-ot-asenovgrad-na-darzhavnoto-parvenstvo-po-taekuon-do-v-panagyurishte.html", "text": "11 медала, сред които 3 златни, са завоювали състезателите от СК „Асеновец Таекуон-до клуб”-Асеновград на Държавно първенство по таекуон-до в дисциплините „спаринг“ и „силов тест“ в Панагюрище. Това каза за Радио „Фокус“ – Пловдив председателят на клуба Иван Манолов. Той уточни, че състезателите са спечелили също по 4 златни и бронзови медала. Първи в своите категории са станали Виктория Атанасова в дисциплина „спаринг“ при деца до 35 кг, Йордан Иванов – в дисциплина „спаринг“ при юноши-старша възраст до 75 кг и Катерина Бейчева в дисциплина „силов тест“-жени. \r\n„СК „Асеновец Таекуон-до клуб” участва с 20 състезатели от всички възрасти, като първият ден играха деца и юноши-старша възраст, а вторият ден – юноши-младша възраст, мъже и жени. Като цяло, представянето ни бе добро, защото играхме 6 финала, от които успяхме да вземем само три. Останалите трима състезатели не успяха тактически да изиграят срещите докрай и останаха втори. На първенството участваха всички клубове от страната, а участниците бяха над 300 души от всички възрасти – деца, юноши и девойки, мъже и жени“, каза Иван Манолов. Председателят на спортния клуб и треньор уточни, че в таекуон-до има отделни дисциплини, като на Държавното първенство в Панагюрище преди няколко дни е било за състезатели в дисциплините „спаринг“ и „силов тест“. През март предстои провеждането на Държавно първенство по теакуон-до в дисциплините „форма“ и „специална техника“.\r\n„Гледаме напред към това следващ състезание, като междувременно на 3-ти март има open-турнир в Сърбия. Надявам се да отидем с няколко състезатели. Ще участват около 10 държави, в това число Македония, Гърция, Румъния, Словения, Унгария, Чехия. На тези турнири става добро обиграване на самите състезатели и се надявам да бъде ползотворно за тях“, коментира Манолов.\r\nПо думите му, на състезанието в Панагюрище са били изпробвани новости в съдийският правилник, които са приети в края на 2017 г. от централата на Международната федерация. „Сред тях са нови категории при мъже и жени, смесена система на елиминации, рундове с чисто време за игра, без да се включват прекъсванията, както и възможност за видео протест от страна на треньорите.  Всяка една от срещите се заснема и ако някои от треньорите види грешка, неотсъдено наказание или точка от съдиите, има право да спре мача и да поиска повторение на момента чрез видеозапис. Така, ако има нередности, те ще бъдат отстранени и коригирани. Треньорите все още привикваме към това нещо, но пък съдиите оценяват по-прецизно, знаейки че всичко се заснема и че е възможно да има протест“, посочи Иван Манолов.\r\nТреньорът и председател на СК „Асеновец Таекуон-до клуб”-Асеновград  добави, че до седмица се очаква Българската федерация по таекуон-до да се произнесе по отношение на участниците в национален отбор. „Знаете, че от държавните първенства се подбират национални състезатели, които ще участват на престижни форуми. В края на април предстои Европейско първенство в Талин,Естония. Европейското ще бъде за всички възрасти – от деца и юноши до мъже и жени. Очакваме да разберем дали някои от нашите състезатели ще попаднат в отбора, тъй като имаме добре представили се и финалисти“, каза Манолов.\r\nТони МИХАЙЛОВ", "date": "2018.02.10", "title": "11 медала са завоювали състезатели от Асеновград на Държавното първенство по таекуон-до в Панагюрище"}
{"url": "http://www.focus-news.net/news/2018/02/10/2487084/nimh-v-22-oblasti-v-stranata-e-obyaven-zhalt-kod-za-opasno-vreme-za-11-fevruari.html", "text": "В 22 области в страната е обявен жълт код за опасно време за 11 февруари. Това показва справка на сайта на Националния институт по метеорология и хидрология (НИМХ) при БАН. За 17 области е обявено предупреждение за силен вятър, сняг и поледици. Кодът е в сила за областите Монтана, Враца, Ловеч, Габрово, Велико Търново, Русе, Силистра, Шумен, Разград, Търговище, Шумен, Добрич, Варна, Пазарджик, Пловдив, Смолян, Кърджали и Хасково. При тази тази степен на предупреждение хората трябва да бъдат внимателни за летящи във въздуха предмети, както и за наличието на за обширни области със сняг и/или лед на пътя.\r\nВ 4 области е обявен жълт код за сняг и поледици, това са областите Кюстендил, Перник, София-град и Софийска.\r\nВ област Бургас е в сила предупреждение за обилни валежи от дъжд. Сумарно за денонощието се очакват количества около 20-30 л/кв.м., на отделни места и повече.\r\nЖълт код за силен вятър и бурно морско вълнение е обявено за цялото Черноморско крайбрежие. Ще духа вятър  от север-североизток със скорост 14-17 м/с (7 бала по Бофорт) и пориви 20-22 м/с (8-9 бала по Бофорт), след обяд ще духа от север-северозапад. Вълнението ще бъде 4 бала.", "date": "2018.02.10", "title": "НИМХ: В 22 области в страната е обявен жълт код за опасно време за 11 февруари"}
{"url": "http://www.focus-news.net/news/2018/02/10/2487083/gd-granichna-politsiya-trafikat-na-gkpp-kapitan-andreevo-i-gkpp-lesovo-e-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" и ГКПП \"Лесово\" на българо-турската граница е интензивен на изход за товарни автомобили. Това съобщиха за Агенция \"Фокус\" от ГД \"Гранична полиция.   \r\nНа границите със Сърбия, Македония, Гърция и Румъния трафикът е нормален на всички контролно-пропускателни пунктове.", "date": "2018.02.10", "title": "ГД \"Гранична полиция: Трафикът на ГКПП \"Капитан Андреево\" и ГКПП \"Лесово\" е интензивен на изход за товарни автомобили"}
{"url": "http://www.focus-news.net/news/2018/02/10/2487074/prof-nikolay-radulov-natiskat-na-pravozashtitni-organizatsii-zashtitavashti-nasilnitsite-namalyava-uverenostta-na-politsaite.html", "text": "Натискът на правозащитните организации, защитаващи насилниците, намалява увереността на полицаите. Това коментира за обзорното публицистично предаване „Метроном“ на Радио „Фокус“ експертът по национална сигурност проф. Николай Радулов. Той уточни, че за авторитета на полицията е важно как са обучени кадрите, но и как са съоръжени и оборудвани, така че срещу себе си нарушителите да виждат авторитет, а гражданите – защита.\r\n„В повечето случаи полицаите през последните години са като че ли умишлено изложени на повече агресия като тези, които се отнасят агресивно, се надяват да бъде указано насилие срещу тях, което разбира се, полицията оказва – това са органи за насилие на държавата над тези, които нарушават правилата. Това обаче се тълкува неправилно като превишаване на правомощията. Истината е такава – който посегне над полицай, след това няма разсъждение съответства ли или не защитата на нападението – трябва веднага да бъде наказан и то пред очите на другите. Всеки такъв опит води до засилващо се насилие над самите полицаи“, коментира проф. Николай Радулов. Той каза още, че основният проблем и при малцинствата е демонстративното неспазване на законите. Експертът по национална сигурност допълни, че решение на проблема се крие в изпълнението на закона, подобряване на управлението на сектора, в нарядите, работещи в етнически места, трябва да бъдат включени подготвени местни служители.", "date": "2018.02.10", "title": "Проф. Николай Радулов: Натискът на правозащитни организации, защитаващи насилниците, намалява увереността на полицаите"}
{"url": "http://www.focus-news.net/news/2018/02/10/2487072/montana-vidinskiyat-mitropolit-daniil-be-posreshtnat-v-s-sumer.html", "text": "Видинският митрополит Даниил бе посрещнат в с. Сумер отпътува за Видинска епархия от палатата на Св. Синод в София, където миналата неделя той бе канонично избран за Видински митрополит от свещеноначалието на Българската православна църква. Това съобщиха от Св. Синод. Кортежът пое към с. Сумер, което е граничното селище между Врачанската и Видинската епархии, където се състоя тържественото първо посрещане на новия Видински митрополит.\r\nМитрополит Даниил бе придружаван от Високопреосвещения Врачански митрополит Григорий, натоварен от Св. Синод да представи новия Видински митрополит на неговото духовенство и епархиоти. След кончината на приснопаметния Видински митрополит Дометиан на митрополит Григорий бе възложено като наместник на овдовелия Видински митрополитски престол да организира и проведе епархийския избор на двамата кандидат-митрополити за Видински митрополит.\r\nВ духа на утвърдената църковна традиция новоизбраният архиерей символично бе посрещнат в храм \"Св. преп. Параскева\" от кмета на с. Сумер  Лидия Митрофанова и от множество духовници и миряни. Врачанският митрополит Григорий връчи архиерейски посох на митрополит Даниил принадлежал на приснопаметния му предшественик митрополит Дометиан и му благопожела от името на Светейшия Български патриарх Неофит и Св. Синод многоуспешно и спасително служение.\r\nПротосингелът на Видинска епархия архим Антим също поздрави Видинския митрополит Даниил с прочувствено слово, в което подчерта, че духовенството и епархиотите на Видинска епархия с трепет и благодарност към Бога посрещат своя духовен архипастир, за да ги води към Бога и спасението.\r\nКметът на с. Сумер поздрави новоизбрания митрополит на Видинска епархия с думите: \"За нас това е знак на великата Божия милост и благ промисъл за духовно развитие и всяко благополучие в живота ни.\"\r\nВ храма на с. Сумер митрополит Даниил за пръв път произнесе слово-обръщение към своите епархиоти, в което подчерта, че залага на връзките на мира, единството във вярата и любовта. Владика Даниил към всички обръщаше благото си лице, давайки свято благословение, а хората споделяха, че виждат в него своя нов духовен баща с надежда за по-добри бъднини.\r\nС радост, хляб и сол, с музика и възрадвани души всички изпратиха митрополит Даниил към следващата му спирка за посрещането му в град Монтана.", "date": "2018.02.10", "title": "Монтана: Видинският митрополит Даниил бе посрещнат в с. Сумер"}
{"url": "http://www.focus-news.net/news/2018/02/10/2487086/stara-zagora-vremenno-e-ogranicheno-dvizhenieto-v-aktivnata-lenta-pri-km-225-ot-avtomagistrala-trakiya-v-posoka-sofiya-poradi-izteglyane-na-avariral-tir.html", "text": "Временно e ограничeно движението в активната лента, при км 225 от автомагистрала \"Тракия\", в посока София, поради изтегляне на аварирал ТИР. Трафикът се осъществява в изпреварващата лента и се регулира от \"Пътна полиция\". Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.10", "title": "Стара Загора: Временно e ограничeно движението в активната лента, при км 225 от автомагистрала \"Тракия\", в посока София, поради изтегляне на аварирал ТИР"}
{"url": "http://www.focus-news.net/news/2018/02/10/2487082/tass-oshte-edna-grupa-korabi-na-nato-e-pristignala-v-balgariya.html", "text": "Кораби от постоянната военно-морска групировка SNMG-2/Standing NATO Maritime Group са пристигнали в българското пристанище Варна. Според съобщение на българската агенция БГНЕС, в порта са влезли румънската фрегата Regele Ferdinand (Крал Фердинанд), британският ескадрен миноносец HMS Duncan и турската фрегата TCG Gazientep, предава ТАСС.\r\nВ рамките на визитата ще се състоят срещи между командирите на корабите и местните граждански и военноморски власти, по време на които ще се обсъждат въпроси около планирането на съвместни военни учения в рамките на повишаването на оперативната съвместимост с българските ВМС.\r\nЕдин ден по-рано, в петък, в порта на град Бургас пристигнаха корабите от постоянната военноморска групировка за борба с морски мини SNMCMG-2/Standing NATO Mine Countermeasures Group, в която влизат румънски и турски траулери Lt. Lupu Dinescu и TCG Akay, както и британския хидрографски изследователски кораб HMS Enterprise.\r\nНАТОвските кораби ще бъдат в българските пристанища в течение на три дни.\r\nПревод и редакция:", "date": "2018.02.10", "title": "ТАСС: Още една група кораби на НАТО е пристигнала в България"}
{"url": "http://www.focus-news.net/news/2018/02/10/2487087/protothema-turtsiya-blokira-patya-na-italianski-sondazhen-korab-kray-kipar.html", "text": "Кораби от Военноморските сили (ВМС) на Турция са блокирали пътя на Saipem 12000 на италианската енергийна компания ENI в нощта срещу събота. Италианският плавателен съд е пътувал към зоната за сондаж “Супия“ в 3-и Блок на Ексклузивната икономическа зона на Кипър , пише електронното издание на гръцкия вестник Protothema.\r\nКапитанът на водещия турски кораб е поискал Saipem 12000 да отплава от района, тъй като той ще бъде използван за турски военноморски маневри.\r\nКапитанът на италианския кораб е игнорирал инструкциите му и продължил по своя курс. Никозия е информирала Рим за инцидента.\r\nПревод и редакция:", "date": "2018.02.10", "title": "Protothema: Турция блокира пътя на италиански сондажен кораб край Кипър"}
{"url": "http://www.focus-news.net/news/2018/02/10/2487090/ruse-propuskaneto-na-gkpp-dunav-most-vremenno-shte-bade-zatrudneno-na-12-fevruari-poradi-profilaktika.html", "text": "Пропускането на лица и превозни средства на ГКПП \"Дунав мост - Русе\" на вход и изход временно ще бъде затруднено на 12 февруари поради профилактика за времето от 12:00 до 13:00 часа. Това съобщиха за Агенция \"Фокус\" от ГД \"Гранична полиция.", "date": "2018.02.10", "title": "Русе: Пропускането на ГКПП \"Дунав мост\" временно ще бъде затруднено на 12 февруари поради профилактика"}
{"url": "http://www.focus-news.net/news/2018/02/10/2487088/nad-5500-grazhdani-povecheto-ot-koito-mladi-hora-posetiha-narodnoto-sabranie-v-denya-na-otvoreni-vrati-na-parlamenta.html", "text": "Над 5500 граждани, повечето от които млади хора, посетиха Народното събрание в Деня на отворени врати на парламента. Инициативата на законодателната институция е по повод 139-ата годишнина от Учредителното събрание. Това съобщиха от пресцентъра на Народното събрание.\r\nВ Народното събрание посетителите можеха да видят оригиналите на Търновската конституция, приета от Учредителното събрание на 16 април 1879 г., и на т.нар. Сребърна конституция – издадена през 1911 г. Гостите на институцията можеха да разгледат документалната изложба „Основите на българския парламентаризъм“, пленарната зала, както и постоянната експозиция, свързана с историята на Народното събрание. \r\nМежду 10 и 30 минути изчакваха желаещите да се снимат на мястото на председателя на Народното събрание и да докоснат звънеца, с който се откриват и закриват заседанията на парламента. Гражданите проявиха интерес към местата, които заемат в пленарната зала президентът, министър-председателят и членовете на Министерския съвет. Имаше и такива, които „провериха” как работи системата за гласуване, разговаряха помежду си на местата, на които обичайно стоят народните представители или „даваха” изявления за представителите на медиите. \r\nЗаместник-председателят на Народното събрание Емил Христов посрещна най-нетърпеливите посетители, сред които бяха ученици от столичното 129-то училище „Антим І” и студенти по право. Той разговаря с младежите и изрази увереност, че те отново ще посетят законодателната институция.", "date": "2018.02.10", "title": "Над 5500 граждани, повечето от които млади хора, посетиха Народното събрание в Деня на отворени врати на парламента"}
{"url": "http://www.focus-news.net/news/2018/02/10/2487078/avtorat-na-polskiya-antibanderovski-zakon-propagandata-na-natsistka-ideologiya-v-ukrayna-e-izgodna-za-rusiya.html", "text": "Пропагандата на нацистка идеология в Украйна е изгодна за Русия, твърди депутатът от полския парламент и автор на „антибандеровския закон“ Томаш Жимковски, цитиран от украинското електронно издание Страна.ua, предава РИА Новости.\r\nОтговаряйки на критика срещу законопроекта, Жимковски припомни, че Степан Бандера е искал да създаде украинска държава под протектората на Третия райх. Според неговите думи, Киев е попаднал под влиянието на идеология, водеща началото си от нацизма. При това той не е съгласен, че приемането на „антибандеровския закон“ е от полза на Москва.\r\n„За Русия е изгодно, че Украйна е инфектирана от вируса на бандеризма, което я прави неприемлива за останалата част от света и особено Западната му част. Провеждането на маршове, факелни шествия, исторически реконструкции, в които участват украинци в униформи на СС – всичко това отдалечава Киев от Запада и прави невъзможна интеграцията му в Западния свят“, заяви депутатът.\r\nЖимковски подчерта, че законът предвижда наказателно преследване за „отричащите престъпленията на формирования, сътрудничили с германските окупатори“. Според неговите думи, репресиите от страна на украинските националистически формирования по време на Втората световна война са засегнали и полското население.\r\nРИА Новости припомня, че в началото на февруари полският президент Анджей Дуда подписа закон, в който се предвижда глоба или лишаване от свобода за срок до три години за отричане на Волинското клане, престъпленията на украинските националисти и публично одобрение за бандеровската идеология. Тази инициатива предизвика тревога в Украйна. Президентът на страната Петро Порошенко определи закона като неприемлив.\r\nПревод и редакция:", "date": "2018.02.10", "title": "Авторът на полския антибандеровски закон: Пропагандата на нацистка идеология в Украйна е изгодна за Русия"}
{"url": "http://www.focus-news.net/news/2018/02/10/2487068/dots-kostadin-nushev-bogoslov-postat-sled-golyamata-zadushnitsa-e-ne-samo-vazdarzhanie-ot-opredelena-hrana-no-i-duhovno-usilie-za-pokayanie-i-za-dobri-dela-na-milosardie.html", "text": "Постът след Голямата задушница е не само въздържание от определена храна, но и духовно усилие за покаяние и за добри дела на милосърдие. Това каза богословът Костадин Нушев в интервю за Агенция „Фокус“. Той обясни, че след първата Голяма задушница, която тази година се пада на 10 февруари, в неделя църквата отбелязва Месни заговезни, като денят е известен още като Неделя на Страшния съд. „Този ден е вече началото на Великия пост. А евангелското събитие, което се припомня на литургията, това е проповедта на Спасителя за Страшния съд, тъй като църквата ни учи, че постът не е само въздържание от определен вид храна, а трябва да бъде едно духовно усилие за покаяние и най-вече за добри дела на милосърдие спрямо нашите близки. И затова църквата на Светата божествена литургия на този неделен ден ни напомня, че нашият Спасител и Господ в своя справедлив съд ще въздаде своята награда или съответно осъждане за нашите дела. Ако ние сме извършили добри дела на милосърдие чрез подкрепа за бедните, гладните, голите, онеправданите, затворниците, болните, тогава Спасителят приема тези добри дела като извършени спрямо него и извършени пред Бога. Ако ние макар и да мислим, че сме праведни и благочестиви християни, не сме извършили необходимите добри дела на милосърдие спрямо нашите ближни, то на Христовия справедлив съд ще бъде въздадено именно за отсъствието на тези наши добри дела“, каза още Нушев и уточни, че по този начин църквата иска да ни припомни, че духовното упражняване в поста трябва да бъде духовно усилие за добродетелите и чрез покаяние и добри дела трябва да изпълним своите нравствени задължения като християни.\r\n„Задушница винаги е в събота, защото съботният ден като ден за почивка още в Стария завет е посветен на този покой, в който се намират душите на нашите сродници. А неделята е денят на Христовото възкресение. По този начин църквата иска да ни разкрие, че след покоя, след упокоението на душите ние с вяра и надежда очакваме възкресението и Христовия справедлив съд, който ще последва за вечния живот“, обясни богословът.\r\nЦветилена СИМЕОНОВА", "date": "2018.02.10", "title": "Доц. Костадин Нушев, богослов: Постът след Голямата задушница е не само въздържание от определена храна, но и духовно усилие за покаяние и за добри дела на милосърдие"}
{"url": "http://www.focus-news.net/news/2018/02/10/2487091/sliven-vodopodavaneto-v-nova-zagora-e-prekasnato-zaradi-avarien-remont.html", "text": "Водоподаването в Нова Загора е прекъснато заради авариен ремонт. Това съобщиха от \"Водоснабдяване и Канализация-Сливен\" ООД. От дружеството уведомяват, че водоподаването ще бъде възстановено след отстраняване на аварията.", "date": "2018.02.10", "title": "Сливен: Водоподаването в Нова Загора е прекъснато заради авариен ремонт"}
{"url": "http://www.focus-news.net/news/2018/02/10/2487093/blagoevgrad-normalno-natovaren-e-trafikat-na-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от граничния пункт. На ГКПП „Илинден“ преминаването също се осъществява без проблеми, както и на останалите пунктове по българо-гръцката граница.\r\nЛивия НИНОВА", "date": "2018.02.10", "title": "Благоевград: \"Нормално натоварен е трафикът на ГКПП „Кулата“"}
{"url": "http://www.focus-news.net/news/2018/02/10/2487095/plovdiv-mokar-snyag-vali-v-rayona-na-laki-i-studenets-patnite-nastilki-v-tsyalata-oblast-sa-mokri-i-hlazgavi.html", "text": "Мокър сняг вали в района на Лъки и Студенец. Това съобщи за Радио „Фокус“-Пловдив дежурният в Областно пътно управление-Пловдив. В тези райони все още няма образувала се снежна покривка. В останалата част от Пловдивска област валежите са от дъжд. Пътните настилки навсякъде са мокри и хлъзгави, температурите са в положителни граници. Призовават се водачите да шофират с повишено внимание и съобразена скорост, както и да не предприемат рискови маневри. През деня в Областното пътно управление не са постъпвали сигнали за сериозни пътнотранспортни произшествия.\r\nТрафикът по основните направления в областта се осъществява с нормална интензивност, като по-натоварено движение се отчита по пловдивския участък на автомагистрала „Тракия“, а също и по пътищата Пловдив-Карлово и Пловдив-Асеновград-Смолян. Дежурният в Областното пътно управление предупреди, че заради валежите от дъжд е изключително завишена опасността от образуването на свлачища по пътищата в планинските райони. Най-рискови са пътните отсечки Бачково-Нареченски бани, Троян-Кърнаре и Кричим-Девин. Водачите трябва да бъдат особено бдителни, преминавайки по посочените участъци. Все още е забранено движението на моторни превозни средства над 12 тона през прохода Троян-Кърнаре, по пътищата Поповица-Болярци и Югово-Лъки-Здравец, в отсечката град Лъки-пътно кръстовище за хижа Момчил юнак. Забранено е и преминаването на камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград. Все още е ограничено преминаването на моторни превозни средства по-високи от 4 метра през тунелите по пътя Асеновград – Нареченски бани.\r\nТрафикът на територията на град Пловдив също се извършва с нормална интензивност. По-натоварено движение се отчита в централната градска част – по булевардите „Руски“, „Христо Ботев“, „Пещерско шосе“ и „Цар Борис III Обединител“. Пътните настилки в града са мокри и хлъзгави, вали дъжд.\r\nТони МИХАЙЛОВ", "date": "2018.02.10", "title": "Пловдив: Мокър сняг вали в района на Лъки и Студенец, пътните настилки в цялата област са мокри и хлъзгави"}
{"url": "http://www.focus-news.net/news/2018/02/10/2487096/pazardzhik-obshtinskite-savetnitsi-ot-gerb-shte-provedat-priemni-za-grazhdani-na-28-fevruari.html", "text": "Общинските съветници от ГЕРБ-Пазарджик ще проведат приемни за граждани на 28 февруари, съобщиха за Радио „Фокус“ – Пазарджик от пресцентъра на ГЕРБ-Пазарджик. По желание на общинските съветници от Пазарджик приемните ще се провеждат преди всяка сесия на местния парламент, за да могат гражданите да задават въпроси по обявения дневен ред. Приемната на съветниците ще бъде в офиса на партията на улица „Екзарх Йосиф“ от 11.30 до 13.30 часа. Гражданите ще могат да разговарят с осемте съветници, ръководени от областния председател на партията Найден Шопов, и да поставят въпроси.\r\nВаня НИКОЛОВА", "date": "2018.02.10", "title": "Пазарджик: Общинските съветници от ГЕРБ ще проведат приемни за граждани на 28 февруари"}
{"url": "http://www.focus-news.net/news/2018/02/10/2487097/sport-dalmayer-sas-zlato-v-biatlona-balgarkite-sled-60-o-myasto.html", "text": "Лаура Далмайер стана олимпийска шампионка по биатлон в спринта на 7.5 километра в Пьонгчанг. Германката, която е носителка на Световната купа за миналия сезон, повали всичките 10 мишени и измина трасето за 21 минути 6 секунди и 2 десети.\r\nНорвежката Марте Олсбу остана на второто място със среброто, а чехкинята Вероника Виткова спечели бронза.\r\nВ дисциплината имаше и българско участие. Най-напред сред нашите биатлонистки се класира Емилия Йорданова, която остана 60-а. Даниела Кадева зае 72-о място, а Десислава Стоянова - 76-о. Милена Тодорова финишира под номер 84.", "date": "2018.02.10", "title": "Спорт: Далмайер със злато в биатлона, българките след 60-о място"}
{"url": "http://www.focus-news.net/news/2018/02/10/2487099/blagoevgrad-obshtina-petrich-organizira-konkurs-za-nay-dobro-domashno-cherveno-vino-po-povod-praznika-trifon-zarezan.html", "text": "Община Петрич организира конкурс най-добро домашно червено вино по повод празника Трифон Зарезан. Това съобщиха за Радио „Фокус“ – Пирин от Общината. Желаещите да се включат в конкурса трябва да представят домашно червено вино - реколта от 2017 година. Виното може да бъде произведено от различни сортове грозде – един или букет от сортове. Предава се при записването за участие в еднакви стъклени тъмни бутилки, с вместимост минимум 0,7 л., които се предоставят от организатора на конкурса – Община Петрич. \r\nКрайният срок за записване за участие е 13 февруари 2018 година, на адрес: Общинска администрация – Петрич, ул. „Цар Борис ІІІ“ № 24, отдел „Образование и култура“, ст. 310 , тел. 69 132. По традиция обявяването на победителите ще бъде на празника Трифон Зарезан на 14 февруари от 11.00 часа в местността Лозята край село Ръждак. Виното ще бъде оценявано в същия ден. \r\nЗа участие в журито ще бъдат поканени специалисти-дегустатори, а самото оценяване бъде извършено бъде чрез метода „сляпа дегустация”. Класирането и наградите ще бъдат следните: І място – парична и предметна награда, грамота и титла „Цар на виното”; ІІ място – парична и предметна награда и грамота; ІІІ място – парична и предметна награда и грамота; ІV място – Предметна награда и грамота; V място – предметна награда и грамота; VІ място – предметна награда и грамота.", "date": "2018.02.10", "title": "Благоевград: Община Петрич организира конкурс за най-добро домашно червено вино по повод празника Трифон Зарезан"}
{"url": "http://www.focus-news.net/news/2018/02/10/2487101/afp-nay-malko-27-dushi-sa-zaginali-v-rezultat-ot-katastrofa-na-avtobus-v-indoneziya.html", "text": "Най-малко 27 души са загинали при катастрофа на автобус, превозващ местни туристи на индонезийски остров Джава, предава AFP, като се позовава на информация от местната полиция.\r\nКатастрофата е станала, когато автобусът, с 40 човека на борда, е ударил мотоциклетист, докато се е движил из хълмиста област в западната част на острова. В резултат автобусът се е претърколил няколко пъти.\r\nПревод и редакция:", "date": "2018.02.10", "title": "AFP: Най-малко 27 души са загинали в резултат от катастрофа на автобус в Индонезия"}
{"url": "http://www.focus-news.net/news/2018/02/10/2487100/sport-vladimir-zografski-na-metar-i-polovina-zad-lidera-ot-malkata-shantsa.html", "text": "Владимир Зографски продължава доброто си представяне на олимпийските игри в Пьончан. След като преодоля в четвъртък квалифиикациите в ски скоковете, днес българинът мина и първия рунд на финала от малката шанца.\r\nЗографски записа опит на 101.5 метра за 106.8 точки и си гарантира място сред най-добрите 30, които ще скачат за втори път за разпределение на медалите.\r\nНай-доброто постижение в предварителния кръг от 103 метра и 133.5 точки постигна германецът Андреас Велингер.", "date": "2018.02.10", "title": "Спорт: Владимир Зографски на метър и половина зад лидера от малката шанца"}
{"url": "http://www.focus-news.net/news/2018/02/10/2487077/vidin-protestirashtite-osvobodiha-glaven-pat-e-79-sled-3-chasova-blokada.html", "text": "Протестиращите освободиха главен път Е-79 при Видин и след над 3-часова блокада превозните средства преминават в участъка, предаде репортер на Радио „Фокус“ – Видин. Протестиращите с искане за незабавно решение на Министерския съвет за стартиране на процедурите по изграждане на магистрала Видин-София и тунел под Петрохан са се събрали на паркинг пред бившите химически заводи и изчакват да премине колата на новоизбрания Видински митрополит Даниил. Те се надяват той да спре при тях и да ги благослови.\r\nАнна ЛОЗАНОВА", "date": "2018.02.10", "title": "Видин: Протестиращите освободиха главен път Е-79 след 3-часова блокада"}
{"url": "http://www.focus-news.net/news/2018/02/10/2487085/otets-angel-angelov-40-dni-hristiyanite-patuvat-prez-duhovnata-pustinya-na-posta-na-sv-chetiridesyatnitsa-podobno-na-drevniya-evreyski-narod.html", "text": "40 дни християните пътуват през духовната пустиня на поста на св. Четиридесятница, подобно на древния еврейски народ. Това каза за седмичното обзорно предаване „Метроном“ на Радио „Фокус“ отец Ангел Ангелов, предстоятел на храм „Света София“. По повод днешната Голяма Задушница (Месопустна) той припомни, че според традицията на Църквата, съботният ден е определен за отишлите си от земния свят. Отец Ангел Ангелова отбеляза, че винаги преди всеки голям пост има Задушница. \r\n„Днес е денят, в който ние показваме любовта към другите, които не са сред нас. Защо винаги пред всеки един голям пост има тази Голяма Задушница? Търсейки отговора, ние отново ще стигнем до любовта. Защото, очаквайки празника на празниците, а именно - Великия ден, деня на Христовото възкресение, ние се подготвяме за едно духовно пътуване. А чрез любовта си към онези, които вече не са сред нас, ние отправяме своята молитва. Тъй че, пред всеки един пост има този ден, когато всички си спомняме и показваме любовта си към онези, които вече не са сред живите“, уточни отец Ангел Ангелов. \r\nТой каза още, че християнството винаги е показвало богословието и истинността си със съответна символика – както в архитектурата, която възприема християнството, така и в най-малките неща, свързани с обреда или тайнството. Според отец Ангел Ангелов постът е осъзнаване на вярата.", "date": "2018.02.10", "title": "Отец Ангел Ангелов: 40 дни християните пътуват през духовната пустиня на поста на св. Четиридесятница, подобно на древния еврейски народ"}
{"url": "http://www.focus-news.net/news/2018/02/10/2487098/sitel-makedoniya-gartsiya-ne-otstapva-ot-iskaniyata-si-za-promeni-v-makedonskata-konstitutsiya-vmro-dpmne-obvini-dsi-i-sdsm-che-se-nadprevarvat-da-pravyat-otstapki.html", "text": "Коалиционните партньори Социалдемократически съюз на Македония (СДСМ) и Демократичният съюз за интеграция (ДСИ) се надпреварват кой ще направи по-големи отстъпки (на Гърция) и ще нанесе най-големи щети на македонските национални интереси. По този начин реагираха от ВМРО-ДПМНЕ на изявление на депутата от ДСИ Артан Груби, че на срещите с  посредника Матю Нимиц ще изложи свои идеи за решаване на спора, които са му подсказани от гръцки авторитети, както и че новата форма на името вече е договорена, а двете страни преговарят около детайлите за езика, идентичността и националността. Опозицията иска от правителството да каже кой манипулира гражданите, предава скопският телевизионен канал „Сител“.\r\n„Кой лъже? Дали е СДСМ, когато казва, че не се преговаря за идентичността и езика, или ДСИ, когато казва, че се договарят за детайлите? Кого представлява Артан Груби, когато дава идеи на посредника Нимиц и дали Заев е запознат с тези идеи? Свидетели сме на срамен пазарлък с най-големите държавни интереси. Македония и македонския народ не са заслужили такова отношение от Зоран Заев и правителствената гарнитура. Доколкото изявит3е на Груби са неточни и не се преговаря за идентичността, езика и националността, правителството трябва поне веднъж да се разграничи и да отхвърли предложените от него идеи“, заяви генералният секретар на ВМРО-ДПМНЕ Игор Янушев.\r\nВицепремиерът и министър на отбраната Радмила Шекеринска също опроверга изявлението на Груби. В интервю пред македонска телевизия, тя оцени коментарите му като много оптимистични и посочи, че Македония и Гърция разговарят около детайлите вече от 25 години.\r\nНяколко дни преди предвидената среща между министрите на външните работи на Македония и Гърция с посредника Нимиц, гръцкото правителство потвърди позицията си, че без промяна на македонската Конституция няма да има решение на спора за името.\r\nСпоред изявите на македонското правителство, от понеделник започват интензивните преговори за името и преговорният процес навлиза във финалната си фаза. Македонските преговарящи очакват решение на спора до края на март.\r\nПревод и редакция:", "date": "2018.02.10", "title": "„Сител“ (Македония): Гърция не отстъпва от исканията си за промени в македонската Конституция, ВМРО-ДПМНЕ обвини ДСИ и СДСМ, че се надпреварват да правят отстъпки"}
{"url": "http://www.focus-news.net/news/2018/02/10/2487094/vasil-nikolov-mezhdu-100-i-200-dushi-prisastvaha-na-protesta-ne-na-nasilieto-v-detski-gradini-i-uchilishta-v-burgas.html", "text": "Нормално протече протестът. Всичко мина по план. Това все пак е един мирен протест, който е ясно, че не е насочен срещу самата община, въпреки че се изпълни пред Общината. Това каза в интервю за Агенция „Фокус“ Васил Николов – председател на Национален инициативен комитет за качествена и иновативна образователна система и организатор на протестите „Не на насилието в детски градини и училища“. „Ние очакваме подкрепа от общинската администрация. Това е протест, който е в подкрепа на нашите предложения, внесени в Народното събрание по изпълнената миналата година Национална гражданска инициатива по Закона за пряко участие на гражданите в държавната власт и местното самоуправление. На протеста присъстваха между 100 и 200 човека от Бургас. Доста родители с децата си изразиха своите мнения, притеснения, опасения. Доказаха, че желаят промяна. Една промяна, която чакаме вече години наред. Постоянно сме залъгвани, че ще има реформа и промени. В крайна сметка нищо не се случва“, коментира Николов. Той призова други учители, които не са обвързани със синдикатите и няма кой да им влияе, да се включат заедно с тях в разработването на следващите предложения и следващия етап от промени, които да бъдат преследвани. \r\n„Основните притеснения са от това, че досега многократно апелираме да бъде включван наш представител в проверки. Когато има сигнал, за който сме сигнализирали, да бъде включван наш представител като граждански контрол. Основните притеснения на родителите са, че информацията се замита, че се покриват неща и че не се правят адекватно проверките. Те се правят в посока по-малко нарушения да бъдат открити, повече неща да бъдат покрити. Когато ние подадем някакъв сигнал, желаем да бъдем включени като граждански наблюдатели на самата проверка, по този начин и съответните общини ще си изчистят своята позиция и ще докажат, че няма какво да крият и че извършват една коректна проверка“, обясни Николов. Според него така родителите от своя страна ще бъдат спокойни, че има техен представител, който присъства на самата проверка и гарантира за нейното коректно изпълнение. „Обществените съвети в повечето случаи са казионни, посочени от директора и не биха имали никакъв интерес да се погрижат да се случи проверката както трябва. В нашия разговор сега се съсредоточихме главно върху директорите, но като цяло много от предложенията ни са насочени към учителите“, добави той и уточни, че искат повишаване заплатите на учителите, ранно пенсиониране, както и намаляване броя на децата в групите. „Все неща, които са от полза за самия учител. Затова търсим връзка с независими учители, които да кажат какво искат и от какво имат нужда и ние ще го подкрепим, защото това, което е добро за тях, то е добро и за нашите деца. Бихме желали да се случат нещата по този начин – заедно с учители да разработим следващите предложения“, каза още Валентин Николов. \r\nЛюба АЛЕКСИЕВА.", "date": "2018.02.10", "title": "Васил Николов: Между 100 и 200 души присъстваха на протеста „Не на насилието в детски градини и училища“ в Бургас"}
{"url": "http://www.focus-news.net/news/2018/02/10/2487102/kyustendil-patnite-nastilki-na-povecheto-mesta-v-oblastta-sa-mokri-po-usoynite-mesta-e-vazmozhno-da-sa-i-hlazgavi-no-sa-obraboteni.html", "text": "Ограничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки на повечето места в областта са мокри, по усойните места е възможно да са и хлъзгави, но са обработени. Нормално натоварен е трафикът по автомагистрала „Струма”. Без проблеми се извършва и движението в участъка на главен път Е-79 в Кюстендилска област, както и по направлението София – Кюстендил. Слабо натоварен е трафикът в посока от и за ГКПП „Гюешево”.\r\nЛивия НИНОВА", "date": "2018.02.10", "title": "Кюстендил: Пътните настилки на повечето места в областта са мокри, по усойните места е възможно да са и хлъзгави, но са обработени"}
{"url": "http://www.focus-news.net/news/2018/02/10/2487089/tass-kim-chen-un-pokani-prezidenta-na-yuzhna-koreya-v-phenyan.html", "text": "Лидерът на Северна Корея Ким Чен-ун покани президента на Южна Корея Мун Дже-ин да посети Пхенян в най-скоро време. Това съобщи в събота на брифинг пред медиите в Сеул представител на администрацията на южнокорейския лидер, предава ТАСС.\r\nСпоред неговите думи, „съответстващото устно послание е предадено на Мун Дже-ин от Ким Йо Чжон“ – сестрата на Ким Чен-ин, която влезе в състава на високопоставената делегация от Северна Корея на проведените в събота преговори между двете страни.\r\n„Специалният посланик Ким Йо Чжон предаде на Мун Дже-ин писмо, както и устна покана от председателя Ким Чен-ин да посети Северна Корея в удобно за него време, като е добавил, че неговото желание е да се срещне с президента Мун възможно най-скоро“, заяви представителят на администрацията.\r\nСпоред съобщение от южнокорейската агенция Yonhap, в отговор южнокорейският лидер е обещал да посети Пхенян „след създаването на необходимите условия“.\r\nПревод и редакция:", "date": "2018.02.10", "title": "ТАСС: Ким Чен-ун покани президента на Южна Корея в Пхенян"}
{"url": "http://www.focus-news.net/news/2018/02/10/2487092/ria-novosti-teheran-oproverga-saobshteniyata-che-izrael-e-prihvanal-iranski-dron.html", "text": "Иран смята за смехотворни твърденията на Израел за прихванат „ирански безпилотник“, пуснат от сирийска територия. Това заяви представителят на Министерството на външните работи на Иран Бахрам Касеми в ефира на иранския телевизионен канал PressTV, предава РИА Новости.\r\n„Заявленията за иранския дрон са доста смехотворни, за да им отговаряме, защото Иран присъства в Сирия само с военни съветници по молба на законното и конституционно правителство“, цитират от телевизионния канал Касеми.\r\nВ събота сутринта израелските военни обявиха, че са прихванали ирански безпилотен летателен апарат над Голанските височини. Дронът е летял по посока към Израел. В отговор на това, израелските ВВС са атакували базата за дронове в района на Палмира. Сирийската ПВО откри огън по израелските самолети и свали един изтребител F-16. Екипажът на самолета се е катапултирал на израелска територия.\r\nСлед това, израелската авиация извърши още един налет, в резултат от който еврейските военни се отчетоха с унищожението на 12 сирийски и ирански военни обекти край Дамаск, включително батареи на ПВО. Сирия обвини Израел в агресия.\r\nПревод и редакция:", "date": "2018.02.10", "title": "РИА Новости: Техеран опроверга съобщенията, че Израел е прихванал ирански дрон"}
{"url": "http://www.focus-news.net/news/2018/02/10/2487104/stara-zagora-vazstanoveno-e-dvizhenieto-po-avtomagistrala-trakiya-pri-km-225-v-posoka-sofiya.html", "text": "Възстановено е движението по автомагистрала \"Тракия\", при км 225, в посока София. Това съобщиха от пресцентъра на Агенция \"Пътна инфраструктура\" (АПИ). Трафикът временно се осъществяваше в една лента, поради изтегляне на аварирал ТИР.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.10", "title": "Стара Загора: Възстановено е движението по автомагистрала \"Тракия\", при км 225, в посока София"}
{"url": "http://www.focus-news.net/news/2018/02/10/2487105/dha-erdogan-predi-malko-e-svalen-edin-nash-helikopter-v-siriya.html", "text": "Президентът на Турция Реджеп Тайип Ердоган оповести в Истанбул, че в Сирия е свален турски боен хеликоптер, предаде информационната агенция Догу хабер ажансъ (ДХА). „Силите ни за сигурност водят една голяма борба вътре в страната и зад граница. Към тази сутрин за обезвредени общо 1141 терористи. Преди малко обаче е свален и един наш хеликоптер. Разбира се, и това ще го има. Все пак сме в състояние на война. Няма как да не даваме и жертви”, обяснява Ердоган, цитиран от ДХА.\r\nПревод и редакция:", "date": "2018.02.10", "title": "ДХА: Ердоган: Преди малко е свален един наш хеликоптер в Сирия"}
{"url": "http://www.focus-news.net/news/2018/02/10/2487106/aktualna-patna-patna-obstanovka.html", "text": "Температурите са в интервала от – 2° до +16°. Времето над по-голямата част от страната е облачно. Слаб до умерен вятър духа в областите Бургас, Добрич, Пловдив, Плевен, Разград, Русе, Силистра, Смолян, Търговище и Ямбол. Това съобщиха от пресцентъра на Агенция \"Пътна инфраструктура\". Дъжд вали в областите Благоевград, Велико Търново, Кърджали, Пазарджик, Пловдив, Смолян, както и в района на Трън /обл. Перник/, Ихтиман, Своге, Костенец, Гълъбец, Саранци, Скравена, Банкя, Суходол, Пирдоп, Драгоман, Сливница, Вакарел, Северна Скоростна Тангента, Западна Дъга, Долни Пасарел, Елин Пелин, Побит камък, АМ „Люлин“, Владая, Костинброд и Етрополе /обл. София/. \r\nСняг вали в планинската част на област Смолян, проход „Петрохан“, както и в района на проход „Предел“ и Попови ливади /обл. Благоевград/, Даладжа /обл. Кърджали/, Ябланица, Луковит и Тетевен /обл. Ловеч/, Каратепе, Юндола, Картела /обл. Пазарджик/, Лъки и Студенец /обл. Пловдив/, Нова Загора и Дядово /обл. Сливен/, Бистрица, АМ „Тракия“, Самоков, Боровец и АМ „Хемус“ /обл. София/. \r\nПътните настилки са предимно мокри, а по високите и усойни места частично заледени и обработени.\r\nНамалена видимост поради мъгла до 50 м има на проход „Петрохан“, а до 150 м в района на Белоградчик /обл. Видин/.\r\nСъстояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nСЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Движението по път II-99 Крайморие – Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път III-992 Парк Росенец – Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- От км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- От км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.10", "title": "Актуална пътна пътна обстановка"}
{"url": "http://www.focus-news.net/news/2018/02/10/2487107/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри  са пътните настилки на територията на област Велико Търново. Това съобщиха за Радио „Фокус” – Велико Търново от Областно пътно управление-Велико Търново. Времето е облачно. На места вали слаб дъжд. Температурата на въздуха е 8°. Тази нощ се очаква влошаване на времето и силни ветрове. Ще има валежи от дъжд, които по-късно ще преминат в сняг. От Агенция „Пътна инфраструктура“ призовават шофьорите, на които им предстои пътуване, да тръгват на път с автомобили, подготвени за зимни условия, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори. Трафикът към момента не е натоварен. \r\nНяма допълнително въведени ограничение на територията на областта. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.02.10", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2018/02/10/2487110/pazardzhik-dazhd-vali-v-regiona-patnite-nastilki-sa-mokri.html", "text": "Дъжд вали в Пазарджик и региона, пътните настилки са мокри, предаде репортер на Радио „Фокус“ – Пазарджик. На места са се образували завирявания, които затрудняват трафика, който не е интензивен. \r\nПовече автомобили се движат в района на кръговите кръстовища на моста на река Марица в Пазарджик и по околовръстното шосе в посока Пловдив. полицейски патрул е разположен на изхода на града в посока Белово. Следи се за спазване ограниченията на скоростта.\r\nВаня НИКОЛОВА", "date": "2018.02.10", "title": "Пазарджик: Дъжд вали в региона, пътните настилки са мокри"}
{"url": "http://www.focus-news.net/news/2018/02/10/2487111/pregled-na-mezhdunarodnite-novini-do-18-chasa-agentsiya-fokus.html", "text": "Израелските въоръжени сили призоваха Иран и Сирия да прекратят ескалацията на напрежението и да прекратят агресията на северната граница на еврейската държава.\r\n„Иран е агресор. Той изпрати безпилотен летателен апарат с военна мисия, нарушавайки суверенитета на Израел“, заяви прессекретарят на израелските въоръжени сили Йонатан Конрикус. „Армията за отбрана на Израел е готова за всякакъв сценарий и призовава Иран и Израел да прекратят агресията“, допълни той.\r\nПо-рано Конрикус заяви, че „сирийците и иранците си играят с огъня, позволявайки на иранците да атакуват Израел“.\r\n*** Иранското правителство осъди израелските „лъжи“ и заяви, че Сирия има правото на „легитимна самоотбрана“ в отговор на израелските въздушни удари, след предполагаемото навлизане на безпилотен летателен апарат на територията на Израел.\r\n„Иран вярва, че Сирия има правото на легитимна самоотбрана. За да прикрият престъпленията си в региона, израелските власти прибягват до лъжи спрямо другите държави“, заяви говорителят на израелското МВнР Бахрам Гамеси.\r\n***  Президентът на Турция Реджеп Тайип Ердоган съобщи, че турски военен хеликоптер е свален по време на операция „Маслинова клонка“ срещу кюрдските милиции в северозападния сирийски регион Африн.\r\n„Преди малко един от хеликоптерите ни бе свален“, заяви Ердоган без да уточни кой е отговорен, но добави, че „ще бъде платено тежко“. Според местни медии инцидентът се е случил в южната турска гранична провинция Хатай.\r\n***  Европейският комисар по политиката на разширяване Йоханес Хан заяви, че Черна гора може да влезе в ЕС през 2025 г. но дотогава тя трябва да покаже истински резултати по въпроса за върховенството на закона.\r\nПо време на посещението си  Подгорица Хан представи на местните политици и общественост европейската стратегия за Балканите. Според него, Черна гора има шанс да използва перспективата на ЕС.\r\n\"Дали ще постигнете тази цел ще зависи изцяло от обективните заслуги и постигнатите резултати. Стратегията ни дава възможност на парламента и гражданското общество да окажат положителен натиск върху правителството да постигне напредък в повече области \", убеден е европейският комисар.\r\nСпоред него това означава, че трябва да има нулева толерантност към корупцията и организираната престъпност, прането на пари, трафика на хора, свободата на изразяване и медиите и че опозицията трябва да се върне в Парламента.\r\n*** Коалиционните партньори Социалдемократически съюз на Македония (СДСМ) и Демократичният съюз за интеграция (ДСИ) се надпреварват кой ще направи по-големи отстъпки (на Гърция) и ще нанесе най-големи щети на македонските национални интереси. По този начин реагираха от ВМРО-ДПМНЕ на изявление на депутата от ДСИ Артан Груби, че на срещите с  посредника Матю Нимиц ще изложи свои идеи за решаване на спора, които са му подсказани от гръцки авторитети, както и че новата форма на името вече е договорена, а двете страни преговарят около детайлите за езика, идентичността и националността. Опозицията иска от правителството да каже кой манипулира гражданите.\r\n„Кой лъже? Дали е СДСМ, когато казва, че не се преговаря за идентичността и езика, или ДСИ, когато казва, че се договарят за детайлите? Кого представлява Артан Груби, когато дава идеи на посредника Нимиц и дали Заев е запознат с тези идеи? Свидетели сме на срамен пазарлък с най-големите държавни интереси. Македония и македонския народ не са заслужили такова отношение от Зоран Заев и правителствената гарнитура. Доколкото изявит3е на Груби са неточни и не се преговаря за идентичността, езика и националността, правителството трябва поне веднъж да се разграничи и да отхвърли предложените от него идеи“, заяви генералният секретар на ВМРО-ДПМНЕ Игор Янушев.\r\nВицепремиерът и министър на отбраната Радмила Шекеринска също опроверга изявлението на Груби. В интервю пред македонска телевизия, тя оцени коментарите му като много оптимистични и посочи, че Македония и Гърция разговарят около детайлите вече от 25 години.\r\nНяколко дни преди предвидената среща между министрите на външните работи на Македония и Гърция с посредника Нимиц, гръцкото правителство потвърди позицията си, че без промяна на македонската Конституция няма да има решение на спора за името.\r\nСпоред изявите на македонското правителство, от понеделник започват интензивните преговори за името и преговорният процес навлиза във финалната си фаза. Македонските преговарящи очакват решение на спора до края на март.\r\n*** Най-малко 27 души са загинали при катастрофа на автобус, превозващ местни туристи на индонезийски остров Джава.\r\nКатастрофата е станала, когато автобусът, с 40 човека на борда, е ударил мотоциклетист, докато се е движил из хълмиста област в западната част на острова. В резултат автобусът се е претърколил няколко пъти.\r\n*** Съботните удари на Израел по цели в Сирия са станали най-голямата операция на израелските ВВС против сирийските системи за противовъздушна отбрана от времената на Първата ливанска война през 1982 година (известна още като военната операция „Мир в Галилея“ – бел. ТАСС). \r\n„Това е пълен оперативен успех, това беше най-голямата атака срещу сирийските ПВО от времената на „Мир в Галилея““, заяви Бар. Той отбеляза още, че „става въпрос за крупна операция в сложни условия“. Изказването на израелския военен бе разпространено от пресслужбата на израелските Въоръжени сили.", "date": "2018.02.10", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/02/10/2487112/blagoevgrad-slab-snyag-vali-pri-prohod-predela-i-v-rayona-na-s-popovi-livadi.html", "text": "Слаб сняг вали при проход Предела и в района на с. Попови ливади. Това съобщи за Радио „Фокус“  – Пирин дежурният служител в Областно пътно управление – Благоевград. Натоварен е трафикът в участъка на автомагистрала „Струма“ и главен път Е-79 в област Благоевград. Без проблеми се извършва движението по второкласен път 19 Симитли – Гоце Делчев. Пътните настилки са предимно мокри и хлъзгави, на много места вали дъжд. \r\nПовишена е опасността от падащи камъни в Кресненското дефиле и по второкласен път 19 Симитли – Гоце Делчев, затова шофьорите трябва да карат внимателно. През деня е регистриран един пътен инцидент между два леки автомобила на второкласен път 19 Симитли – Гоце Делчев между Добринище и Места. При катастрофата няма пострадали, нанесени са само материални щети. За кратко движението се извършваше само в една лента и се регулираше от служители на „Пътна полиция“. След завършването на огледа от служителите на реда, нормалното преминаване в района бе възстановено. Няма новообразували се свлачища през деня или регистрирани данни за паднали камъни. В Област Благоевград няма въведени ограничения за движение на моторни превозни средства.\r\nДъжд вали и в град Благоевград, пътните настилки са мокри и хлъзгави. Нормално натоварен е трафикът в района на кв. „Струмско“, както и около ж. п. гарата и автогарата в града. По-интензивно движение се наблюдава по булевардите: „Васил Левски“, „Св. Димитър Солунски“ и „Св. св. Кирил и Методий“. С нормален интензитет е трафикът по главните улици „Славянска“, „Владо Черноземски“, „14-ти полк“ и „Менча Кърничева“. През деня няма регистрирани тежки пътни инциденти в областния център. Градския транспорт се движи с обичайното си разписание за почивен ден, без закъснения или отклонения от маршрута. Светофарните уредби са в изправност, като преминаването през тях отнема около 1-2 минути.\r\nЛивия НИНОВА", "date": "2018.02.10", "title": "Благоевград: Слаб сняг вали при проход Предела и в района на с. Попови ливади"}
{"url": "http://www.focus-news.net/news/2018/02/10/2487115/vatan-dvama-turski-piloti-sa-zaginali-v-padnaliya-v-afrin-helikopter.html", "text": "Турските въоръжени сили оповестиха, че днес към 13..0 часа в района на сирийски град Африн е претърпял авария и е паднал боен самолет тип „АТАК”, пише вестник „Ватан”. Намиращите се на хеликоптера двама турски военнослужещи са загинали. Техническа делегация на турската армия е започнала изясняване на обстоятелствата около падналия боен хеликоптер, посочва още „Ватан”.\r\nПревод и редакция:", "date": "2018.02.10", "title": "Ватан: Двама турски пилоти са загинали в падналия в Африн хеликоптер"}
{"url": "http://www.focus-news.net/news/2018/02/10/2487114/smolyan-vremenno-e-ogranicheno-dvizhenieto-za-tezhkotovarni-avtomobili-nad-12-t-s-remarketa-i-poluremarketa-prez-prohoda-prevala-poradi-snegopochistvane.html", "text": "Временно е ограничено движението за тежкотоварни автомобили над 12 т с ремаркета и полуремаркета, през прохода Превала, поради снегопочистване, съобщиха от пресцентъра на Агенция \"Пътна инфраструктура\". От АПИ напомнят, че шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.10", "title": "Смолян: Временно е ограничено движението за тежкотоварни автомобили над 12 т с ремаркета и полуремаркета, през прохода Превала, поради снегопочистване"}
{"url": "http://www.focus-news.net/news/2018/02/10/2487113/ria-novosti-tsentarat-na-damask-be-podlozhen-na-minometen-obstrel-saobshtiha-ochevidtsi.html", "text": "Няколко минометни снаряда, изстреляни от терористи, са се взривили край хотел „Дамарос“ и на площада на Омаядите в центъра на сирийската столица, съобщи пред РИА Новости очевидец на събитията.\r\n„Снарядът попадна недалеч от „Дамароз“, в резултат от което започна пожар. Още един се взриви на естакада, недалеч от площада на Омаядите“, заяви събеседникът на агенцията.\r\nЗасега няма информация за жертви и пострадали.\r\nОт администрацията на хотела са потвърдили пред РИА информацията, като са уточнили, че снарядите са попаднали около територията на хотелския комплекс и ситуацията е стабилна.\r\nОт руската агенция припомнят, че преди няколко дни на обстрел беше подложен президентският район на Дамаск, като един от снарядите попадна в сградата на руското търговско представителство.\r\nПревод и редакция:", "date": "2018.02.10", "title": "РИА Новости: Центърът на Дамаск бе подложен на минометен обстрел, съобщиха очевидци"}
{"url": "http://www.focus-news.net/news/2018/02/10/2487116/predstoyashti-sabitiya-v-stranata-za-11-fevruari-agentsiya-fokus.html", "text": "***\r\nВицепрезидентът Илияна Йотова ще бъде гост на традиционния празник на виното в село Делчево. В 10.30 часа в местността „Баира“ вицепрезидентът ще извърши обредно зарязване на лозето. В 11.00 часа на площада в село Делчево по време на празничната програма Илияна Йотова ще връчи наградите на победителите в традиционния международен конкурс за винопроизводители.\r\n***\r\nОт 11.00 часа в Литературен клуб „Перото” ще се проведе дискусията на пътуващия дискусионен клуб „Мисли” от 9 ФЕГ „Алфонс дьо Ламартин”.\r\n***\r\nОт 13.00 часа в Античния комплекс „Сердика” (под стъкления купол на „Ларгото”) гостуващи  китайски изпълнители ще представят атрактивна и разнообразна шоу-програма по повод настъпването на „Годината на кучето”.\r\n***\r\nОт 14.00 часа в централното фоайе на Националния Музикален Театър „Ст. Македонски“ ще бъде открита гранитна плоча в памет на Ангел Сладкаров /1892 – 1977 год./, бащата на професионалния оперетен жанр в България.\r\n***\r\nОт 20.00 часа в зала 1 на НДК ще се състои илюзионното шоу на Братя Сафронови „Мълния“.\r\n***\r\nОт 10.00 часа в Градската художествена галерия ще бъде открит вторият ден на Международната изложба на котки, организирана от фелиноложки клуб \"ЕСТЕТИКЕТ\".\r\n***\r\nОт 10.00 часа в Колежа по туризъм към университет „Проф. д-р Асен Златаров“ ще се проведе третият по ред семинар за криптовалутите, този път темата ще бъде „Йота – децентрализация на ново ниво“.\r\n***\r\nОт 11.00 часа в Зала 1 на Фестивалния и конгресен център „Варна“ ще се състои първият от поредицата концерти „Музикална приказка“.\r\n***\r\nОт 11.30 часа пред сградата на Община Варна ще се проведе протест под надслов  „Не на насилието в детски градини и училища“, организиран от Национален инициативен комитет за качествена и иновативна образователна система.\r\n***\r\nОт 10.00 часа в Голямата зала на Община Велико Търново ще се проведе четене на беседата „Явлението на Духа“, държана от Петър Дънов през 1914г.\r\n*** \r\nОт 10.00 часа в голяма зала на Община Велико Търново ще се състои четене на беседата „Явлението на Духа“, държана от Петър Дънов през 1914 година. \r\n***\r\nОт 09.00 часа Видинският митрополит Даниил ще отслужи Светата литургия в катедралния храм „Св. вмчк Димитър Солунски“.\r\n*** \r\nОт 9.00 часа в Спортна зала „Никола Петров” ще се проведе\tСевероизточна конференция по баскетбол за момчета 14 год. под домакинството на БК „Локомотив” - град Горна Оряховица. \r\n***\r\nОт 11.30 часа родители ще излязат на мирен протест срещу насилието в детските градини и училища пред сградата на Общината.\r\n***\r\nОт 16.00 часа ще се проведе протест под наслов „Не на насилието в детски градини и училища“.\r\n***\r\nОт 09.00 часа Знеполският епископ Арсений ще възглави богослужение в митрополитския храм „Св. Марина“ в Пловдив. \r\n***\r\nОт 10.30 часа пред сградата на Община Сопот ще се състои посрещане на Царя на виното и любовта и тържествено шествие до местността „Манастирска поляна“.\r\n***\r\nОт 11.00 часа в лозята около манастира „Св. Спас“ ще се извърши тържествен водосвет и възпроизвеждане на народния обичай „Зарязване на лозе“.\r\n***\r\nВ 12.00 часа в местността „Манастирска поляна“ ще се състои официалното откриване на Старопланински събор „Да стоплим сърцата си с вино и любов“.", "date": "2018.02.10", "title": "Предстоящи събития в страната за 11 февруари (Агенция „Фокус“)"}
{"url": "http://www.focus-news.net/news/2018/02/10/2487117/nimh-prez-noshtta-v-po-golyamata-chast-ot-stranata-shte-ima-valezhi-ot-dazhd-v-severna-i-visokite-poleta-na-zapadna-balgariya-ot-snyag.html", "text": "Атмосферното налягане е по-ниско от средното за месеца и през деня бавно ще се повишава. През нощта в по-голямата част от страната ще е с валежи от дъжд, в Северна и високите полета на Западна България - от сняг. Утре почти в цялата страна ще вали сняг, само на места в Горнотракийската низина все още дъжд, но по-късно и там ще се примесва със сняг. Ще се образува снежна покривка. Привечер от запад валежите ще започнат да отслабват и да спират. Ще духа умерен, в Източна България до силен вятър от север-североизток, който през деня постепенно ще се ориентира от северозапад и с него ще продължи да нахлува студен въздух. На места в Дунавската равнина, Предбалкана и Родопите, където валежите ще са по-интензивни, ще има условия за снежни виелици и навявания. Минималните температури ще са между минус 2° и 3°, а максималните – от 0° до 5°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Боряна Маркова. \r\nПо Черноморието ще е облачно с валежи от дъжд, по северното крайбрежие примесен със сняг. Ще духа силен вятър от север-североизток, който през деня ще се ориентира от север-северозапад. Максималните температури ще са 3-6°. Температурата на морската вода е 6-7°. Вълнението на морето ще бъде 3-4 бала.\r\nВ планините ще е облачно със силни снеговалежи. Ще духа умерен, по билото на Стара планина временно до силен вятър от север-североизток, който след обяд ще отслабва. Максимална температура на височина 1200 метра около 0°, на 2000 метра – около минус 6°. \r\nВ началото на следващата седмица вятърът ще се ориентира от северозапад, ще отслабне, на места временно и ще стихне, а впоследствие ще стане южен. Облачността ще се задържи предимно значителна, но вероятността за валежи е малка. Минималните температури ще се понижат, а дневните ще се повишават. В сряда вятърът от юг-югоизток ще се усили, повече в Източна България. Отново ще има валежи, предимно дъжд, само на места в западната част на Предбалкана и по високите полета на Западна България е възможно за кратко да има и сняг. С повишението на температурите и валежите от дъжд, макар и слаби, в местата със снежна покривка ще има условия за поледици.", "date": "2018.02.10", "title": "НИМХ: През нощта в по-голямата част от страната ще има валежи от дъжд, в Северна и високите полета на Западна България - от сняг"}
{"url": "http://www.focus-news.net/news/2018/02/10/2487118/ivan-manolov-instruktor-po-taekuon-do-boynite-sportove-v-balgariya-sa-izklyuchitelno-slabo-finansirani-klubovete-razchitat-na-volya-i-postoyanstvo.html", "text": "Бойните спортове в България са изключително слабо финансирани, тъй като не са олимпийски, клубовете разчитат на воля и постоянство. Това каза за Радио „Фокус“ – Пловдив Иван Манолов, инструктор и председател на СК „Асеновец Таекуон-до клуб”-Асеновград. По думите му, обстановката в страната по отношение на подпомагане за бойните спортове, в това число и таекуон-до, е изключително трудна. „С воля и постоянство се мъчим да отстояваме собствените си принципи. Ходенето по състезания е сравнително трудно, в сравнение с другите спортове. Още повече, че към момента таекуон-до ITF не е олимпийски спорт за разлика от таекуон-до WTF, което е олимпийска версия на спорта. Там нещата са много по-различи, финансира се като олимпийски спорт, много по-популярен и търсен е в големите градове“, коментира Иван Манолов. Той посочи, че се водят преговори на високо ниво в централите на отделните две федерации – ITF и WTF, за да може да се стигне до обединение и ITF също да се превърне в олимпийски спорт.\r\n„Очакваме преговорите за обединение да успеят и нещата да потръгнат. Надяваме се силно, защото таекуон-до, като стил и бойно изкуство, има много разнородни и различни области, в които дадения спортист може да се развива. Не става въпрос само за дисциплините „спаринг“ и „двойки“. Има „силов тест“, „специална техника“ и „самозащита“, при които се демонстрират много по вид и значение качества. По всичко това се отличаваме от другите бойни спортове“, коментира още Иван Манолов.\r\nТони МИХАЙЛОВ", "date": "2018.02.10", "title": "Иван Манолов, инструктор по таекуон-до: Бойните спортове в България са изключително слабо финансирани, клубовете разчитат на воля и постоянство"}
{"url": "http://www.focus-news.net/news/2018/02/10/2487121/sofiya-lek-avtomobil-se-e-zapalil-na-bul-balgariya.html", "text": "Лек автомобил се е запалил на бул. „България“, предаде репортер на Агенция „Фокус“. Пожарникарски екип е потушил огъня. Няма информация за загинали или пострадали хора. Щетите са само материални.", "date": "2018.02.10", "title": "София: Лек автомобил се е запалил на бул. „България“"}
{"url": "http://www.focus-news.net/news/2018/02/10/2487122/gd-granichna-politsiya-intenziven-e-trafikat-na-gkpp-kapitan-andreevo-na-izhod-za-tovarni-avtomobili.html", "text": "На българо-турската граница на граничен контролно-пропускателен  пункт „Капитан Андреево“ трафикът е интензивен за товарни автомобили на изход. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 18.00 ч.\r\nНа българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.02.10", "title": "ГД „Гранична полиция“: Интензивен е трафикът на ГКПП „Капитан Андреево“ на изход за товарни автомобили"}
{"url": "http://www.focus-news.net/news/2018/02/10/2487123/veliko-tarnovo-razreshitelni-za-stroezh-na-32-zhilishtni-sgradi-sa-izdadeni-v-oblastta-prez-poslednite-mesetsi-na-2017-g.html", "text": "Разрешителни за строеж на 32 жилищни сгради са издали общинските администрации на територията на област Велико Търново през четвъртото тримесечие на 2017 година. Това съобщи за Радио „Фокус“ – Велико Търново Валентина Генчева, експерт в Териториалното статистическо бюро – Север, Отдел „Статистически изследвания – Велико Търново“. Жилищните сгради са с 86 жилища в тях и са с 12 028 кв. м. разгъната застроена площ (РЗП). Общинските администрации са издали разрешителни за строеж и на 35 други сгради с 22 040 кв. м РЗП. „Спрямо предходното тримесечие издадените разрешителни за строеж на жилищни сгради  намаляват с 11.1%, броят на жилищата в тях – с 40.7%, а разгънатата им застроена площ е по-малко с 32.5%. При издадените разрешителни за строеж на други сгради е регистрирано нарастване  на броя с 40.0% и на общата им застроена площ – със 75.0%“, посочи Генчева. Тя допълни, че в сравнение с четвъртото тримесечие на 2016 година броят на издадените разрешителни за строеж на нови жилищни сгради в областта е без промяна, жилищата в тях се увеличават с 34.4%, докато разгънатата им застроена площ е по-малко с 0.5%. При другите видове сгради  издадените разрешителни за строеж намаляват  с 35.2%,  а общата им застроена площ – с 26.0%.\r\nНадежда КРЪСТЕВА", "date": "2018.02.10", "title": "Велико Търново: Разрешителни за строеж на 32 жилищни сгради са издадени в областта през последните месеци на 2017 г."}
{"url": "http://www.focus-news.net/news/2018/02/10/2487109/komandvashtiyat-vvs-na-izrael-udarite-ni-po-pvo-na-siriya-sa-nay-mashtabnite-ot-1982-godina-nasam.html", "text": "Съботните удари на Израел по цели в Сирия са станали най-голямата операция на израелските ВВС против сирийските системи за противовъздушна отбрана от времената на Първата ливанска война през 1982 година (известна още като военната операция „Мир в Галилея“ – бел. ТАСС). Това съобщи командващият ВВС на еврейската държава бригаден генерал Томер Бар, предава ТАСС.\r\n„Това е пълен оперативен успех, това беше най-голямата атака срещу сирийските ПВО от времената на „Мир в Галилея““, заяви Бар. Той отбеляза още, че „става въпрос за крупна операция в сложни условия“. Изказването на израелския военен бе разпространено от пресслужбата на израелските Въоръжени сили.\r\nПревод и редакция:", "date": "2018.02.10", "title": "Командващият ВВС на Израел: Ударите ни по ПВО на Сирия са най-мащабните от 1982 година насам"}
{"url": "http://www.focus-news.net/news/2018/02/10/2487119/vitsepremierat-na-kosovo-nemislimo-e-che-ne-vsichki-strani-chlenki-na-es-sa-priznali-kosovo.html", "text": "Вицепремиерът на Косово Енвер Ходжай обвини липсата на единство в Европейския съюз за позицията спрямо Прищина в новата Стратегия за Разширяване на Западните Балкани на ЕК, пише скопското електронно издание „МКД“.\r\nХоджай заяви, че е „немислимо“ пет страни-членки на ЕС да не са признали косовската независимост 10 години след едностранното й обявяване.\r\nКосовският политик e споменал за този проблем в изказването си пред Европейския парламент в Страсбург, но не уточни точно кога се е случило това.\r\nОсвен това, той е обвинил Белград, че блокира членството на Прищина в ООН с поддръжката на Русия.\r\n„Освен пречките в международен план, много пъти е доказвано, че Сърбия винаги намира начина да се набърка във вътрешните работи на Косово и да предизвика дестабилизация“, твърди Ходжай.\r\n„МКД“ припомня, че в Стратегията на ЕС за разширяване на Западните Балкани се казва, че Косово „има възможност за стабилен напредък към Договор за стабилизация и асоциация и напредък по европейския път, когато обективните обстоятелства го позволяват“, с което всъщност е уважена позицията на Испания, че Косово не трябва да е предмет на европейската интеграция, тъй като не е признато от всички страни-членки на Съюза.\r\nПревод и редакция:", "date": "2018.02.10", "title": "Вицепремиерът на Косово: Немислимо е, че не всички страни-членки на ЕС са признали Косово"}
{"url": "http://www.focus-news.net/news/2018/02/10/2487126/veliko-tarnovo-lek-avtomobil-blasna-12-godishno-momiche-v-grada.html", "text": "Лек автомобил блъсна 12-годишно момиче във Велико Търново, съобщиха от Областната дирекция на МВР.  Инцидентът е станал на пешеходна пътека на ул. \"Краков\". Пострадалото момиче е откарано във великотърновската болница с фрактура на глезена. На местопроизшествието се извършва оглед.", "date": "2018.02.10", "title": "Велико Търново: Лек автомобил блъсна 12-годишно момиче в града"}
{"url": "http://www.focus-news.net/news/2018/02/10/2487142/blagoevgrad-vremenno-se-ogranichava-dvizhenieto-na-tovarni-avtomobili-nad-12-tona-prez-prohoda-predel-za-snegopochistvane.html", "text": "Временно се ограничава движението на товарни автомобили над 12 тона през прохода Предел за снегопочистване. Това съобщиха от пресцентъра на Агенция \"Пътна инфраструктура\". Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.10", "title": "Благоевград: Временно се ограничава движението на товарни автомобили над 12 тона през прохода Предел за снегопочистване"}
{"url": "http://www.focus-news.net/news/2018/02/10/2487143/plovdiv-kmetat-na-rayon-severen-ralyo-ralev-shte-napravi-publichen-otchet-za-postignatite-rezultati-prez-2017-godina.html", "text": "Кметът на район „Северен“ в Пловдив Ральо Ралев ще направи своя публичен отчет за 2017 година. Това съобщиха за Радио „Фокус“ – Пловдив от районната администрация. Отчетът ще се проведе от 11.00 часа на 12 февруари в аудитория № 7 на Висшето училище по агробизнес и развитие на регионите. На срещата са поканени всички жители на района, за да се запознаят с постигнатите резултати и направеното в последната година.\r\nПрез 2017 година усилията на администрацията на район „Северен“ в Пловдив са били насочени основно към реализирането на важни инфраструктурни проекти и към изграждането на паркинги. Ремонтирани  са много тротоари, изградени са и две нови детски площадки, изцяло съобразени с всички изисквания за безопасност, също фитнеси на открито и кучешка площадка.\r\nТони МИХАЙЛОВ", "date": "2018.02.10", "title": "Пловдив: Кметът на район „Северен“ Ральо Ралев ще направи публичен отчет за постигнатите резултати през 2017 година"}
{"url": "http://www.focus-news.net/news/2018/02/10/2487108/vasil-nikolov-uchitelite-koito-nyama-kakvo-da-kriyat-shte-sa-dovolni-ot-videonablyudenieto-v-uchebnite-zavedeniya.html", "text": "Учителите, които няма какво да крият, ще са доволни от видеонаблюдението в учебните заведения. Това каза в интервю за Агенция „Фокус“ Васил Николов – председател на Национален инициативен комитет за качествена и иновативна образователна система и организатор на протестите „Не на насилието в детски градини и училища“. „Дори и позицията на министъра на образованието е повлияна в момента. Имахме среща през декември месец с министъра. Той подкрепи предложението ни за видеонаблюдение, но след последните изказвания на синдикалните организации, донякъде преповтаря техните думи. Говори се за нарушено доверие, ами да не би в момента да имаме много сериозно доверие спрямо самите учители“, коментира Николов. Според него точно тук е проблемът, че когато се появи такъв и когато има едно такова посегателство към деца от преподавател, трябва учителските организации да са първите, които да излязат с декларации и да се обявят против и да кажат, че този човек трябва да е вън от системата, защото не им трябва. „А не да излизат с декларации в защита, да се търси вина в родителя дали е имал или не право да записва. Тук председателят на синдиката да излиза с изявление, че децата ги учим да стават доносници, когато има записи. Първата работа на самата организация трябва да е да осъди този човек. Те по този начин подкопават доверието в себе си, а очакват, че като се сложи камера, щяло съвсем да се развали доверието. Напротив, когато един учител няма какво да крие и не се притеснява в своята работа, когато работи коректно, няма никакво притеснение от камерите. Всеки, който има какво да крие и гледа какво да скатае, мързи го, бие или обижда децата, той разбира се, че ще е против видеонаблюдението. Това е разковничето на цялата тази история“, обясни той. \r\nПо думите му средствата за тези мерки трябва да бъдат предоставени от държавния бюджет. „Добре знаем това правителство при постъпването си постави като приоритет образованието. За нас няма нищо по-нормално от това, когато имаш представена някаква тема като приоритет, да се очаква да се извадят и похарчат повече пари за нея. Очакваме от държавния бюджет да бъдат финансирани промените, които предлагаме“, допълни Николов и подчерта, че не искат онлайн видеонаблюдение, което да се гледа постоянно от родителите, а записи, които да се съхраняват при директора и когато бъде подаден един сигнал, да могат съответните контролни органи да си направят справката с това видеонаблюдение дали сигналът има стойност. „Съгласете се, че всяко дете би могло и да излъже. Има много случаи, когато има агресия от страна на дете или ученик към учителя. Това също не е маловажно и учителите, които няма какво да крият, са доволни, че ще има видеонаблюдение, защото това е един вид сигурност и за тях“, каза още Васил Николов. \r\nЛюба АЛЕКСИЕВА.", "date": "2018.02.10", "title": "Васил Николов: Учителите, които няма какво да крият, ще са доволни от видеонаблюдението в учебните заведения"}
{"url": "http://www.focus-news.net/news/2018/02/10/2487103/vidin-novoizbraniyat-mitropolit-daniil-be-posreshtnat-v-grada.html", "text": "Новоизбраният Видински митрополит Даниил бе посрещнат във Видин, предаде репортер на Радио „Фокус“ – Видин. Преди официалното посрещане на площад „Бдинци“ той бе поздравен от стотици хора, които участваха в протеста с искане за изграждането на магистрален път София – Видин, които се бяха събрали на изхода на града. Митрополит Даниил се спря и поговори с хората. Те го дариха с питка и китка с босилек. На площад „Бдинци“, на стъпалата пред паметника на Трети пехотен Бдински полк, кметът на Видин Огнян Ценков посрещна с \"добре дошъл\" владиката. \r\n„Приветстваме решението на Светия Синод и утвърждаването на митрополит Даниил на видинския епархийски престол. Изразявам своята убеденост, че Ваше Високопреосвещенство ще бъде достоен водач на Видинска епархия“, каза Огнян Ценков. Митрополит Даниил благодари за топлото и искрено посрещане на границата на Видинска епархия и в град Монтана. „Готов съм да сторя всичко, за да продължа и да разширя според силите си и възможностите си делото на всички мои велики предшественици ,заемали преди мен видинския митрополитски престол. Готов съм да работя всеотдайно и неуморно за духовния, културния и обществен напредък на този красив български град и за неговите прекрасни жители. След като сме въздигнали духа си, ще въздигнем и всичко останало, което е богоугодно и от което истински се нуждаем“, посочи в словото си към събралите се видински граждани митрополит Даниил. \r\nЗаедно с кмета Огнян Ценков, областния управител Албена Георгиева и придружаващите го архиереи, митрополит Даниил се включи в литийно шествие до катедралния храм „Свети Димитър“. С празничен камбанен звън той бе посрещнат в църквата, където бе извършена официална церемония по неговата интронизация. \r\nАнна ЛОЗАНОВА", "date": "2018.02.10", "title": "Видин: Новоизбраният митрополит Даниил бе посрещнат в града"}
{"url": "http://www.focus-news.net/news/2018/02/10/2487120/vasil-nikolov-tseliyat-mesets-fevruari-shte-bade-pod-seriyata-ot-protesti-ne-na-nasilieto-v-detski-gradini-i-uchilishta.html", "text": "Целият месец февруари ще бъде под серията от протести „Не на насилието в детски градини и училища“. Това каза в интервю за Агенция „Фокус“ Васил Николов – председател на Национален инициативен комитет за качествена и иновативна образователна система и организатор на протестите „Не на насилието в детски градини и училища“. „Утре имаме още 3 протеста – във Варна, Плевен и Пазарджик. Във Варна и Пазарджик са от 11.30 часа, а в Плевен от 16.00 часа. На 15 февруари (четвъртък) предстои в София, 16 февруари – Добрич, 17 февруари – Велико Търново, 18 февруари – Перник, 21 февруари – Пловдив, 24 февруари – Стара Загора и на 25 февруари в Русе. Общо взето целият месец февруари ще бъде под тези протести, защото това е една доста сериозна тема. Все пак сигурността на нашите деца и учители и въобще промените, които търсим да се случат в образованието, са от изключителна важност и са основополагащи за развитието на нацията като цяло“, коментира Николов.  \r\nПо думите му в следващите месеци не се предвиждат протести, но ако няма развитие по техните предложения, ако бъдат подценени и се продължи с манипулациите върху така предложените предложения, сега са мобилизирали структурите си в големите градове, но тогава през лятото ще мобилизират и в малките градове и ще направят една по-сериозна серия от протести. „Надяваме се да не се стига дотам и да се съобразят хората, от които зависи това, да бъдат приложени тези промени, защото това е началото на голямата промяна, която чакаме вече толкова десетки години и не се случва. Ние родителите се надяваме да повлияем да се случат вече нещата“, посочи Николов и добави, че се надява въпреки лошата прогноза за времето утре, да се мобилизират родителите от Варна, Плевен и Пазарджик и да покажат, че искат тази промяна да се случи.\r\nЛюба АЛЕКСИЕВА.", "date": "2018.02.10", "title": "Васил Николов: Целият месец февруари ще бъде под серията от протести „Не на насилието в детски градини и училища“"}
{"url": "http://www.focus-news.net/news/2018/02/10/2487145/stara-zagora-vazrasten-mazh-e-pochinal-pri-pozhar-v-zhilishtna-sgrada-v-kv-tri-chuchura.html", "text": "Възрастен мъж е починал при пожар в жилищна сграда в кв. „Три чучура” в Стара Загора, съобщи за Агенция \"Фокус\" говорителят на ОДМВР-Стара Загора.  Починалият мъж е на 82-години. Към момента пожарът е погасен.", "date": "2018.02.10", "title": "Стара Загора: Възрастен мъж е починал при пожар в жилищна сграда в кв. „Три чучура”"}
{"url": "http://www.focus-news.net/news/2018/02/10/2487148/api-poradi-snegopochistvane-vremenno-se-ogranichava-dvizhenieto-na-tovarni-avtomobili-nad-12-t-po-pat-ii-84-yakoruda-yundola.html", "text": "Поради снегопочистване временно се ограничава движението на товарни автомобили над 12 т по път II-84 Якоруда – Юндола. Това съобщиха от пресцентъра на Агенция \"Пътна инфраструктура\".  Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.10", "title": "АПИ: Поради снегопочистване временно се ограничава движението на товарни автомобили над 12 т по път II-84 Якоруда – Юндола"}
{"url": "http://www.focus-news.net/news/2018/02/10/2487144/parvata-voenna-duhova-muzika-e-sformirana-vav-veliko-tarnovo-po-vreme-na-uchreditelnoto-sabranie.html", "text": "Първата военна духова музика е сформирана във Велико Търново по време на Учредителното събрание. Това каза в интервю за Радио „Фокус“ – Велико Търново Тодорка Недева, уредник отдел „Нова и най-нова история“ в Регионалния исторически музей. Тя припомни, че на 27 март 1879 година по нареждане на княз Дондуков-Корсаков в града пристигнали двадесет чешки музиканти, придружени от известния капелмайстор Йосиф Хохола. Те сформирали първата по нашите земи военна духова музика, която участва във военния парад, проведен в града на 16 април по повод приемането на Търновската конституция. „Болярите останали удивени от майсторството на чехите, но най-вече били впечатлени от факта, че тяхното изпълнение предало по-голяма внушителност и тържественост на важното събитие. Още тогава търновци прозрели необходимостта от създаването на наша военна духова музика, която да съпътства не само празничния, но и делничния живот на старата столица“, допълни Тодорка Недева. Тя посочи, че в първите месеци на 1879 година не било забравено и театралното изкуство. На горния етаж на бившия конак, където заседава Учредителното събрание, в присъствието на автора Васил Друмев, специално за делегатите и гостите била представена драмата “Иванко“. Главната роля изпълнява Сава Пъчов. „За огромна радост на бележития шуменец, ръкоположен по-късно, през 1884 година, за търновски митрополит, пиесата била играна няколко пъти. Поради проявения към нея интерес и от страна на търновските граждани за отбрана част от тях също е дадено представление. Така непосредствено след Освобождението и по време на самото Учредително народно събрание Търново станало център не само на българската държавност, но и символ на модерния културен живот в следосвобожденска България“, допълни Тодорка Недева.\r\nНадежда КРЪСТЕВА", "date": "2018.02.10", "title": "Първата военна духова музика е сформирана във Велико Търново по време на Учредителното събрание"}
{"url": "http://www.focus-news.net/news/2018/02/10/2487146/plovdiv-po-slabo-potreblenie-na-tok-se-otchita-v-grada-prez-yanuari-spryamo-sashtiya-period-na-2017-g.html", "text": "По-слабо потребление на ток се отчита в Пловдив през януари спрямо същия период на 2017 г., поради по-високите температури. Това съобщиха за Радио „Фокус“ – Пловдив от отдел „Връзки с обществеността“ на електроразпределителното дружество, обслужващо Югоизточна България. Средното потребление на битовите клиенти през януари тази година е 400 kWh, което е със 17,8 % по-малко спрямо година 2017-та, когато използваното електричество е било 487 kWh. \r\nДанните показват, че през януари консумация на електроенергия до 300 kWh имат 51% от клиентите. При тях средната стойност на фактурата за януари 2018 година е 22,43 лв. Консумация на електроенергия от 301 до 1000 kWh имат 41% от клиентите. Средната стойност на фактурата за януари при тях е 106,58 лв. Консумация на електроенергия над 1000 kWh имат 8% от клиентите, като средната фактура при тези клиенти е 256,78 лв. За сравнение, тази група през януари 2017 година е била почти двойно по-голяма - 14% от всички клиенти. От електроразпределителното дружество добавиха, че определящи за консумацията на електричество са начинът на отопление на клиентите и температурите, които през януари 2018 г. бяха по-високи спрямо 1 година по-рано. В планинските райони, където традиционно се ползват дърва за отопление, потреблението и фактурите са с по-ниски стойности, сравнени с други области, в които най-честият начин за отопление е чрез електроенергия.", "date": "2018.02.10", "title": "Пловдив: По-слабо потребление на ток се отчита в града през януари спрямо същия период на 2017 г."}
{"url": "http://www.focus-news.net/news/2018/02/10/2487149/predstoyashti-mezhdunarodni-sabitiya-za-10-fevruari-agentsiya-fokus.html", "text": "***Германският канцлер Ангела Меркел ще даде пресконференция пред медиите по случай споразумението за формиране на нова коалиция\r\n***Напрежението ескалира, след като Израел атакува „ирански“ цели в Сирия, в отговор на свалянето на израелски изтребител от сирийската ПВО\r\n***Държавният секретар на САЩ Рекс Тилърсън започва близкоизточното си турне от египетската столица Кайро\r\n*** Президентът на Иран Хасан Роухани ще изнесе реч по случай 39-ата годишнина от Ислямската революция\r\n***", "date": "2018.02.10", "title": "Предстоящи международни събития за 10 февруари ( Агенция „Фокус“ )"}
{"url": "http://www.focus-news.net/news/2018/02/10/2487150/sofiya-31-godishen-mazh-e-otkaran-v-bolnichno-zavedenie-sled-kato-e-bil-blasnat-ot-kola-v-rayona-na-zala-universiada.html", "text": "31-годишен мъж е откаран в болнично заведение, след като е бил блъснат от кола в района на зала „Универсиада“. Това съобщи за Агенция „Фокус“ говорителят на Центъра за спешна медицинска помощ в София Катя Сунгарска. Тя уточни, че сигналът е бил подаден в 9.13 часа сутринта, а в 9.18 часа екипът на Спешна помощ е бил на мястото. Пострадалият има нараняване на носа и разкъсана контузна рана на главата. Той е закарали болница Университетска болница „Царица Йонна-ИСУЛ“. В инцидента е участвала и 42-годишна жена, която е била само стресирана, отказала е да бъде хоспитализирана и прегледана. Не е имала видими наранявания.", "date": "2018.02.10", "title": "София: 31-годишен мъж е откаран в болнично заведение, след като е бил блъснат от кола в района на зала „Универсиада“"}
{"url": "http://www.focus-news.net/news/2018/02/10/2487151/sofiya-zhena-e-bila-prebita-i-namerena-vav-vhod-v-kv-druzhba-1.html", "text": "Жена е била пребита и намерена във вход в кв. „Дружба“ 1. Това съобщи за Агенция „Фокус“ говорителят на Центъра за спешна медицинска помощ в София Катя Сунгарска. Инцидентът е станал в бл. 15 във вх. Г на стълбите на ет. 2. Сигналът е подаден в 10.29 часа, като екипите на Спешна помощ са се отзовали на шестата минута. Жената е с травма на главата и е откарана в Окръжна болница.", "date": "2018.02.10", "title": "София: Жена е била пребита и намерена във вход в кв. „Дружба“ 1"}
{"url": "http://www.focus-news.net/news/2018/02/10/2487124/po-vreme-na-uchreditelnoto-sabranie-vav-veliko-tarnovo-se-provezhda-parvoto-v-balgariya-modno-revyu.html", "text": "По време на Учредителното събрание във Велико Търново се провежда първото в България модно ревю. Това каза в интервю за Радио „Фокус“ – Велико Търново Тодорка Недева, уредник отдел „Нова и най-нова история“ в Регионалния исторически музей. Тя посочи, че изложбата на моди, по своята същност първото по рода си ревю, привлякло вниманието на присъстващия в града политически елит от всички краища на страната, на чуждестранните дипломати, кореспонденти и фотографи, на много гости от близки и далечни селища. Ревюто било организирано от предприемчивата русенска Евдокия Антонова, дъщеря на Антон Зарков Златев – известен търговец на платове, лихвар и чифликчия. Когато прочутият в Букурещ Театър „Виктория“ разпродава старите си сценични костюми, находчивата дама ги купува и натоварва на кораб в Гюргево, откъдето добре опаковани те пристигат на пристанището в родния й град. „Оценявайки възможността, която предлага столицата на оцелелите, Евдокия Антонова наела каруци и докарала “модите” именно във Велико Търново. Пред  смаяните погледи на старостоличани и техните високи гости представя пищните одежди. Може да се смята, че в действителност по същество това било първото ревю в България, което запознало предшествениците ни с костюми от различни епохи, и ако не в истинския смисъл ревю, то поне било първата изложба на костюми.  “Гиздилата” били експонирани върху манекени стойки, тъй като моралът все още не допускал демонстрирането на живо“, допълни Тодорка Недева. Тя посочи, че за информация на любопитните върху всяка дреха бил поставен етикет от рода на: “Модна рокля на испанска баронеса”, “Модна рокля на английската кралица Виктория”, “Лятна дворцова дреха на краля слънце Людовик ХIV“, “Ловният костюм на крал Людовик XIV”… Срещу един златен франк, тъй като левът все още не бил приет за национална парична единица,  целият град се струпва на ревюто.  „Особено впечатление били красивите и суетни болярки. Дългите до земята елегантни рокли, декорирани с набори и воали, богато надиплените ръкавите, душовете, дантелите, щраусовите пера, разноцветните ветрила, красивите шапки със загадъчни воалетки, стилните ръкавици и безброй още прелестни аксесоари грабнали вниманието на великотърновки, голяма част от които все още се придържали към народната традиция в облеклото“, допълни Тодорка Недева. По думите й на фона на това европейско модно ревю още повече се откроявали всевъзможните носии, в които били облечени много от народните представители тогава. „Облеклото на други пък, с малки изключения, представлявало пъстра смесица от традиционни костюми, гарнирани с някой модни допълнения тип „алафранга“.  Липсата на единен стил и изисканост в облеклото на тогавашните народни представили съвсем не попречило на достойните мъже да станат строители на съвременна България, приемайки една от най-модерните за времето си конституции“, посочи Тодорка Недева.\r\nНадежда КРЪСТЕВА", "date": "2018.02.10", "title": "По време на Учредителното събрание във Велико Търново се провежда първото в България модно ревю"}
{"url": "http://www.focus-news.net/news/2018/02/10/2487154/api-ogranicheno-e-dvizhenieto-prez-prohoda-rozhen-za-mps-nad-12-t-poradi-snegopochistvane.html", "text": "Ограничено е движението през прохода \"Рожен\" за МПС над 12 т,  поради снегопочистване.\r\nШофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.02.10", "title": "АПИ: Ограничено е движението през прохода \"Рожен\" за МПС над 12 т,  поради снегопочистване"}
{"url": "http://www.focus-news.net/news/2018/02/10/2487156/radio-free-europe-moldovski-voenni-edinitsi-shte-uchastvat-v-savmestni-voenni-ucheniya-s-balgariya-sasht-gruziya-ukrayna-i-rumaniya.html", "text": "Министерството на отбраната на Молдова потвърди, че военни единици на републиката ще участват във военни учения в Румъния заедно с военнослужещи от България, САЩ, Грузия, Украйна и приемащата държава, предава Radio Free Europe.\r\nOколо 60 военнослужещи и 12 превозни средства от Молдова ще се присъединят към ученията „Платинен орел“, които ще се проведа в периода 12-16 февруари в румънската военна база „Бабадаг“.\r\nПрез 2017 г. Министерството на отбраната в Кишинев не реализира плановете си да участва в ежегодните маневри, след като проруският президент Игор Додон отказа да подпише указ, позволяващ разгръщането на молдовски войници.\r\nДодон заяви, че участието на страната в ученията е „неподходящо\" с оглед на стремежа да запази страната военно неутрална. .Тереза Герова", "date": "2018.02.10", "title": "Radio Free Europe: Молдовски военни единици ще участват в съвместни военни учения с България, САЩ, Грузия, Украйна и Румъния"}
{"url": "http://www.focus-news.net/news/2018/02/10/2487155/tass-politseyski-helikopter-se-razbi-v-zapadnata-chast-na-meksiko.html", "text": "Хеликоптер на мексиканската полиция се разби в събота в западната част на страната, предава TACC.\r\nОт разпространеното съобщение става ясно, че машината не е паднала от голяма височина. Екипажът е получил травми, които не представляват опасност за живота. Като причина за инцидента се посочва грешка в планирането.Тереза Герова", "date": "2018.02.10", "title": "ТАСС: Полицейски хеликоптер се разби в западната част на Мексико"}
{"url": "http://www.focus-news.net/news/2018/02/10/2487152/lyubka-pankova-su-vasil-levski-s-kolarovo-parvata-sgrada-na-uchilishteto-e-bila-izgradena-s-dobrovolen-trud-na-mestnoto-naselenie.html", "text": "Средно училище „Васил Левски“ в село Коларово, община Петрич, е създадено през 1910 година. Това каза за Радио „Фокус“ – Пирин Любка Панкова, директор на учебното заведение. По думите ѝ сградата, в която се намира днес то e изградена през 1934 година, а по-късно е обновена. „През 1984 година е направена и втора сграда, като така училището бива разширено и става средно. Училището в Коларово има много богата история. Първото и най-важното, което е дало и началото на отношението към училището е, че сградата е направена с доброволен труд на хората от селото. Имам предвид, че хората не само са дарили средства за изграждането му, но и с доброволчески труд са участвали в строителството“, каза още Панкова. Според нея това е оказало благоприятно влияние върху по-нататъшното развитие на училището. „Днес аз мога да кажа, съвсем сериозно и отговорно, че  жителите на селото милеят за това училище. Те са минали оттук. Както и техните деца, техните внуци са тука и това оказва влияние и за образованието,  и за обучението, и за възпитанието на поколението в село Коларово. За днешното и миналото и ,надявам се, за в бъдеще“, подчерта Панкова.\r\nПо нейни думи сградата на училището е била обновена през 2016 година по проект с финансиране по национална програма, а до Община Петрич е подадена молба са осигуряване на средства за ремонт на покрива на учебното заведение.  „Освен това отново по национални програми, по които сме участвали, имаме изградени три кабинета за занимание по интереси. През годините имахме възможността да работим и с Корпуса на Мира, като ни бе предоставена възможността с нас да работят двама учители по английски език“, каза още Панкова. Тя добави, че с помощта на Корпуса на Мира е била създадена ѝ библиотека на английски език. „От тях имаме и информационен център. Също така в училището имаме специализиран кабинет по музика. Голяма гордост за нас е и физкултурния салон, който ни е дарение от жител роден в Коларово, но сега живеещ в София. Той дари безвъзмездно средства за изграждането на спорната ни зала. Така, че базата ни е добра, но разбира се, винаги може да се направи още“, отбеляза Панкова. „Имаме и два кабинета по информационни технологии. Стаите ни по интереси са едни от най-добрите. Кабинетите са оборудвани добре. Големите кабинети по информационни технологии имат WI-FI, който осигурихме по проект. Надявам се и през тази година да можем да участваме в още един проект, който е за още един кабинет за занимание по интереси, което ще подобри  още повече материалната база и ще е в помощ на учениците и учители“, заяви Панкова. Тя посочи, че вече втора година работят и по проект „Твоят час“. „Преди работихме четири години по проект „Успех“, който осигуряваше допълнителна работа с учениците, които имат образователни дефицити и занимание по интереси за учениците, които имат творчески заложби, които ние доразбираме“, уточни Панкова.\r\nДиректорът на учебното заведение заяви също, че е осигурено необходимото гориво за отопление на сградата през зимните месеци. Панкова добави също, че повечето от училищата в община Петрич се отобляват с печки на твърдо гориво, но в с. Коларово това става чрез парно. „Направили сме ремонт – нова горелка, за да може да правим икономии със самата техника - оборудването на парната инсталация, и да е топло, уютно и приятно“, добави Панкова.\r\nЛивия НИНОВА", "date": "2018.02.10", "title": "Любка Панкова, СУ „Васил Левски“ – с. Коларово: Първата сграда на училището е била изградена с доброволен труд на местното население"}
{"url": "http://www.focus-news.net/news/2018/02/10/2487125/protestirashti-blokiraha-glaven-pat-e-79-za-3-chasa-s-iskane-za-magistralen-pat-mezhdu-vidin-i-sofiya-i-tunel-pod-petrohan-obzor.html", "text": "Пореден трети протест с искане за незабавно решение на Министерския съвет за стартиране на процедурите по изграждане на магистрала Видин-София и тунел под Петрохан проведоха жителите на Видин. Протестното шествие започна в 10.00 часа от центъра на града с колона от автомобили, които се отправиха към изхода на Видин в посока София. Малко преди 12.00 часа протестиращите блокираха главен път Е-79. След като оставиха колите си в локални пътни участъци край шосето те се събраха на паркинга пред бившите химически заводи при изхода на града в посока София. Посрещна ги колона от полицаи и жандармеристи, които трябваше да ги спрат, за да не блокират пътя. Без да се стига до сблъсъци протестиращите заобиколиха служителите на реда и излязоха на главен път Е-79, като преустановиха движението от там за около 3 часа. Блокадата им падна, за да премине колата на новоизбрания Видински митрополит Даниил. \r\nМеждувременно от Агенция \"Пътна инфраструктура\" разпространиха информация, че през март Агенция \"ще стартира обществената поръчка за избор на изпълнител на участъка Мездра – Ботевград от път I-1 (E-79). Общата дължина на отсечката е 33 км и е част от направлението Видин - Ботевград. През втората половина на годината ще бъдат обявени процедурите за строителство и надзор на още 52 км - от Видин до Ружинци. През 2018 г. ще стартират тръжните процедури за изграждането на общо 85 км по пътя. Проектите ще се изпълняват със средства от републиканския бюджет. От АПИ посочиха, че с изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик от Дунав мост 2.", "date": "2018.02.10", "title": "Протестиращи блокираха главен път Е-79 за 3 часа с искане за магистрален път между Видин и София и тунел под Петрохан (ОБЗОР)"}
{"url": "http://www.focus-news.net/news/2018/02/10/2487153/afp-sasht-izraziha-podkrepa-kam-izrael-za-udarite-v-siriya.html", "text": "САЩ подкрепиха Израел за ударите по позициите, които Вашингтон определи като ирански на територията на Сирия и същевременно обвиниха Техеран за ескалацията на насилието, предава AFP.\r\n„Изчислената ескалация на заплахата от страна Иран и нейната амбиция да проектира властта и господството си поставя в риск всички хора от региона - от Йемен до Ливан\", заяви говорителката на Държавния департамент Хедър Науер в изявление.\r\n„САЩ продължават да отблъскват всички ирански злоумишлени действия в региона и призовава за прекратяване на иранското поведение, което заплашва мира и стабилността\".Тереза Герова", "date": "2018.02.10", "title": "AFP: САЩ изразиха подкрепа към Израел за ударите в Сирия"}
{"url": "http://www.focus-news.net/news/2018/02/10/2487147/the-new-york-times-zapadat-se-strahuva-ot-izdiganeto-na-avtokratite-a-ungariya-e-dokazatelstvo-che-to-se-sluchva.html", "text": "Елитът на унгарската партия „Фидес“ се беше събрала на брега на река Дунав, в сграда, известна като унгарския Бял Дом, зашеметена от мащаба на успеха си. Дясната партия спечели неочаквано цялата политическа власт в Унгария. Въпросът беше как да се възползва от нея, пише американското издание The New York Times.\r\nНякои призоваха за предпазливост. Но Виктор Орбан, избраният за министър-председател, не беше съгласен. Изборните резултати, продължи Орбан, са му дали правото да проведе радикални реформи в конституцията на страната.\r\nИ господин Орбан спечели спора.\r\nТези разговори бяха припомнени на зданието от два неназовани източника и от трети, който е присъствал на дискусията, проведена в началото на май 2010 година. Орбан промени политическата система на страната, която се определя от нейните критици като „нещо ново под слънцето“. Някога неправителствените организации пишеха оди за водещата демокрация в пост-съветска Европа, а сега Унгария е считана за демокрация в остър и притеснителен упадък.\r\nЧрез законодателни маневри и силата на волята си, Орбан трансформира страната в пример на странен вид мека автокрация, в която са комбинирани капитализъм и крайно-дясна риторика с еднопартийна политическа култура. Той успя да се справи с тази задача, независимо, че страната е член на Европейския съюз и получава милиарди долари от Съюза. Функционерите на Блока не направиха нищо, докато Орбан трансформираше Унгария в, както той го определя, „нелиберална демокрация“.\r\nА сега унгарския лидер хвърля директно предизвикателство към държавите, които доминират Съюза отдавна, като предвиди, че 2018-а ще е „година на големи битки“. У дома той прокарва нови законодателни промени, този път за налагане на глоби на групи активисти, които помагат на бежанците. Неговите позиции за вътрешната политика почти не срещат критика, отчасти, заради осъществените от него промени в изборната система. Орбан почти сигурно ще спечели още един премиерски мандат на предстоящите през април парламентарни избори.\r\nВ политическата йерархия на Европейския съюз Орбан често е определян като неуправляем аутсайдер – гласовит популист в периферията на мейнстрийма и периферен спрямо реалната власт. Но в момента той е може би най-голямото предизвикателство пред Съюза. Той твърди, че следвоенният либерален консенсус „е свършен“ – и неговата визия бе възприета от съседна Полша, а влиянието й се усеща навсякъде в Централна и Източна Европа.\r\n„Виктор Орбан показа, че в Европа нещата са възможни“, заяви лидерът на управляващата в партия в Полша „Право и справедливост“ Ярослав Качински през 2016-а година. „Ти даде пример и ние се учим от този пример“.\r\nПревод и редакция:", "date": "2018.02.10", "title": "The New York Times: Западът се страхува от издигането на автократите, а Унгария е доказателство, че то се случва"}
