{"url": "http://www.focus-news.net/news/2019/03/03/2630427/sport-yuventus-pobedi-napoli.html", "text": "Ювентус победи Наполи с 2:1 като гост в дербито на 26-ия кръг в Серия А. След този двубой Ювентус вече има 72 точки, като увеличи аванса си пред втория Наполи на 16 точки. В следващият кръг черно-белите приемат Удинезе, а неаполитанци гостуват на Сасуоло.", "date": "2019.03.03", "title": "Спорт: Ювентус победи Наполи"}
{"url": "http://www.focus-news.net/news/2019/03/03/2630406/d-r-dimitar-manikatov-kineziterapevt-zimnite-mesetsi-predrazpolagat-kam-poluchavaneto-na-poveche-travmi.html", "text": "Зимните месеци предразполагат към получаването на повече травми. Това каза за  Радио „Фокус“-Пирин  д-р Димитър Маникатов, кинезитерапевт. Той посочи, че обикновено най-висок е процентът на травматизъм, когато превалява сняг. „При  заледявания е нормално да има навяхвания, изкълчвания и счупвания“, допълни д-р Маникатов. По думите му при подобен тип проблеми е необходимо да се намеси специалист, за да помогне за по-бързата социализация на човека и по-бързото му възстановяване към работния процес и работния цикъл.  Д-р Димитър Маникатов добави, че чувствителността за болка при всеки организъм се различава. „По-възрастните пациенти са по-чувствителни от промяната на времето, като превалявания от дъжд. Те, също така, усещат болка при внезапна промяна на времето, като това са индивидуални характеристики при различните пациенти, като чувствителност“, допълни д-р Димитър Маникатов. \r\nДенис НИКИФОРОВ", "date": "2019.03.03", "title": "Д-р Димитър Маникатов, кинезитерапевт: Зимните месеци предразполагат към получаването на повече травми"}
{"url": "http://www.focus-news.net/news/2019/03/03/2630407/tass-balgarskiyat-prezident-podcherta-rolyata-na-ruskata-armiya-v-osvobozhdenieto-na-stranata-predi-141-godini.html", "text": "Българският президент Румен Радев подчерта ролята на руската армия в освобождаването на страната от османско владичество. Държавният глава говори на церемонията в чест на 141-та годишнина от победата на Русия в руско-турската война от 1877-1878 г. и освобождението на България от 500-годишната османска власт, съобщава агенция  ТАСС . \r\nЦеремонията с участието на подразделения на Българската армия традиционно се провежда при паметника на руския император Александър II в центъра на София. „България възкръсна преди 141 години. Това възкресение беше плод на много усилия и голям брой жертви", "date": "2019.03.03", "title": "ТАСС: Българският президент подчерта ролята на руската армия в освобождението на страната преди 141 години"}
{"url": "http://www.focus-news.net/news/2019/03/03/2630408/veliko-tarnovo-224-uchenitsi-sa-obhvanati-v-informatsionnite-sreshti-na-byuroto-po-truda-v-grada-do-momenta.html", "text": "Продължават информационните срещи между завършващи ученици и експерти от Бюрото по труда в града. От ноември миналата година  до момента в кампанията са обхванати 224 ученици от търновските училища, съобщи за  Радио „Фокус“ – Велико Търново  Бойка Ганева, експерт в Дирекцията. Тя уточни, че проведените срещи са осем. В рамките им екип от трудови посредници, психолог и младежки медиатор посещават децата в клас. Основните теми, които се разискват са свързани с националната програма „Старт на кариерата”, възможностите на EURES мрежата за трудова мобилност, както и лятната ваканционна заетост в страни от Европейския съюз. Разясняват се и действащите схеми на Оперативна програма „Развитие на човешките ресурси”, които са подходящи за младежи до 29 г. Екипите на организаторите представят по-подробно услугите на бюрата по труда и кариерните центрове към регионалните служби по заетост, насочени към младежите. \r\nСамо за януари, на територията на цялата страна, са консултирани над 320 ученици, в рамките на 17 информационни срещи. \r\nЛуиза ТРАНЧЕВА", "date": "2019.03.03", "title": "Велико Търново: 224 ученици са обхванати в информационните срещи на Бюрото по труда в града до момента"}
{"url": "http://www.focus-news.net/news/2019/03/03/2630413/valeri-mikov-obshtina-blagoevgrad-tsenata-na-vazheniya-park-v-bachinovo-ne-e-promenyana-ot-godini.html", "text": "Цената на Въжения парк в „Бачиново“ не е променяна от години. Това каза за  Радио „Фокус“-Пирин  Валери Миков, управител на общинско предприятие „Спортни имоти“. „И тази година стартираме с 1 лв. за ползване на всички кръгове, включително и батутите. Има интерес към Въжения парк, особено на празници и през почивните дни. Точно по тази причина, ние насочваме персоналът, който обслужва парка, да бъде там най-вече през почивните дни и да има повече хора. Имаме групи посетители от Перник, София, Сандански и т.н., като молбата ни към тях е да се обаждат предварително, ако идват в делнични дни, за да можем да осигурим повече персонал, с цел да не се изчаква“, заяви той. Валери Миков добави, че е съвсем нормално в делнични дни персоналът да е по-малко, тъй като и посетителите са по-малко. Той подчерта, че някои от организаторите на такива пътувания вече се обаждат предварително. \r\nНатали СТЕФАНОВА", "date": "2019.03.03", "title": "Валери Миков, Община Благоевград: Цената на Въжения парк в „Бачиново“ не е променяна от години"}
{"url": "http://www.focus-news.net/news/2019/03/03/2630415/veliko-tarnovo-otnovo-prouchvat-potrebnostite-na-rabotodatelite-v-oblastta.html", "text": "Провежда се третото по ред проучване на потребностите на пазара на труда във Великотърновска област. Инициативата е на Агенцията по заетостта и се провежда на територията на цялата страна, като целта е да се обобщят нуждите на бизнеса и да се насочат образователните институции към тях, обясни за  Радио „Фокус“ – Велико Търново  Бойка Ганева, експерт от Дирекция „Бюро по труда“ – Велико Търново. Работодателите, които ще участват, ще са от всички сектори на икономиката, различни по статут и големина предприятия с териториално разпределение във всички области в страната. Те са избрани по специален ред, а тези, които не са включени в списъка, но искат да участват, могат да заявят потребностите си от работна сила чрез аналогичен онлайн формуляр, който ще бъде достъпен на сайта на Агенцията по заетостта. Данните се събират, като се попълва онлайн анкета, в която се посочва от какви специалисти със средно и висше образование ще има нужда, както и какви са потребностите от работници без специална квалификация и кадри, притежаващи специфична правоспособност. Има сектор и за необходими умения. Получените резултати за потребностите на бизнеса и администрацията ще очертаят нуждите им от работна сила през следващите 6 месеца. Данните ще бъдат използвани при подготовката на краткосрочните мерки и програми за организиране и провеждане на подходящи обучения за професионални и ключови умения с цел те да бъдат ориентирани спрямо изискванията на работодателите. \r\nАнкетният формуляр ще може да се попълва до 22 март. През миналата година Агенцията проведе две проучвания, във всяко от които се включиха над 5000 работодатели в страната. \r\nЛуиза ТРАНЧЕВА", "date": "2019.03.03", "title": "Велико Търново: Отново проучват потребностите на работодателите в областта"}
{"url": "http://www.focus-news.net/news/2019/03/03/2630412/pazardzhik-klinikata-po-nervni-bolesti-na-mnogoprofilnata-bolnitsa-v-panagyurishte-e-s-mnogo-dobra-praktika-pri-lechenie-na-mozachen-insult.html", "text": "Клиниката по нервни болести на Многопрофилната болница в Панагюрище е в Топ 5 при лечение на мозъчен инсулт в страната, съобщиха от пресцентъра на  лечебното заведение .  „Индексът  на болниците в областта на неврологията показва, че болницата в Панагюрище е на 4-та позиция при прилагането на тромболиза – модерна терапия за лечение на исхемичен мозъчен инсулт. От 254 инсулти през 2018 година, при 7.48% е било приложено модерното лечение“, поясни доц. д-р Ирена Велчева, началник на клиниката в панагюрската болница. „Изключително важно е пациентите, които се съмняват, че са получили мозъчен инсулт, да реагират бързо, категорична е доц. Велчева. По думите й за да бъде успешно лечението с тромболиза, трябва да се спази „терапевтичния прозорец“ от 4.5 часа, в рамките на който да се пристъпи към прилагане на необходимите медикаменти. „Колкото повече време минава от настъпването на инцидента, толкова рисковете за благоприятно развитие на състоянието на пациентите намалява“, сподели доц. Велчева.", "date": "2019.03.03", "title": "Пазарджик: Клиниката по нервни болести на Многопрофилната болница в Панагюрище е с много добра практика при лечение на мозъчен инсулт"}
{"url": "http://www.focus-news.net/news/2019/03/03/2630409/vzglyad-kiev-prizna-za-nevazmozhnostta-samostoyatelno-da-ponizhi-tsenite-na-gaza-za-naselenieto.html", "text": "Премиерът на Украйна Володимир Гройсман заяви, че страната не може да взема самостоятелни решения за намаляване на цените на газа за населението във връзка със задължения към международни партньори, съобщава в. „ ВЗГЛЯД “. \r\n„Считам, че без съгласуване с международните партньори - Международния валутен фонд, Европейския съюз и Световната банка - това (намаляване на цените на газа за населението) не може да се направи. Смятам, че това е невъзможно в момента, защото ще отклони Украйна от задълженията й. В резултат на това ще имаме икономическа криза“,  предава думите му украинският електронен портал „Страна“. \r\nОт 1 ноември 2018 г. кабинетът в Украйна увеличи цената на газа за населението с 23,5%. От 1 януари тарифата за отопление в Украйна е нараснала средно с 17,1%. Превод и редакция : Калоян Пенков", "date": "2019.03.03", "title": "„ВЗГЛЯД“: Киев призна за невъзможността самостоятелно да понижи цените на газа за населението"}
{"url": "http://www.focus-news.net/news/2019/03/03/2630410/elena-bodenova-ou-sv-sv-kiril-i-metodiy-selo-mesta-namalyavat-uchenitsite-koito-se-obuchavat-v-uchebnoto-zavedenie.html", "text": "64 ученици се обучават в Основно училище „Свети свети Кирил и Методий“ в село Места през учебната 2018-2019 година. Това каза за  Радио „Фокус“-Пирин  Елена Боденова, директор на учебното заведение. „Те са с тенденция към намаляване, защото поглеждайки назад във времето виждам, че е имало години, в които тук са се обучавали 300 ученика. Училището е със статут на средищно и защитено училище, с подкрепата и съдействието на Община Банско под ръководството на кмета Георги Икономов. Те редовно полагат грижи за това училището ни да просъществува като такова“, уточни тя. Директорът отбеляза, че педагогическият персонал е съставен от 13 учители. По думите й училището е с една много добра материално-техническа база, която се стремят да поддържат. Елена Боденова посочи, че училището е оборудвано с един добър компютърен кабинет, мултифункционални устройства, които подпомагат образователния процес на учениците и доброто оборудване във всяка една от класните стаи. Тя подчерта, че това с което не разполагат е физкултурен салон към сградата и в момента използват една голяма класна стая, пригодена за целта. \r\nНатали СТЕФАНОВА", "date": "2019.03.03", "title": "Елена Боденова, ОУ „Св. св. Кирил и Методий“ - село Места: Намаляват учениците, които се обучават в учебното заведение"}
{"url": "http://www.focus-news.net/news/2019/03/03/2630405/poslaniyata-na-polititsite-za-natsionalniya-praznik-obzor.html", "text": "Българските държавници и политици отправиха своите поздравления и послания по повод Националния празник. В словото си по време на тържествената заря-проверка на пл. „Народно събрание“  президентът Румен Радев  заяви, че преди 141 години на днешната дата България възкръсва и това е плод на дълго усилие и много жертви. По думите му свободата идва на щиковете на армията на Цар Освободител Александър Втори. „През годините и най-вече в ново време споменът за Руско-турската освободителна война бе изопачаван според политическата конюнктура. Вестниците и хрониките от онази епоха са съхранили спомена за тази народна война, за възторга в Москва и Санкт Петербург при обявяването на манифеста, спомена за петимата синове на императора, воювали в действащата армия и този за замръзналите руски селяни“, каза още Радев. Той допълни, че дни като днешния са повод за единение около историческата истина и идеала на възрожденците. Президентът посочи, че заедно те се борят за свобода и справедливост, които никога не се дават даром. „Всяко поколение трябва само да ги отстои“, подчерта държавния глава. Той обърна внимание, че за нашата свобода падат и много румънци, финландци, украинци и доблестни войни от всички народности в руската императорска армия, чийто подвиг днес почитаме. „Достойният български народ завинаги ще пази паметта за онези, които отдадоха живота си за нашата свобода“, допълни още Радев.  Председателят на 44-ото Народно събрание Цвета Караянчева  също заяви, че Трети март е датата, в която България възкръсва. Караянчева добави, че не бива да имаме ниско самочувствие, защото освен че сме българи и имаме своите национални каузи, ние сме европейци и имаме своя принос към развитието на Европа. Тя коментира, че трябва да бъдем признателни на всички, които пожертваха своя живот, защото без тяхната саможертва днес нямаше да има възможност да живеем в тази България, в която живеем. На връх Шипка Караянчева посочи, че поколения българи ще помним саможертвата на всички, които са дали живота си за Свободата на България.  Вицепрезидентът Илияна Йотова  заяви, че величието и единението на българския народ се нарича 3 март. По думите й днес всички българи, независимо къде се намираме по света, мислено сме си подали ръце. „Днес прекланяме глави пред всички, български и чуждестранни войници, сражавали се за свободата на България“, написа Йотова в социалната мрежа.  Министър-председателят на България Бойко Борисов  също честити 3 март. „В деня на Националния ни празник се прекланяме пред подвига на всички герои, които се бориха и постигнаха свободата на България. Почитаме паметта на нашите предци и поколения наред пазим яркия спомен за делото им, което е извор на национална гордост и чувство за дълг и отговорност към България“, каза премиерът. По думите му саможертвата на нашите възрожденци никога няма да бъде забравена, защото носи в себе си българския дух, който е несломим и не спира да намира нови проявления на своята сила и непреходност. Борисов отбелязва, че поколения българи са се борили, за да си върне свободата, независимостта, държавността, да заеме достойно място сред развитите демократични държави. „Днес, когато тези национални каузи са спечелени, продължаваме да отстояваме авторитета на България пред света. Няма как да не се чувстваме горди с постигнатото от всички нас заедно, когато виждаме уважението и признанието на нашите външнополитически партньори. Вековете чуждо управление са далеч в миналото и българската дума вече не само се чува, но се търси и цени“, посочва министър-председателят. Според него идеалите на Възраждането са надградени със 141-годишните опит и мъдрост на българската нация. „Днес съм убеден, че трябва да сме повече оптимисти, защото реалните резултати от постигнатото са видими и имам вярата, че ще продължим да ги надграждаме заедно като народ. Защото неведнъж сме показали, че умеем да сме единни, особено пред трудностите. Защото можем да сме пример за етническа толерантност и знаем как да живеем в разбирателство. И най-вече защото ценим мира и просперитета. Бъдете живи и здрави и нека бъдем горди, че сме българи. Честит празник!“, завършва премиерът. Председателят на ПГ на ГЕРБ Цветан Цветанов  подчерта, че не бива да забравяме, че като наследници на славен народ ние носим отговорността пред него да възпитаме у децата си патриотизъм, благодарение на който българският дух е оцелял през онези тежки 500 години. \"Скъпи българи, честит 3 март! На днешния национален празник сме длъжни за пореден път да си припомним, че няма по-ценно нещо от правото сам да определяш съдбата си, но и повод да се поклоним дълбоко пред саможертвата и делото на всички национални освободители. Заветът им за демокрация, свобода и равенство е непреходен и днес звучи по-силно от всякога. Наш дълг е да се вслушаме в него и да следваме неотклонно начертания от героите европейски път\", пише председателят на ПГ на ГЕРБ. \r\nЕдин от коалиционните партньори на ГЕРБ в лицето на  лидера на „Атака“ Волен Сидеров  подчерта, че всички политически битки в Народното събрание нямаше да са възможни без основната - за Освобождението на България. Сидеров посочва, че националистите от „Атака“ отбелязват 3 март не като архив или прашна страница от чекмеджето, а като жива дата.  Лидерът на „Атака“ подчерта, че българският народ се е възродил от нищото благодарение на император Александър Втори и руския народ. Той изтъкна, че  Западът е поддържал Османската империя.  Лидерът на БСП Корнелия Нинова  посочи, че най-голямата признателност към подвига на героите ще бъде да сме смели, да отхвърлим страховете и зависимостите и да бъдем свободни хора. Нинова посрещна празника на Освобождението на връх Шипка. \"Шипка ни събра млади и стари, българи от цялата страна. Заедно, без различия, стоим пред най-високия връх на българското достойнство. Тук човек се чувства малка частица от нещо голямо и цяло, от народ, който уважава историята и обича Родината си. Нека отдадем почит към българските и руските герои, към всички, дали живота си в Руско-турската Освободителна война. Те се саможертваха не за власт и пари, а за най-скъпото, което има човек - свободата. Днес, най-голямата признателност към техния подвиг ще бъде да сме смели, да отхвърлим страховете и зависимостите, и да бъдем свободни хора\", каза Корнелия Нинова. \"Честит празник, българи\", посочва още тя. \r\nДеница КИТАНОВА", "date": "2019.03.03", "title": "Посланията на политиците за Националния празник (ОБЗОР)"}
{"url": "http://www.focus-news.net/news/2019/03/03/2630417/shumen-oblastta-e-na-13-to-myasto-v-stranata-po-broy-na-zaetite-litsa.html", "text": "През четвъртото тримесечие на 2018 г. общият брой на заетите лица на 15 и повече навършени години в област Шумен е 77.1 хил., от които 43.4 хил. са мъже, а 33.7 хил. са жени. В сравнение с четвъртото тримесечие на 2017 г. общият брой на заетите лица се увеличава с 3.9%, съобщиха от  Отдел „Статистически изследвания“ - Шумен . Коефициентът на заетост в областта през четвъртото тримесечие на 2018 г. е 52.1%  при 52.5% за страната. По брой на заетите лица област Шумен е на 13-то място сред всички 28 области в страната. По показателя коефициент на заетост област Шумен заема девето място в страната. През четвъртото тримесечие на 2018 г. заетите лица на възраст 15 – 64 навършени години са 73.7 хил., като 41.7 хил. от тях са мъже, а 32.0 хил. са жени. Спрямо четвъртото тримесечие на 2017 г. общият брой на заетите лица нараства с 3.9%. Коефициентът на заетост за населението на възраст 15 – 64 навършени години е 66.1%.", "date": "2019.03.03", "title": "Шумен: Областта е на 13-то място в страната по брой на заетите лица"}
{"url": "http://www.focus-news.net/news/2019/03/03/2630418/alfa-tv-makedoniya-folksvagen-izbyaga-ot-makedoniya-shte-investira-v-sarbiya-ili-balgariya.html", "text": "В надпреварата за привличане на един от най-големите автомобилни гиганти, „Фолксваген“, остават само Сърбия и България, Македония определено излиза от играта, съобщава македонският телевизионен канал „ Алфа ТВ “. \r\nПреди месец министър-председателят заяви, че страната лобира за влизането, както каза той, на огромна германска инвестиция, но не е разкри името й. Зоран Заев подчерта, че това е адресирано и до съветник в кабинета на канцлера Ангела Меркел. \r\nВицепремиерът Кочо Ангюшев заяви вчера, че съобщенията за навлизането на „Фолксваген“ в страната са само спекулации. \r\nНовият завод на „Фолксваген“ групата трябва да има капацитет от 300 хиляди автомобила годишно и да произвежда 5 модела от „Фолксваген“, „Шкода“ и „Сеат“, т.е. марки превозни средства, които са част от немска компания. Предвижда се този завод да има 5000 служители, а от тях 650 инженери. \r\nМинистър-председателят Зоран Заев многократно е заявявал, че страната лобира силно и, че е оптимист, че ще привлече големи световни имена като Facebook и Google. Превод и редакция : Калоян Пенков", "date": "2019.03.03", "title": "„Алфа ТВ“ (Македония): „Фолксваген“ избяга от Македония, ще инвестира в Сърбия или България"}
{"url": "http://www.focus-news.net/news/2019/03/03/2630414/elena-bodenova-ou-sv-sv-kiril-i-metodiy-selo-mesta-dva-kluba-sme-organizirali-v-ramkite-na-platformata-zanimaniya-po-interesi.html", "text": "Два клуба са организирани в рамките на платформата „Занимания по интереси“ в Основно училище „Св. св. Кирил и Методий“ в село Места. Това каза за  Радио „Фокус“-Пирин  Елена Боденова, директор на учебното заведение. Тя уточни, че клубовете са „Знам, мога и творя“ и „В света на науката, техниката и изкуството“. По думите й тази година са направили кандидатура за включване в мрежата на иновативните училища в България и очакват разглеждането й. „Училището е участвало в различни проекти през годините. Основното нещо, което е подпомогнало добрата материална база, беше участието по проект „Средищни училища“ за подобряване на качеството на образованието в средищните училища чрез въвеждане целодневната организация на учебния процес. Този проект даде възможност на училището да обнови значително материалната си база. Работим по национална програма „Без свободен час в училище“, както и по проект „Твоят час“ за развитие способностите на учениците и повишаване мотивацията им за учене чрез дейности, развиващи специфични знания, умения и компетентности. Този проект бе действащ в продължение на 2 години“, коментира директорът. Елена Боденова посочи, че към тази учебна година училището работи по проект „Осигуряване на съвременна образователна среда“, модул „Подобряване на условията за експериментална работа по Природни науки“, като се закупуват пособия за обезпечаване на часовете. Тя добави, че работят и по модул „Осигуряване на ученически шкафчета“, а освен това са кандидатствали по модул „Подкрепа на целодневно обучение на учениците“. По думите й действащ проект през тази учебна година е по европейската схема „Училищен плод“ и „Училищно мляко“, като чрез тази кампания 2 пъти седмично се подсигурява на учениците в начален етап сезонен плод и мляко. \r\nНатали СТЕФАНОВА", "date": "2019.03.03", "title": "Елена Боденова, ОУ „Св. св. Кирил и Методий“ - село Места: Два клуба сме организирали в рамките на платформата „Занимания по интереси“"}
{"url": "http://www.focus-news.net/news/2019/03/03/2630190/sport-latsio-pobedi-roma-s-30-v-mach-ot-26-iya-krag-na-italianskata-seriya-a.html", "text": "Футбол: Лацио победи Рома с 3:0 в мач от 26-ия кръг на италианската Серия „А“. Головете отбелязаха Кайседо, Имобиле от дузпа и Каталди.  С  победата в римското дерби Лацио се приближи на само 3 точки от Рома, като има актив от 41 точки, но с мач по-малко от съперника, заемайки 6-ото място. \r\nИзиграха се още два мача от Серия \"А“: \r\nЕмполи – Парма  3:0 \r\nМилан – Сасуоло  1:0", "date": "2019.03.03", "title": "Спорт: Лацио победи Рома с 3:0 в мач от 26-ия кръг на италианската Серия „А“"}
{"url": "http://www.focus-news.net/news/2019/03/03/2630419/d-r-svetoslav-dimitrov-veterinaren-lekar-profilaktikata-i-obuchenieto-domashniya-lyubimets-e-seriozna-otgovornost.html", "text": "Взимането на домашен любимец е сериозна отговорност. Това каза за  Радио „Фокус“-Пирин  д-р Светослав Димитров, ветеринарен лекар. По думите му е необходимо хората да осмислят това дали са готови да приемат тази грижа. „Те също така трябва да помислят дали имат времето и възможността да предприемат тази стъпка“, допълни д-р Светослав Димитров. Ветеринарят посочи, че е необходимо и съображението с породата, която е избрана и мястото, но което ще се отглежда. „Няма как 50 килограмово куче да се гледа в апартамент и да се разхожда веднъж на ден, защото това е мъчение за животното“, коментира д-р Светослав Димитров. Той заяви, че е необходимо да се полагат необходимите грижи, които са свързани с профилактиката на животните и обучението. „Важно е и храненето по няколко пъти на ден както е оказано от ветеринарния лекар“, добави д-р Светослав Димитров. \r\nДенис НИКИФОРОВ", "date": "2019.03.03", "title": "Д-р Светослав Димитров, ветеринарен лекар: Профилактиката и обучението домашния любимец е сериозна отговорност"}
{"url": "http://www.focus-news.net/news/2019/03/03/2630161/plovdiv-patnite-nastilki-na-teritoriyata-na-oblastta-sa-predimno-suhi-i-normalno-prohodimi.html", "text": "Нормално се осъществява движението на територията на град Пловдив, предаде репортер на  Радио „Фокус“ – Пловдив . Засилено автомобилно движение се отчита в централната градска част. Пътните настилки в града са сухи и нормално проходими. За времето от 17.30 до 20.00 часа ще бъде преустановено движението по бул. „Шести септември” в участъка от кръстовището с бул. „Руски” до кръстовището с бул. „Цар Борис III Обединител”. Причината е тържествената проверка-заря, която ще се състои на площад „Съединение“ по случай Националния празник на България. Маршрутите на 13 автобусни линии от вътрешноградския транспорт ще бъдат променени. Временна организация на движението е въведена за времето до 18 март на кръстовището на бул. „Свобода“ с ул.  „Владивосток“ в града заради полагане на топлопровод. Промените касаят само маршрута на автобусните линии №10 и 15, като движението на останалите моторни превозни средства се извършва с повишено внимание. \r\nНормално се осъществява и трафикът по основните направления на територията на Пловдивска област, съобщиха от Областното пътно управление. Засилено автомобилно движение се отчита по пловдивския участък на АМ „Тракия“. Пътните настилки на територията на областта са предимно сухи и нормално проходими. Остава забранено движението на камиони над 12 тона през прохода Троян - Кърнаре. Повишена опасност от падащи камъни има по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец. Забранено остава движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Целогодишна е забраната за движение на всички моторни превозни средства по пътя Белица - Загражден - Давидково, в участъка от км 13 до км 18. \r\nТони МИХАЙЛОВ", "date": "2019.03.03", "title": "Пловдив: Пътните настилки на територията на областта са предимно сухи и нормално проходими"}
{"url": "http://www.focus-news.net/news/2019/03/03/2630056/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Иран осъди решението на Великобритания да обяви извън закона политическото крило на „Хизбула“ в Ливан, като го определи като „погрешно и безотговорно“, съобщава в.  Times Of Israel . \r\nВеликобритания обяви, че ще се стреми да направи членуването в шиитската терористична групировка и нейното подкрепяне престъпление. \r\n„Иран смята „Хизбула“ за легитимна сила, която играе ефективна и неоспорима роля в подпомагането на политическата стабилност в страната си за запазването на нейната сигурност“, заяви иранското външно министерство на своя уебсайт. \r\n„То смята, че решението да се постави „Хизбула“ в черен списък за тероризъм е погрешно и безотговорно и няма да допринесе за стабилността и сигурността на Ливан“. \r\n„Хизбула“ е създадена през 1982 г. по време на гражданската война в Ливан и води война с Израел през 2006 г. Нейният лидер Хасан Насрала редовно заплашва да насочи хиляди модерни ракети към Израел, които могат да достигнат до всички големи израелски градове. \r\nГрупировката се счита за терористична организация от Израел, САЩ и Арабската лига. Европейският съюз и Австралия определят само военното крило на групировката като такова. \r\nВеликобритания включи в черния списък военното крило на „Хизбула“ през 2008 г., но досега не направи ход срещу неговото политическо крило. \r\nБританският външен министър Джереми Хънт обаче заяви, че „не съществува“ разлика между нейните военно и политическо крила. \r\nТози ход беше направен, след като групировката беше включена като част от новото правителство на Ливан. Макар че кабинетът се оглавява от Саад Харири, подкрепян от Запада сунитски политик, който заема длъжността от 2016 г., „Хизбула“ постига значителни печалби за сметка на най-голямата сунитска партия и сега контролира три министерства. \r\n„Това решение не променя нашия постоянен ангажимент към Ливан, с който имаме широки и силни взаимоотношения“, каза Хънт. \r\nТехеран е основен поддръжник на „Хизбула“ и неговата „съпротива“ срещу врага на Ислямската република, Израел. \r\nРешението на Великобритания предизвика бързи похвали както от Израел, така и от САЩ. \r\nБазираната в САЩ международна еврейска организация „Антидифамационна лига“ също аплодира решението и призова другите страни да последват примера им. \r\nОпозиционната лейбъристка партия постави под въпрос забраната на страната за „Хизбула“ като терористична групировка, предполагайки, че то се ръководи от политически мотиви. \r\nЛейбъристите, чийто лидер Джереми Корбин веднъж спомена „Хизбула“ свои „приятели“, заяви, че министерството на вътрешните работи не е предоставило доказателства, които да оправдаят промяната в позицията относно политическото крило на подкрепяната от Иран организация. \r\n„Решенията за забрана на организации като терористични групи трябва да се вземат по съвет на държавните служители въз основа на ясни доказателства, че тези организации не спазват критериите за забрана, определени в законодателството“, се казва в изявление на лейбъристите. \r\n***  Усмихвайки се и вдигайки свити ръце в победоносна поза, лидерът на Северна Корея Ким Чен-ун се качи на частния си влак на границата между Виетнам и Китай за 60-часово пътуване до дома си, завършвайки пътуването си до Виетнам, където имаше провалена среща на върха с президента Доналд Тръмп, пише в.  Washington Examiner . \r\nТой прекара последния си ден в Ханой, полагайки големи червени и жълти венци на военен мемориал и в мавзолея на националния герой Хо Ши Мин, заобиколен от виетнамски войници. На границата излезе от бронираната си лимузина и стисна ръцете си, като махаше на тълпа от хора, които приветстваха отпътуването му. \r\nСлед като Тръмп отлетя към Вашингтон, Ким влезе в светлината на прожекторите, желаейки да се покаже като балансиран лидер, който заема своето законно място на международната сцена. Той се срещна в петък с президента Нгуен Фу Чонг, лидер на страната и шеф на Комунистическата партия. \r\nДокато Ким се срещаше с властите в Ханой, Съединените щати и Северна Корея въртяха своите версии на случилото се по време на един от най-известните дипломатически провали през последните години. \r\nНо някои експерти смятат, че Ким, като стои рамо до рамо с Тръмп на срещата на върха ще има една сигурна победа: Той ще може да се представи на своя народ и поддръжници като харизматичен ръководител на ядрена сила, а не международно презрян човек, който кара гражданите си да гладуват, за да може да строи ядрени оръжия и ракети. \r\nКим, вървеше бавно зад венец с името си и послание, което казваше: „Аз оплаквам героите и патриотичните мъченици“, докато беше отнесен до паметника на героите от войната и мъчениците. Освен това той наблюдаваше поднасянето на голям венец в мавзолея на Хо Ши Мин, където се поклони и влезе вътре. \r\nПреговорите между Ким и Тръмп бяха прекъснати в четвъртък, втория ден от двудневната им среща на върха, в спор за това колко трябва Вашингтон да облекчи санкциите срещу Пхенян в замяна на стъпки за ядрено разоръжаване. Въпреки намекът на висш севернокорейски служител - в бърза среднощна пресконференция, призована да оспори версията на Тръмп за края на срещата - че Ким може да „е загубил воля“ за дипломация, лидерът на Северна Корея изглежда излезе като победител от дипломатическата катастрофа. \r\nКим отговаря на въпроси с хумор и лекота, когато се сблъсква с агресивен международен медиен контингент тук. И най-важното за неговия образ у дома е, че той е твърд в исканията си за облекчаване на санкциите, наложени върху ядрената програма, която Северна Корея твърди, че е построена в отговор на неумолимата американска враждебност. \r\nКим ще бъде подкрепен от контролирани от държавата медии, които вече бяха заети да представят срещата на върха като победа за своя лидер, като заявиха, че Ким и Тръмп „оценяват, че втората среща в Ханой даде важен повод за задълбочаване на взаимното уважение и доверие и поставяне на отношенията между двете страни на нов етап“. \r\nСеверна Корея заяви, че е поискала частично освобождаване от санкции в замяна на затварянето на главния си ядрен обект в Йонбьон, което е важно съоръжение за производство на ядрено гориво, но се смята, че не единственото място на Севера, където се произвежда такова гориво. \r\nВисши служители казват, че Северна Корея иска милиарди долари облекчение в замяна само на частично демонтиране на Йонбьон. \r\nНе е ясно какво ще се случи след това: работни срещи на експертно ниво, за да се затвори пропастта в преговорите? Друга среща на върха? Или Тръмп, погълнат от противоречия във Вашингтон и опарен от провала в Ханой, губи интерес? \r\nНай-лошият сценарий би бил връщането към личните обиди и заплахите за война между Тръмп и Ким през 2017 г., когато Северът организира поредица от все по-мощни оръжейни тестове, включително ядрена детонация и показване на ракети с голям обсег, които могат да се насочат към САЩ, въпреки че експертите смятат, че тези междуконтинентални ракети все още не са завършени. \r\nТръмп твърдеше преди срещата на върха в Ханой, че икономическите ползи от сделката могат да накарат Ким да се откаже от ядрените си амбиции. \r\nКим дойде на срещата на върха, чувствайки се уверен, че може да уреди нещо, което ще сложи край на болезнените икономически санкции, като му позволи да запази голяма част от своята ядрена програма и само да направи „редица жестове, които имитират разоръжаването“, написа Джефри Луис, ядрен експерт в Института за международни изследвания в Мидълбъри. Този резултат би бил сигнал, че „светът трябва да живее с бомбата на Северна Корея, но Ким няма да я натрива в ничие лице“. \r\n„Тъй като би било крайна лудост да се опитваме да свалим диктатор с ядрено оръжие, изглежда очевидно коя страна трябва да се откаже“, каза Люис. Ако Тръмп „не приема реалността, че сега живеем със Северна Корея с ядрено оръжие, тогава сме обречени на краха на преговорите, а може би дори на връщане към терора от 2017 г.“ \r\n***  Терористичната групировка „Народни отряди за защита“ (НОЗ) предложи на членовете на „Ислямска държава“ в Сирия да ги прехвърлят тях и техните семейства в съседна Турция, пише в.  Yeni Şafak .  \r\nПрез миналия месец беше постигната сделка с посредничество на САЩ между терористите от НОЗ и „Ислямска държава“ в град Багуз в източната провинция Дейр аз-Зор. \r\nСпоред репортерите на Анадолската агенция в района, сделката позволява на членове на  \r\n„Ислямска държава“ и техните семейства да останат в лагери на НОЗ, ако желаят. \r\nНа членовете на ДАЕШ, които не искат да останат в лагерите, бяха обещани алтернативни маршрути, включително в зоната на операция „Щитът на Ефрат“ и Африн, които бяха освободени след турските военни кампании, или в райони, контролирани от режима на Башар Асад. \r\nСпоред сделката НОЗ ще предостави специален документ за пътуване на членовете на „Ислямска държава“, които искат да напуснат лагерите, съобщиха кореспондентите. \r\nС този документ терористите от ДАЕШ и техните семейства ще могат да пребивават на териториите, окупирани от „Народни отряди за защита“. \r\nОсвен това, пострадалите членове на „Ислямска държава“ ще бъдат лекувани в болници, държани от НОЗ, и ще бъдат освободени в рамките на два месеца. \r\nТерористичната групировка „Ислямска държава“ понастоящем контролира само два процента от територията в Сирия. \r\nМеждувременно подкрепената от САЩ терористична групировка „Народни отряди за защита“ контролира около 28% от сирийската територия и около 70% от петролните полета на страната. \r\nСтотици хиляди цивилни са били убити или разселени по време на конфликта, главно от въздушни удари на режима, насочени срещу райони, държани от опозицията. \r\n*** Изявеният привърженик на Брекзит и бивш външен министър и кмет на Лондон  Борис Джонсън в събота заяви, че  втори референдум за членство в Европейския съюз ще предизвика широк \"гняв\", цитира думите му индийското англоезично издание  India Today . \r\nБившият външен министър, който се превърна в противник на британския премиер Тереза Мей, също така нарече  \"копелетата\" тези, които управляват ЕС, атакувайки блока. \r\nНа въпрос на конференция в Ню Делхи относно натиска за повторение на референдума от 2016 г. във Великобритания, Джонсън отговори :  \"Не мисля, че е възможно.\" \r\n\"Мисля, че гневът в населението ще бъде много силен, а и досадата - хората ще бъдат занимавани изцяло от идеята да гласуват за това отново.\" \r\n\"Това беше много нервна, много разделяща кампания\" през 2016 г., каза той, като насрочването на второ гласуване ще доведе до същия резултат, според него. \r\nДжонсън подаде оставка като министър на външните работи от  дясното правителство на Тереза Мей през юли миналата година в знак на протест срещу предложението й за споразумение с ЕС, което би задържало Великобритания временно в митническия съюз на ЕС като \"предпазна мярка\", докато проблемите с ирландската граница бъдат решени. \r\n\"Трябва да направим Брекзит правилно и нашият министър-председател трябва да пробие този предпазен механизъм и тази дупка да е достатъчно голяма, за мине през нея цялото Обединеното кралство\", каза Джонсън пред медийната конференция в Индия днес.  \r\n\"След като направи това ние ще сме свободни. Ние сме на състезание. Надявам се, че ще го направи\", заяви той, имайки предвид  интензивните разговори между правителството и Брюксел. \r\nДжонсън също така каза на индийската публика, че Брекзит е разбран погрешно от тези, които казват, че това е \"ксенофобски, националистически  и реакционен феномен\". \r\n\"Възраженията ми към ЕС не бяха, че се управлява от чужденци. Проблемът е, че не знаем кой  управлява\", каза Джонсън, като подигра петимата председатели  на Европейската комисия, Съвета на министрите, парламента и други органи.", "date": "2019.03.03", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/03/2630055/", "text": "Милена Тодорова зае второ място в спринта на 7.5 километра при девойките от младежката Световна купа по биатлон в Шушоен, Норвегия. \r\nСъстезателката от Троян направи една наказателна обиколка и както вчера отново е втора на почетната стълбичка. \r\nДругата ни представителка, Мария Здравкова финишира 22-ра. \r\nПобедителка в съботната надпревара е Анастасия Гореева от Русия.", "date": "2019.03.03", "title": "Спорт: В Норвегия Милена Тодорова отново втора на биатлон за девойки"}
{"url": "http://www.focus-news.net/news/2019/03/03/2630411/the-guardian-pakistan-otricha-tvardeniyata-na-indiya-che-e-izpolzval-amerikanski-f-16-pri-svalyaneto-na-samoleta.html", "text": "САЩ заявиха, че се опитват да разберат дали Пакистан е използвал построени от САЩ изтребители F-16, за да свалят един индийски военен самолет, потенциално в нарушение на търговски споразумения, докато противопоставянето между съседите показва признаци на облекчаване, съобщава в.  The Guardian . \r\nПакистан и Индия извършиха въздушни операции през миналата седмица, а в сряда един индийски пилот беше свален над спорния регион Кашмир при инцидент, който предизвика страхове за война. \r\nПакистан върна заловения индийски пилот в петък при предаване, което Исламабад шумно рекламира като „мирен жест“, но и двете страни остават бдителни. \r\nАмериканското посолство в Исламабад заяви, че проучва съобщенията, че Пакистан е използвал самолети F-16, за да свалят индийския пилот, което е потенциално нарушение на военните споразумения за продажба на военни, които ограничават Пакистан в това как могат да използват самолетите. \r\n„Ние сме запознати с тези известия и търсим повече информация“, каза говорител на посолството. „Ние приемаме много сериозно всички твърдения за злоупотреба с отбранителни клаузи“. \r\nПакистан отрече използването на изтребители F-16 по време на битка, но не е уточнил кои самолети са използвали. Той сглобява китайски изтребители JF-17 на своя земя. \r\nПакистан има дълга история в закупуването на американска военна техника, особено в годините след 2001 г., когато Исламабад се разглежда като ключов партньор в ръководената от САЩ „война срещу тероризма“. Превод и редакция : Калоян Пенков", "date": "2019.03.03", "title": "The Guardian: Пакистан отрича твърденията на Индия, че е използвал американски F-16 при свалянето на самолета"}
{"url": "http://www.focus-news.net/news/2019/03/03/2630180/sputnik-rusiya-yuzhna-koreya-i-sasht-shte-provedat-savmestni-komandno-shtabni-ucheniya-sledvashtata-sedmitsa.html", "text": "Годишните съвместни командно-щабни учения на Южна Корея и Съединените щати, по-рано известни като Key Resolve („Ключова решителност“), сега ще бъдат наречени \"Dong Maeng (Алианс)\" и ще се проведат в периода 4-12 март, съобщи в неделя агенция Yonhap, цитирайки военни източници, предава руската агенция  Sputnik . \r\nАмериканското министерство на отбраната съобщи в събота, че Вашингтон и Сеул са се съгласили да спрат серията от съвместни учения на Key Resolve и Foal Eagle след телефонен разговор  между изпълняващия длъжността  министър на отбраната на САЩ Патрик Шанахан и неговия южнокорейски колега Йон Кьон-ду. \r\nСпоред Yonhap съюзниците също са се съгласили да поддържат необходимата военна готовност чрез нови командно-щабни учения. \r\nВестник The Wall Street Journal по-рано съобщи, цитирайки източници, че американските военни са имали намерение да намалят мащаба на съвместните си учения с Южна Корея след двудневната среща на върха между САЩ и Северна Корея в Ханой. \r\nДългогодишното напрежение на Корейския полуостров започна да се успокоява, след като лидерът на Северна Корея Ким Чен-ун се ангажира с денуклеаризация  и проведе исторически срещи с президента на Южна Корея Мун Джей-ин и президента на САЩ Доналд Тръмп.  \r\nВтората среща на върха между Тръмп и Ким в Ханой завърши внезапно, което предизвика  загриженост сред международната общност за по-нататъшните стъпки на Пхенян за дългоочакваното разрушаване на ядрените съоръжения. \r\nПрез последните години Пхенян многократно е критикувал ученията между САЩ и Южна Корея, предупреждавайки за възможна ответна реакция, припомня агенцията.  Юлиян Марков", "date": "2019.03.03", "title": "Sputnik (Русия): Южна Корея и САЩ ще проведат съвместни командно-щабни учения следващата седмица"}
{"url": "http://www.focus-news.net/news/2019/03/03/2630416/reuters-dzheremi-hant-zayavi-che-mirniyat-protses-v-yemen-mozhe-da-bade-martav-sled-sedmitsi.html", "text": "Британският външен министър Джереми Хънт заяви, че мирният процес в главния пристанищен град на Йемен „може да бъде мъртъв до няколко седмици“ без повече ангажименти от двете страни, съобщава агенция  Reuters . \r\nСпоразумението за осъществяване на изтегляне на войски от Ходейда, жизненоважно за милиони хора, изправени пред глад, до 7 януари имаше за цел да разчисти пътя за по-широки преговори за прекратяване на четиригодишната война, но напредъкът беше забавен. \r\n„Процесът може да е мъртъв в рамките на няколко седмици, ако не видим двете страни да се придържат към своите ангажименти в Стокхолм“. Превод и редакция : Калоян Пенков", "date": "2019.03.03", "title": "Reuters: Джереми Хънт заяви, че мирният процес в Йемен „може да бъде мъртъв след седмици“"}
{"url": "http://www.focus-news.net/news/2019/03/03/2630057/predstoyashti-sabitiya-v-stranata-za-3-mart-agentsiya-fokus.html", "text": "Президентът Румен Радев ще участва в тържествената програма, с която ще бъде отбелязан Националният празник на България 3 март. От 11.00 часа държавният глава ще присъства на тържествената церемония по издигането на националното знаме пред Паметника на Незнайния воин в столицата, по случай 141 години от Освобождението на България.  \r\nОт 18.30 часа на пл. „Народно събрание“ в София ще се състои тържествената заря-проверка по повод Националния празник на България. Президентът Румен Радев ще приеме почетния строй на представителните части на Българската армия. От 18.40 часа държавният глава ще произнесе слово. От 19.30 часа в зала „Концертна“ на Централния военен клуб ще се състои традиционният прием за Трети март, даван от държавния глава.  \r\n*** \r\nПредседателят на Народното събрание Цвета Караянчева и народни представители ще участват в официалните чествания на Националния празник на България на връх Шипка. От 11.00 часа Великотърновският митрополит Григорий ще отслужи заупокойна панихида. Председателят на Народното събрание ще произнесе слово по повод Националния празник, ще приеме строя на почетния караул и ще поднесе цветя на паметника на историческия връх.  \r\n*** \r\nОт 08.30 часа в храм „Св. Александър Невски“ ще започне Архиерейска света Литургия за Неделя Месопустна. От 10.00 часа ще бъде отслужена Панихида и Молебен по повод 3 март. \r\n*** \r\nОт 10.00 до 17.00 часа Националният военноисторически музей ще отбележи 3 март с Ден на отворени врати и специален показ на експонати. \r\n*** \r\nОт 11.00 часа на ъгъла на ул. „Павел Красов“ и бул. „Цариградско шосе“ ще се състои откриването на реставрирания паметник на руския воин Павел Красов. \r\n*** \r\nОт 11.45 часа пред Паметника на българския опълченец ще започне тържествено честване на Националния празник. Организатори на събитието са Столична община, Фондация „Героите на България” и Сдружение на приятелите на Русия „Александър Невски”. Приветствени слова ще имат Н. Пр. Посланикът на Русия - Анатолий Макаров, както и от Любомир Коларов, председател на Сдружение на приятелите на Русия „Александър Невски”. \r\n*** \r\nОт 13.00 часа ПП „Атака“ ще отбележи Oсвобождението на България от турско робство пред Паметника на Цар Освободител. \r\n*** \r\nОт 11.00 часа в храм „Свети Димитър“ ще се отслужи панихида в памет на загиналите за Освобождението на България, след което ще се поднесат цветя на гроба на прапоршчик Вишняков. В 11.30 часа на пл. “Акад. Николай Хайтов” ще се проведе военен ритуал по издигане на националния флаг на Република България. Кметът на Община Асеновград д-р Емил Караиванов ще произнесе тържествено слово. Честванията завършват с празничен концерт на рок група „Епизод”. \r\n*** \r\nОт 09.30 часа в храм „Въведение Богородично“ ще бъда отслужена панихида за загиналите за Освобождението на България от османско иго и ще бъдат поднесени цветя на паметния знак на Майор Иван Павлович Орлински в двора на храма. \r\n*** \r\nОт 10.20 часа от сградата на Съдебна палата ще тръгне празнично шествие, което ще премине по  улица „Тодор Александров“, „Ларго мол“ , ул. „Тракия“ и ще стигне до пл. „Македония“. Парадът на училищата ще бъде предвождан от  Детско- юношески духов оркестър към Център за личностно и творческо развитие на децата на Благоевград. \r\n*** \r\nОт 10.30 часа ще бъдат положени цветя  на паметната плоча в чест на посрещането  на руските освободителни войски в градинката пред централен вход на стадион „Христо Ботев”. След това от тям ще тръгне шествие до пл. „Македония“, което ще премине по ул. „Трети март“. \r\n*** \r\nОт 11.00 часа двете шествия ще се слеят на площад „Македония“, където ще бъде издигнат националния флаг и ще прозвучи химна на Р България. Пред жители и гости на града ще бъде отслужен молебен за благоденствие на българския народ от свещеници от благоевградския църковен храм „Въведение Богородично“. Благоевградската общественост ще сведе глава и пред паметника на героя Гоце Делчев, където ще бъде извършен ритуал по полагане на венци и цветя в памет на загиналите за Свободата на България. \r\n*** \r\nОт 09.00 до 17.00 часа Регионалният исторически музей ще работи с вход свободен по повод Националния празник на България.  \r\n*** \r\nОт 11.00 часа на Пл. „Атанас Сиреков“ ще се проведе ритуал по издигане на националния флаг на Република България, флаговете на Европейския съюз и Община Бургас. От 11.30 часа на Паметника на руските освободители ще се проведе тържествен ритуал по полагане на венци и цветя и отдаване на военни почести.  \r\n*** \r\nОт 11.00 до 13.30 часа на площад „Тройката\" няколко обособени тематични къта ще представят „Пътя на свободата\". От 11.00 до 12.00 часа млади бургаски таланти ще имат възможността със стихове и песен да възпеят Свободата на сцената „Възпявам тебе, майко Свобода\". От 12.00 до 13.00 часа над 20 състава от община Бургас ще вземат участие в Празничното хоро.  Честването на Трети март ще завърши с концерт-спектакъл в Операта от 18.00 часа. \r\n*** \r\nОт 18.00 в Държавната опера ще се състои Тържествен концерт с участието на Веселин Маринов и Николина Чакърдъкова. \r\n*** \r\nОт 10.00 часа на градския площад ще бъде издигнат националният флаг по повод Националния празник на България. Веднага след това ще започне фолклорен концерт . От 10.45 часа ще започне „Българовското шествие“ и поднасяне на венци и цветя пред Костницата в двора на храм „Свети Атанасий“.  \r\n*** \r\nОт 9.00 часа в Катедралния храм „Свето Успение Богородично” във Варна ще започне отслужването на Божествена литургия. От 10.30 часа на площад „Св. Св. Кирил и Методий” ще се състои тържествено издигане на националното знаме. От 10.45 часа от Катедралния храм „Свето Успение Богородично” ще потегли общоградско шествие.  \r\n*** \r\nОт 09.30 до 17.30 часа Военноморският музей във Варна ще бъде с вход свободен по повод Националния празник на България. \r\n*** \r\nОт 11.00 часа във Военноморския музей ще отвори врати Фотоателието „Сподели историята“. Принтираните снимки ще могат да бъдат взети за спомен от участниците. \r\n*** \r\nОт 11.00 часа пред НЧ „Просвета 1927“ в кв. „Аспарухово“ ще започне празничната програма „Пробуждане с хоро“ по повод Националния празник на България.   \r\n*** \r\nОт 18.00 часа в зала 1 на Фестивалния и конгресен център ще започне празничният концерт-спектакъл „България – един завет“. \r\n*** \r\nОт 10.00 часа в храм „Св. св. Петър и Павел“ ще започне богослужение по повод Нацзионалния празник. От 10.30 часа пред паметника на загиналите преславяни във войните ще бъдат поднесени венци и цветя. От 12.00 часа на площада пред читалището ще започне празничен концерт „Танцът на свободата“. От 13.30 часа програмата ще продължи с тържествено издигане на националния флаг и представяне на военно- историческата възстановка „Освобождението на Преслав 1878 г.“ \r\n*** \r\nОт 10.00 часа от площад „Съединение” № 1 пред музей „Възраждане и Учредително събрание“ ще тръгне безплатна пешеходна обиколка на Велико Търново, организирана от Историческия музей. \r\n*** \r\nОт 10.30 часа Пред сградата на Общината ще се състои Военен ритуал за издигане на Националното знаме на Република България. От 11.00 часа пред Паметник „Майка България” ще се състои празничен благослов, отслужен от Негово Високоблагоговейнство свещеноиконом Славчо Иванов. От 20.00 часа на Площад „Цар Асен І” ще се състои аудио-визуален спектакъл „Царевград Търнов- звук и светлина”.  \r\n*** \r\nОт 10.30 часа с празнично шествие, което ще бъде съпроводено от 25-метров национален флаг ще започне тържественото отбелязване на 141 години от Освобождението на България. Пъстрата колона ще тръгне от пл. „Македония“ и ще продължи до пл. „Христо Ботев“, където  в 11.00 часа ще започне официалната церемония по издигане на българското знаме по случай Националния празник – 3 март. След края на тържествения ритуал, пъстро българско хоро ще се извие на централния площад, под звучните песни на дует „Пирин“. \r\n***  \r\nОт 11.00 часа на пл. „Георги Измирлиев“ по повод Национлания празник ще се проведе ритуал по издигане на националното знаме. Ще бъдат поднасени венци и цветя пред паметника на Георги Измирлиев и ще се проведе поздравителен концерт с участието на гост-изпълнител Ивелина Колева и фолклорни състави при НЧ „Братя Грънчарови-2002“.  \r\n*** \r\nОт 09.30 часа пред паметника на Васил Левски ще бъде отслужена панихида от добрички духовници в памет на героите на Освобождението на България.  \r\n*** \r\nОт 10.00 часа от храм „Свети Георги“ за първи път на националния празник на България Община Добрич организира празнично шествие до мястото на тържествения ритуал - Мемориалния комплекс „Хан Аспарух“. \r\n*** \r\nВ 10.30 часа на Мемориалния комплекс „Хан Аспарух“ ще започне тържествен ритуал с отдаване на военни почести на всички знайни и незнайни герои, отдали живота си за нашето Освобождение.  \r\n*** \r\nОт 12.00 часа на площад „Свобода“ празничен концерт ще изнесе Професионален фолклорен ансамбъл „Добруджа“. \r\n*** \r\nОт 09.00 до 17.00 часа се организират Дни на отворените врати в Музея в Градски парк „Свети Георги“ и Военно гробище музей. Посетители ще посреща от 11.00 до 17.00 часа и Художествената галерия.  \r\n*** \r\nОт 10.45 часа на паметната плоча на опълченците от Дупница ще се състои поднасяне на цветя.  \r\nВ 11.00 часа пред сградата на общината ще се състои церемония по тържествено издигане знамето на Република България, след което на площад „Свобода” ще започне концертна програма. От 13.00 часа в заседателната зала на Община Дупница ще се състои конкурс за рецитал на тема „За теб, Българийо”. \r\n*** \r\nОт 10.00 часа на Паметника на независимостта ще се състои тържественото поднасяне на венци и цветя, след което от там ще тръгне шествие по маршрут: Паметника на независимостта - Паметна плоча на загиналите във войните от Община Златоград - Паметна плоча на генерал Черевин - Паметник на Делю войвода на Централен площад - Лобно място на Делю войвода.  \r\n*** \r\nОт 11.00 часа в Стария град ще се проведе възстановка на борбите на българския народ за освобождение по повод Националния празник. \r\n*** \r\nОт 11.00 часа ще се проведе тържествено поднасяне на цветя и венци на Костницата. \r\n*** \r\nОт 09.00 часа на площад „Севтополис“ ще запознат честванията за Националния празник.  \r\n*** \r\nОт 10.00 часа на Площад \"20-ти юли\" ще се състои церемония по издигане на националното знаме. От 10.45 часа се организира общобългарско хоро в подкрепа на националната кампания \"Пробуждане с хоро“. От 11.00 пред паметника на Генерал Карцов ще се състои поднасяне на цветя.  \r\n*** \r\nОт 11.00 часа пред паметника на Руския воин в градинката пред църквата „Св. Георги“ ще се състои тържественото поднасяне на цветя и венци. От 12.00 часа ще се състои тържестве ритуал пред паметника на Освободителите в Градската градина. \r\n*** \r\nОт 11.00 часа на площад „Велбъжд“ четиринадесетте участнички в конкурса „Девойка Кюстендилска пролет – 2019“ ще раздадат над 1000 знамена на гражданите и гостите на Община Кюстендил. \r\n*** \r\nОт 11.00 часа на площад „Велбъжд“ ще бъде отбелязан Националният празник на България.   \r\n*** \r\nОт 11.00 часа в храм „Св. Троица“ ще бъде отслужена панихида за загиналите и поднасяне на венци и цветя на Паметника на загиналите ловчалии. В 12.00 часа ще се състои гражданско поклонение и военен ритуал на Белия паметник в  парк „Стратеш“. От 18.00 часа ще се състои концертът „България - земя на герои“.  \r\n*** \r\nОт 11.00 часа пред паметника-мемориал „Костница“ на загиналите за освобождението на града през войните ще се състои ритуал по издигане на националния флаг по повод 3-ти март. След това пред паметника ще бъдат поднесени венци и цветя. \r\n*** \r\nОт 10.30 часа на площад “Жеравица” с тържествен военен ритуал ще бъде издигнат националният флаг. В 11.30 часа в Младежкия дом ще започне концертът „Любими песни от български филми”. \r\n*** \r\nОт 8.46 от гара Септември Родопската теснолинейка организира празнично пътуване по случай 3 март. \r\n*** \r\nОт 10.00 ще бъдат поднесени цветя на всички паметници и паметни плочи, свързани с Освобождението. Празничен концерт на площад „Константин Величков” ще започне в 10.30 часа. Кметът на Община Пазарджик Тодор Попов ще вдигне знамето на Република България в 11.00 часа на площад „Константин Величков” и ще произнесе празнично слово. \r\n*** \r\nОт 10.00 до 14.00 часа Регионалният исторически музей в Пазарджик ще приема посетители безплатно по повод Националния празник на Република България. \r\n*** \r\nОт 11.00 часа от пл. „Св. Иван Рилски” до Двореца на културата ще се проведе Празнично шествие. \r\n*** \r\nОт 11.10 часа ще се проведе Ритуал за издигане на националния флаг, слово ще произнесе кметът на Община Перник и на Областният управител.  \r\n*** \r\nОт 11.00 часа пред паметник „Загинали за Родината“ ще бъде изнесена програма от ученици на Първо основно училище „Кочо Мавродиев“ - Петрич и положени цветя и венци. В 12.00 часа на сцената на градския площад започва празничният концерт на Вокално студио „Сгушена звездица“ под надслов „За теб, Българийо“. От 15.00 часа в квартален клуб „Дълбошница“ ще се проведе литературно четене „За род и Родина“, съвместна инициатива на Народно читалище „Братя Миладинови - 1914“ и клуб на пенсионера кв. „Дълбошница“. \r\n*** \r\nОт 9.30 до 17.00 часа Експозиция „Българско възраждане” на Историческия музей в Пловдив ще работи с вход свободен. \r\n*** \r\nОт 11.00 в Катедрален храм „Св. Богородица” Пловдивският митрополит Николай ще отслужи молебен. \r\n*** \r\nОт 12.00 часа пред Паметника на освободителите на хълм Бунарджика ще започне тържественото честване на 3-ти март. \r\n*** \r\nОт 12.00 на пл. „Стефан Стамболов“ ще се проведе концерт на Духов оркестър – Пловдив с диригент Николай Гешев, а в 16.00 часа на същото място ще започне празничен концерт на Представителният духов оркестър на ВВС с ръководител майор Михаил Младенов. \r\nПразничната програма по повод Националния празник на България ще завърши в 18.30 часа на пл. „Съединение“ с тържествена заря-проверка с участието на военни формирования от гарнизон Пловдив \r\n*** \r\nОт 13.00 на Паметника на опълченците на Централните гробища ще има панихида за загиналите български опълченци. \r\n*** \r\nОт 09.00 до 14.00 часа Музеят и художествената галерия в Попово ще бъдат отворени. \r\n*** \r\nОт 11.00 часа на площад „Възраждане“ ще бъде представена историческа възстановка „Освобождение“.  \r\n***  \r\nОт 11.00 часа  на площад „Алеко“ ще се състои военен ритуал по издигане на националното знаме на Република България.  \r\n***  \r\nОт 11.15 часа от площад „Алеко“ до площад „Свобода“ ще тръгне празнично общоградско шествие.  \r\n***  \r\nОт 11.30 часа на паметника на Свободата на площад „Свобода“ ще се състои  ритуал по полагане на венци и цветя  в памет на загиналите за Освобождението на България.  \r\n*** \r\nОт 10.30 часа на пл. „Свобода” ще се състои ритуал по издигане на националното знаме на Република България. Ще бъдат поднасяне  венци и цветя от официалните лица и гражданите пред паметниците на Стефан Караджа, капитан Георги Мамарчев и Лев Толстой в град Силистра. \r\n*** \r\nОт 10.30 часа на пл. „Хаджи Димитър“ ще се проведе официалната церемония по повод 141 години от Освобождението на страната ни от турско робство. \r\n*** \r\nОт 09.00 часа в храм „Св. Никола” в квартал Устово Архимандрит Висарион ще отслужи Света Божествена литургия. От 10.00 часа в църквата ще има тържествен благодарствен молебен за руските освободители, посрещнати преди 141 години в същия храм.  \r\n*** \r\nОт 10.00 часа пред паметниците на Капитан Петко войвода и героите от Широка лъка ще бъдат поднесени венци и цветя по повод Трети март. От 11.00 часа ще бъде открит традиционния кукерски празник „Песпонеделник“.  \r\n*** \r\nОт 10.30 часа от църквата „Св. Никола“ ще тръгне празнично шествие до площад „Възраждане“ с църковните хоругви, водено от Сдружение „Родопски хайдути“, които носят пушката на Капитан Петко войвода, защитник на Родопите през 1878-1879 г., съхранявана в Регионален исторически музей „Стою Шишков“ – гр. Смолян.  \r\n*** \r\nОт 11.00 часа с почетен караул, поклонение и поднасяне на цветя пред Паметника на борците за свобода и Паметника на ген. Пьотр Черевин на площада ще бъдат отбелязани 141 години от Освобождението на България. След това за жителите и гостите на града, ще се проведе празничен концерт с участие на състави от НЧ „Кирил Маджаров-1866“.  \r\n*** \r\nОт 10.00 часа на пл. „Иван Вазов“ ще се състои тържествено вдигане на националния флаг на Република България и знамето на Община Сопот. \r\n*** \r\nОт 09.00 часа Тържествата на Трети март ще започнат с Божествена света литургия в Катедрален храм „Свети Николай“. \r\n*** \r\nОт 10.30 часа ще бъдат положени венци и цветя на паметниците, посветени на Освобождението на Стара Загора – Мавзолей-костница „19 юлий 1877”,  Паметник на Трета опълченска дружина и подп. Калитин,  Паметник на загиналите воини в Джуранлийския бой, Паметник на загиналите във войните старозагорци и Паметник на Старозагорското въстание. \r\n*** \r\nОт 11.00 часа пред сградата на Община Стара Загора ще започне ритуалът за издигане на Националното знаме. \r\n*** \r\nОт 11.30 часа от сградата на Община Стара Загора ще тръгне паметното шествие „За свободата… Да развеем българското знаме“. Тоще премине по бул. „М.М.Кусев“, ул. „Ген. Гурко“, бул. „П. Евтимий“, а след това по бул. Цар Симеон Велики“ и обичайния маршрут ще достигне до монумента „Бранителите на Стара Загора.   \r\n*** \r\nОт 09.30 часа от пл. „Свобода“ започва традиционният поход до връх Кутра. В 18.30 часа в голямата зала на читалището в Твърдица ще започне тържествен концерт с участието на местни състави. В 19.30 на площада е церемонията за поднасяне на цветя.  \r\n*** \r\nОт 10.00 часа в храм „Св. Йоан Рилски“ ще бъде отслужен молебен за благоденствие на българския народ.  \r\n*** \r\nОт 10.30 часа на площад „Свобода” ще се състои ритуалът за издигане на националния флаг и знамената на Европейския съюз и Общината.  \r\n*** \r\nОт 10.45 часа от централния площад ще потегли традиционното празнично шествие до паметника на българо-руската дружба, предвождано от ученици от II СУ „Проф. Никола Маринов”, които ще развеят 15-метров български трибагреник. Пред монумента възпитаници I ОУ „Христо Ботев“ ще изнесат музикално-поетичната композиция „Пред олтара на свободата“, след което ще се състои и ритуалът за поднасяне на венци и цветя.  \r\n*** \r\nОт 08.30 часа под звучните патриотични песни и гордо развените байраци шествие ще се отправи от площад „Олимпийски“ към Паметника на загиналите във войните чепеларци. След отдаване на заслужена почит  и уважение към загиналите, шествието ще се отправим към връх Мечи чал. \r\n*** \r\nОт 17.30 часа на площад „Олимпийски“ ще започне концерт на самодейците от НЧ „Родопска искра 1880“ заедно с Детския театрален състав към читалището.  \r\n*** \r\nОт 18.00 часа на площад „Олимпийски“ ще започне тържествена програма по повод Националния празник и военен ритуал проверка –заря, с участието на 101-ви Алпийски полк – гр. Смолян.  \r\n*** \r\nОт 11.00 часа на пл. „Общински“ Община Хасково организира тържествено честване на 141 години от Освобождението на България. От 11.15 часа пред паметника на Незнайния воин ще се извърши ритуал по полагане на цветя и венци. \r\n*** \r\nОт 11.30 часа на сцената на пл. „Свобода“ ще се проведе концерт в подкрепа на световната инициатива „Пробуждане с хоро“. \r\n*** \r\nОт 19.00 часа в Театър „Иван Димов“ ще се проведе празничен концерт на Камерен оркестър - Хасково \r\n*** \r\nОт 09.00 до 17.00 часа Регионалният исторически музей и къщите „Добри Войников“, „Лайош Кошут“ и „Панайот Волов“ ще бъдат отворени за посещения със свободен по повод Националния празник на България. \r\n*** \r\nОт 10.15 часа в храма „Св. Възнесение Господне“ ще бъде отслужена заупокойна молитва и молебен за здраве по повод Националния празник. \r\n*** \r\nОт 11.00 часа в Драматично-кукления театър „Васил Друмев“ започва концертът на фолклорния ансамбъл „Мизия“ от Търговище „Свободата…Святата“. \r\n*** \r\nОт 18.30 часа на площад „Кристал“ пред Паметника на загиналите във войните шуменци ще се проведе тържествена заря проверка.  \r\n*** \r\nОт 09.30 часа пред община Ямбол с тържествената церемония по издигане на националния флаг, благодарствен молебен и празнично слово на кмета на Община Ямбол ще започне  отбелязването на Националния празник. \r\n*** \r\nОт 11.30 часа в Културно-информационен център „Безистен“ ще започне концерт „Български корени“ на Камерен оркестър „Дианополис“. Солист на концерта ще бъде Цветомира Гицова а диригент- Иван Стоянов. \r\n*** \r\nОт 13.00 часа в Музея на бойната слава ще бъде представена лекция на тема „Опълченците от Ямболска област, участвали в Руско-турската война (1877-1878 г.)“.", "date": "2019.03.03", "title": "Предстоящи събития в страната за 3 март (Агенция „Фокус“)"}
{"url": "http://www.focus-news.net/news/2019/03/03/2630162/burgas-pomorie-shte-otbelezhi-141-godini-ot-osvobozhdenieto-na-balgariya.html", "text": "141-вата годишнина от Освобождението на страната ни от османско иго ще бъде тържествено отбелязана в Поморие. Това съобщиха от пресцентъра на  Община Поморие . Честването ще се състои в центъра на града, от 11.00 часа пред паметните плочи на участниците в Освободителната война. Свещениците от храм „Свето Рождество Богородично“ ще отслужат благодарствен молебен, а по-късно ще бъдат поднесени венци и цветя. Участие в програмата ще вземат Детски фолклорен танцов ансамбъл „Раковина“ с ръководител Владимир Данаилов и Общинският духов оркестър с диригент Ангел Панцирков. Празничната програма ще продължи на площад „Св. Св. Кирил и Методий“, където от 12.00 ч. ще започне „Пробуждане с хоро“. Това е традиционна световна инициатива на Сдружение „Азбукари“ и „Българи за България“ с цел възраждане на българщината. Съорганизатор е Ротари клуб – Поморие.  \r\nОбщина Поморие кани всички жители и гости на града да се присъединят към инициативите в памет на величието на героите в Освободителната война.", "date": "2019.03.03", "title": "Бургас: Поморие ще отбележи 141 години от Освобождението на България"}
{"url": "http://www.focus-news.net/news/2019/03/03/2630060/veche-edna-godina-pametnikat-na-polk-boris-drangov-e-tam-kadeto-nay-mnogo-mu-prilyaga-obzor.html", "text": "„Измислили сме да направим един двуметров Дрангов. Той е бил метър и деветдесет. И ако го сложим на един постамент и го излеем от гилзи, такъв Дрангов може да има на входа на Военна академия. То там му е мястото…“ , казва  президентът на Радио и Агенция „Фокус“ Красимир Узунов  в интервю за предаването „За честта и славата на България“ на 6 февруари 2017 г. В същото интервю Узунов говори още за инициативата:   „Всички сме втори, всички сме закъснели. Въпросът е да стане. Не е важно кой ще бъде на снимката за откриването. Това не е важно. Има текучество в политиката – днес е един, утре – друг. Животът винаги е по-дълъг от мандата. Но това, което сме направили, трябва да ни надживява,  иначе няма да стане“.    \r\nГодина по-късно на 2 март 2018 г. в двора на Военна академия „Г. С. Раковски“ е открит и осветен паметникът на полк. Борис Дрангов. Идеята е реализирана от учредения на 17 февруари 2017 г. Национален инициативен комитет „Полковник Борис Дрангов“ с участието на Военна академия. Основна заслуга за осъществяването на проекта от началото до успешния му край има президентът на Агенция и Радио „Фокус“ Красимир Уузнов, автор на книгата „Азъ служихъ при Дранговъ“.  Към каузата са привлечени институции, организации и родолюбиви граждани. Автор на идейния проект за паметника е архитект д-р Венцислав Йочколовски, а монументът е реализиран от скулпторите Иван и Георги Тодорови. Това бе четвъртият опит да бъде изграден паметник на полк. Дрангов във Военната академия. С реализацията на тази идея една от легендите на Българската армия полк. Борис Дрангов най-накрая получи право да има свой паметник в двора на някогашното военно училище - там, където преподава; там, където най-много му приляга; там, където още отеква гласът му.  \r\nПо повод годишнината от откриването на паметника  „Фокус“   потърси част от присъстващите на важното събитие, за да разкажат с какво ще го запомнят и защо е важно. Внучката на полк. Дрангов Райна Дрангова  изказа трогващи слова за Красимир Узунов. По думите й той е направил много за паметта на дядо й, за семейство й и за всички, които са почитали и обичали дядо й. „Красимир Узунов казваше, след книгата си „Азъ служихъ при Дранговъ“: „Ако някой си спомня за някого след 50 години - вдигни му паметник“. Това нещо стана не след 50, ами след 100 години. И слава Богу, че стана“, отбеляза Райна Дрангова. По думите й бивши и настоящи офицери се отнасят с много голяма любов към паметника на полк. Борис Дрангов. Тя отчете, че паметникът на дядо й е хубав и гледа към Македония.  \r\nКато хубав определи паметника на Дрангов и  президентът в периода 2002-2012 г. Георги Първанов , който също бе сред присъстващите на събитието миналата година. Той посочи, че е било редно в София именно във Военната академия да има паметник на полковникът, който да напомня за героизма и самоотвержеността му. Той отдаде заслуженото и на Красимир Узунов. Според Първанов той е направил много не само за паметника на полк. Дрангов. „Нужни са ни личности като него, за да поддържат огъня на автентичния патриотизъм“, каза още президентът Първанов. Той  изрази съжаление, че не са много хората като Красимир Узунов, които го правят не заради задължението или професионален ангажимент, а защото им идва отвътре. „Ето това е истинското родолюбие, когато нещата не се правят, защото някой ще ги оцени материално, а защото наистина това е един жест към нашите предци, който поддържа паметта ни жива“, обясни Първанов. Председателят на 44-ото Народно събрание Цвета Караянчева  отчете, че за да учим идните поколения на родолюбие, е важно да има от кого да почерпим опит. Цвета Караянчева коментира още, че полк. Борис Дрангов най-накрая получи уважението, което ние като потомци трябва да отдаваме на нашите герои. Председателят на парламента припомни и думите на Красимир Узунов, че ако всеки ден мислим за България поне една минута, тогава ще имаме над 8 милиона минути отделени за страната ни. „Трябва да докажем на евроскептиците, че когато сме част от обединена Европа, ние по никакъв начин не сме загубили своята националност. Точно в дни като днешния, когато честваме една година от откриването на паметника на полк. Борис Дрангов, когато утре ще празнуваме 3 март - най-святата дата за България, ние доказваме, че България я има и ние сме горди българи. Доказваме, че България няма да загине“, обясни тя.  Началникът на Военна академия „Г. С. Раковски“ ген.-майор Груди Ангелов  отбеляза, че полк. Дрангов през целия си живот е искал да види България единна и обединена. Той обърна внимание, че  Красимир Узунов е посветил около 20 години от своя живот на Борис Дрангов и отчете, че двамата ще  липсват наистина много. По думите му полк. Борис Дрангов е символ на българщината и на родолюбието. \r\n„Трябва да сме достойни наследници на великите личности като полк. Борис Дрангов и да следваме техния път, защото народ без памет не е народ“, бе мнението на  началникът на отбраната ген. Андрей Боцев . Началникът на отбраната изрази съжаление за загубата на Красимир Узунов и каза, че той е будител, чиято мисия бе да припомня българщината и подвизите на българската армия, като ги възкресяваше, за да останат в съзнанието на българите. „Един родолюбец, който до последния си дъх продължи да се бори за възстановяване на българщината и посочи пътя в който трябва да върви развитието на българската Армия и самата България. Ние сме длъжни да продължим по стъпките, които ни е предначертал – да устояваме българското и да постигнем още по-големи резултати“, допълни ген. Андрей Боцев. \r\n„Паметникът на полк. Дрангов стана емблемата на Военна академия“ бе мнението на  бриг. ген. Явор Матеев . Според бившия началник на Генералния щаб на Българската армия  ген. Михо Михов  паметникът на полк. Дрангов съжителства чудесно с тези на Раковски и Левски във Военна академия. „Хора като полк. Борис Дрангов имаше вчера, има днес, ще има и утре – затова я има Майка България“, изтъкна  председателят на АБВ и бивш вътрешен министър Румен Петков .  Проф. Младен Григоров  отчете, че Борис Дрангов е получил уважение благодарение на Красимир Узунов. Свалям му шапка, дано се намерят негови следовници“, каза още той. Годишнината от освещаването на паметника на полк. Борис Дрангов посвети на Красимир Узунов  Иво Антонов от Министерство на отбраната.  \r\nПолковник Борис Дрангов е талантлив воин, военен психолог и педагог, писател, публицист. Блестящ командир и преподавател във Военното на Негово Величество Училище, днешна Военна академия „Г. С. Раковски”. Един от най-обичаните и уважавани офицери на бойните полета на войните за национално освобождение и обединение през 1912 – 1918 г. Борис Стоянов Дрангов e роден на 3 март 1872 г. в Скопие. През 1891 г. той постъпва във Военното училище в София, но през 1894 г. е освободен от него. Разжалван, Дрангов е изпратен в строева част и получава офицерско звание през следващата 1895 г. По време на Илинденско-Преображенското въстание 1903 г. напуска военната служба и възглавява чета в Македония. След въстанието продължава образованието си в Генералщабната академия в Русия. През 1907 г. се завръща в България и продължава службата си в армията. Полковник Дрангов взема участие в Балканската война 1912-1913 г. и Междусъюзническата война 1913 г. След въвличането на България в Първата световна война 1914-1918 г. отново е на фронта. Началник на Скопската школа за запасни подпоручици през 1916-1917 г. Загива при Завоя на р. Черна като командир на Девети пехотен полк. Дрангов е талантлив военен публицист. Автор е на редица съчинения като: „Помни войната!”, Съвети за строеви офицери“ и др. \r\nДеница КИТАНОВА", "date": "2019.03.03", "title": "Вече една година паметникът на полк. Борис Дрангов е там, където най-много му приляга (ОБЗОР)"}
{"url": "http://www.focus-news.net/news/2019/03/03/2630059/tass-sekretnostta-okolo-deloto-skripal-izglezhda-kato-provokatsiya-sreshtu-moskva.html", "text": "Британските власти създават атмосфера на тайнственост около разследването на инцидента в Солсбъри. Това сочи към извода, че отравянето на бившия полковник от  руското Главно разузнавателно управление Сергей скрипал и дъщеря му Юлия е силно изразена антируска провокация. В събота  посолството на РФ в Лондон излиза с коментар на публикация по случая в британския „Файненшъл таймс“, в която се твърди, че медиите в Русия говорят за 138 негови версии, предава агенция  ТАСС . \r\nСпоменава се за доклад на Кингс Колидж, Лондон, според който руският телевизионен канал RT и информационната агенция Sputnik са използвани като \"орудия за дезинформация \", с помощта на „публикации и повторения на дълъг списък от често пъти противоречиви информационни съобщения\". Така се създава \"замъглена картина на събитията \", случили се в Солсбъри през март 2018 година. \"Всички публикации в местните [британските] медии се четат внимателно в Русия. Като отчита тяхното противоречиво съдържание, обществеността в нашата страна все повече се убеждава, че в Солсбъри станахме свидетели на мощна антируска провокация. Създадената от британските власти атмосфера около разследването само подхранва това убеждение \", се казва в комюникето на руското дипломатическо представителство.   \r\n\"Не е изненада, че при тези обстоятелства руските журналисти се опитват да разберат какво именно се е случило в Солсбъри. Те разчитат и на материалите на британските си колеги. Що се отнася до споменатите  138 \"версии\" (които, както се изясни, на практика не са версии, а отделни тезиси по различни аспекти на делото – бел. ТАСС) – това, както отбелязва Форин офис в една от нотите си, е проява на обществената дискусия \", отбелязват в посолството на РФ.   \r\nВ съобщението се припомня, че \" британските власти до този момент не са публикували резултати от разследването, което продължава все още \".    Ивелина Ватова", "date": "2019.03.03", "title": "ТАСС: Секретността около „делото Скрипал“ изглежда като провокация срещу Москва"}
{"url": "http://www.focus-news.net/news/2019/03/03/2630054/tass-sasht-otkazaha-da-propusnat-transportni-koloni-koito-tryabvalo-da-priberat-bezhantsi-v-siriya.html", "text": "САЩ са отказали да пропуснат сирийски транспортни колони, които пътували към лагера „Ер-Рукбан“ в зона Ет-Танф, за да изведат бежанците от там. За това е съобщил в събота на журналисти Сергей Соломатин, ръководител на руския Център по примирие между враждуващите страни в Сирия, предава  ТАСС .   \r\n\"Независимо от успешното приключване на подготовката от страна на властите на Сирийската арабска република за извеждане на бежанците от лагер „Ер-Рукбан“ към местата на довоенното им пребиваване, американската страна отказа да отговори на съвместното обръщение на междуведомствените координационни щабове на Русия и Сирия по организиране на връщането на бежанците, съдържащо молба да се пропуснат транспортните колони на територията на зона „Ет-Танф“, е казал Соломатин.   \r\nКакто беше съобщено по-рано, предава ТАСС, в петък към пропускателния пункт в селището Джлеб са се отправили колони с автобуси, които е трябвало да осигурят извеждане на бежанците от лагера „Ер-Рукбан“ към местата на постоянно жителство в населените пунктове Халидие, Ел-Амара, Палмира, Мхин, Ел-Карятеин, а също и в околностите на Дамаск, Хомс и Алепо.   \r\nЛагерът е разположен в зона за сигурност, където се намира и американска военна база.  По данни на Световната здравна организация в момента в бежанския лагер се намират около 40 000 души, предимно жени и деца.    Ивелина Ватова", "date": "2019.03.03", "title": "ТАСС: САЩ отказаха да пропуснат транспортни колони, които трябвало да приберат бежанци в Сирия"}
{"url": "http://www.focus-news.net/news/2019/03/03/2630064/kyustendil-s-20-metrov-trikolyor-selo-bistritsa-posreshta-natsionalniya-praznik-na-balgariya.html", "text": "С 20-метров трикольор село Бистрица посреща Националния празник на България. Това съобщи за  Радио „Фокус” – Кюстендил  Кирил Огненски, кмет на село Бистрица. По думите му огромният трибагреник е вече поставен на Софарджик над селото и се вижда от километри. Знамето е с размери  20 на 6 метра и се вижда от град Дупница. „Подари го Димитър Георгиев, чийто баща е от нашето село. Благодаря му за това от името на всички. Мислехме първоначално да го окачим на скалите, но преценихме да бъде на Софарджик, което е емблематично място за селото“, каза Кирил Огненски. \r\nВенцеслав ИЛЧЕВ", "date": "2019.03.03", "title": "Кюстендил: С 20-метров трикольор село Бистрица посреща Националния празник на България"}
{"url": "http://www.focus-news.net/news/2019/03/03/2630065/the-sunday-times-shpionite-na-putin-uhazhvat-britanskiya-istablishmant.html", "text": "Шпионите на Путин ухажват британския истаблишмънт чрез Имперско ортодоксално общество за Палестина, пише в днешния брой на вестник  The Sunday Times . \r\nЕдин от най-близките придворни на Кралицата, братовчед на принц Чарлз, и други членове на английската аристокрация отбелязаха с вечеря в един от най-изисканите лондонски клубове създаването на британски клон на организация, която е обвинявана в тесни връзки с руското разузнаване.   \r\nПолковник Кристофър Маккензи-Бивор, Командор на Ордена на Британската империя, върховен постоянен офицер от церемониалната кралска охрана, е говорил по време на вечерята. \r\nДруги участници в срещата са били маркизата на Бристол, принцеса Катарина Югославска, която е братовчедка на принц Чарлз, Уилям Бортрик, собственик на издателство Burke’s Peerage, занимаващо се с публикации в областта на генеалогията, основано през 1826 година. На вечерята е присъствал и руският посланик в Обединеното кралство Александър Яковленко. \r\nМеждународният ръководител на предполагаемото научно общество, Сергей Степашин, е бивш шеф от руското разузнаване.  Ивелина Ватова", "date": "2019.03.03", "title": "The Sunday Times: Шпионите на Путин ухажват британския истаблишмънт"}
{"url": "http://www.focus-news.net/news/2019/03/03/2630067/shumen-muzeyat-i-kashtite-dobri-voynikov-layosh-koshut-i-panayot-volov-v-shumen-shte-badat-otvoreni-za-poseshteniya-na-treti-mart.html", "text": "На празничния Трети март ще бъдат отворени за посещение със свободен вход централната експозиция на Регионален исторически музей – Шумен и къщите музеи „Добри Войников“, „Лайош Кошут“ и „Панайот Волов“, където са показани вещи и отличия на шуменски опълченци от фонда на музея. Това съобщиха от  Регионален исторически музей- Шумен . Жителите и гостите на града могат да разгледат постоянните и временните изложби в тези обекти от 9.00 до 17.00 часа.", "date": "2019.03.03", "title": "Шумен: Музеят и къщите „Добри Войников“, „Лайош Кошут“ и „Панайот Волов“ в Шумен ще бъдат отворени за посещения на Трети март"}
{"url": "http://www.focus-news.net/news/2019/03/03/2630068/the-telegraph-veche-ne-mozhe-da-se-izbegne-otlagane-na-brekzit.html", "text": "Вече не може да се избегне отлагането на Брекзит, дори и британските депутати да се подпишат под сделката следващата седмица, обявиха от Европейската комисия пише лондонският  The Telegraph .  \r\nВ интервю за испански вестник главният преговарящ от ЕС Мишел Барние, посочва, че е нужно „техническо“ удължаване на срока, за да се приложат постигнатите договорености. Неговата заместничка, Сабине Веянд, по-късно туитва, че „вече удължаването не може да се отмени, трябва да се приеме като даденост“.   \r\nТака коментарът на Барние потвърди частно изказано мнение на важен член от кабинета на Мей за необходимостта от ограничено удължаване на срока на запускане на ЕС от Великобритания, след като премиерът се съгласи да предложи на депутатите своя опция за изход в случай, че не успее да спечели мнозинство за своя проект до 12 март.    Ивелина Ватова", "date": "2019.03.03", "title": "The Telegraph: Вече не може да се избегне отлагане на Брекзит"}
{"url": "http://www.focus-news.net/news/2019/03/03/2630058/le-monde-v-sabotniya-protest-na-zhaltite-zhiletkiuchastvaha-39-300-manifestanti-v-parizh-te-byaha-4000.html", "text": "За 16 път движението на „жълтите жилетки“ организира в събота демонстрации срещу политиката на президента Еманюел Макрон, информира водещия френски вестник  Le Monde  .  \r\nПо данни на Министерството на вътершните работи те са били приблизително 39 300 в цяла Франция, като в Париж само на улиците са излезли около 4000 недоволни граждани. Този съботен протест е с най-малко участници от самото начало на протестите през ноември 2018 година.   \r\nВ Париж маршът на недоволните от управлението на Макрон започна в средата на деня в спокойна атмосфера и при участието на лидери на народното движение като присъствието , на \"жълтите ризи\" започнаха да се покаже в средата на деня в спокойна атмосфера, в присъствието на фигури на движението, като Ерик Друе и Максим Никол. Рано след обед обаче, по данни на парижката префектура, арестувани са девет души.   \r\nПротестът се е движел от Триумфалната арка, която се превърна в сборен пункт за демонстрантите, по Шанз-Елизе към площад „Данфер Рошро“ в южната част на френската столица. Те са носели плакати с лозунги \"Властта на народа\", \"Франция е ограбвана от олигархията. Съпротива. \". \r\nПротестни митинги са се провели в Марсилия, Монпелие, Страсбург, Нант, Бордо, Тулуза и в други френски градове.  Ивелина Ватова", "date": "2019.03.03", "title": "Le Monde: В съботния протест на „жълтите жилетки“участваха 39 300 манифестанти, в Париж те бяха 4000"}
{"url": "http://www.focus-news.net/news/2019/03/03/2630073/", "text": "Чехкинята Мартина Сабликова постави нов световен рекорд на 3000 м. бягане с кънки. 31-годишната спортистка постигна резултат от 3 минути 53 секунди и 31 стотни. Предишният рекорд беше на канадката Синди Класен, постигнат през 2006 година, – 3 минути 53 секунди и 34 стотни. \r\nТрикратната олимпийска шампионка Сабликова постави рекорда си по време световния шампионат в класическия многобой при кънките, който се провежда в момента в Калгари, Канада, и ще приключи на 4 март.", "date": "2019.03.03", "title": "Спорт: Нов световен рекорд на 3000 метра при кънки бягане"}
{"url": "http://www.focus-news.net/news/2019/03/03/2630071/the-morning-star-spored-britanskiya-varhoven-sad-imigrantskiyat-zakon-ot-2014-godina-na-tereza-mey-e-rasistki.html", "text": "В събота съдия от Върховния съд отхвърли съществена част от имигрантския закон на Тереза Мей с аргумента, че е расистки, пише  The Morning Star . \r\nСпоред съдия Джъстис Спенсър правителството нарушава правата на човека, като настоява от собствениците на имоти да проверяват имигрантския статус на своите наематели. Той е издал заповед да се спре приложението на схемата във Великобритания, тъй като това не е законна политика. „Онова, което сочи опитът от последните няколко години, е че всяка схема от този тип незабавно ще заведе собствениците на пътеката на дискриминацията. \" \r\nТ. нар. право на даване под наем се въвежда като част от Имигрантския закон от 2014 година, определян като драконовски закон, който е предложен от Тереза Мей, докато е вътрешен министър. Според клаузите на този закон собствениците може да бъдат глобявани неограничено и дори да ги изпратят в затвора, ако дават под наем собствеността си на мигранти без документи.  Ивелина Ватова", "date": "2019.03.03", "title": "The Morning Star: Според британския Върховен съд Имигрантският закон от 2014 година на Тереза Мей е расистки"}
{"url": "http://www.focus-news.net/news/2019/03/03/2630072/pregled-na-mezhdunarodnite-novini-do-6-chasa-agentsiya-fokus.html", "text": "Стотици хърватски журналисти протестираха в столицата Загреб срещу вълна от съдебни дела, заведени срещу тях, които те твърдят, че са опит за цензуриране, предава  AFP . \r\nПротестът беше организиран от Хърватската асоциация на журналистите (HND), за да се подчертае заплахата от това, което казват, че над 1100 съдебни дела са заведени срещу журналисти и медии. \r\nНо също така беше и протест срещу това, което казват, че е политически натиск, заплахи за репортерите и неспазване на медийните закони. \r\nПротестиращите минаваха през центъра на Загреб, като свиреха и удряха на барабани. \r\n„Стига преследвания на журналисти ... те продължават от десетилетия“, каза Хрвое Зовко, лидер на Асоциацията, пред събралите се за похода. \r\n„Ние живеем в страна, в която човек може да бъде осъден за публикуване на истинска информация“, добави той. \r\nСъдебните дела са подадени главно от политици и други обществени фигури. \r\nВ повечето случаи те претендират за обезщетение за нематериални щети, като „душевни страдания“ или „опетнена репутация“. \r\n*** „Ислямска държава“ (ИД) се изправя пред загуба и на последната си територия в източна Сирия, след като подкрепяните от САЩ сирийски сили водиха сражения с джихадистите недалеч от последната им крепост близо до иракската граница, предава  Reuters . \r\nПадането на Багхоуз, източно сирийско село на брега на река Ефрат, е крайъгълен камък в световната кампания срещу „ИД“. Въпреки това организацията си остава заплаха, тъй като прилага партизанска тактика и държи в ръцете си къс изолирана територия в  западните части на страната.   \r\nХиляди бойци, последователи и цивилни лица напуснаха Багхоуз. През последните няколко седмици те се разпръснаха из тясната ивица от селски колиби и планински хижи, из фермите в провинция Деир ал-Зор, в очакване на последната атака.   \r\nВ петък вечерта, от Сирийските демократични сили съобщиха, че останалите цивилни лица са изкарани и те ще водят сражения, докато не победят джихадистите. Техният говорител Мустафа Бали заяви пред Reuters, че очакванията са за скорошна победа. Сблъсъците продължиха и през нощта, Сирийските демократични сили напредваха на два фронта, като използваха средно и тежко въоръжение, имало е и въздушни бомбени атаки. „ИД“ е отвърнала с дронове и ракети. Седем бойци на сирийските сили са били ранени.   \r\nПоследното настъпление на Сирийските демократични сили беше забавено със седмици заради използването от джихадистите на тунели и „живи“ щитове. Не е изключено някои от тях да са се прикрили сред цивилното население. \r\n*** Канада екстрадира Мън Уанджоу, висша служителка в компания „Хуауей“, в САЩ. Случаят  създаде дрязги между двамата северноамерикански съседи и Китай, предава  AFP . \r\n47-годишната бизнесдама сменяла самолетни полети във Ванкувър, когато е била задържана по настояване на Вашингтон с подозрения за нарушаване на американските санкции по отношение на Иран. Това предизвика задържане на канадци в Китай като ответна реакция.   \r\nВ канадското правителствено изявление се казва: \"Днес Министерството на правосъдието на Канада упълномощи съответните власти да започнат формалната процедура по екстрадицията на госпожа Мън Уанджоу.\". \r\nМън Уанджоу е главен финансист на Хуауей и трябва да 6 март да се изправи пред съда, където разследващите по делото ще й представят доказателства за обвинението срещу нея и подробни аргументи за нейното екстрадиране.  \r\nЗадържаната китайка е дъщеря на основателя на Хуауей и бивш армейски инженер Рън Джънфей.  \r\nКитай реагира ядосано на американските обвинения, като ги обяви за плод на „силни политически мотиви“ и опит да се подкопае водещата му компания в областта на телекомуникациите.   \r\n*** САЩ са отказали да пропуснат сирийски транспортни колони, които пътували към лагера „Ер-Рукбан“ в зона Ет-Танф, за да изведат бежанците от там. За това е съобщил в събота на журналисти Сергей Соломатин, ръководител на руския Център по примирие между враждуващите страни в Сирия, предава  ТАСС .   \r\n\"Независимо от успешното приключване на подготовката от страна на властите на Сирийската арабска република за извеждане на бежанците от лагер „Ер-Рукбан“ към местата на довоенното им пребиваване, американската страна отказа да отговори на съвместното обръщение на междуведомствените координационни щабове на Русия и Сирия по организиране на връщането на бежанците, съдържащо молба да се пропуснат транспортните колони на територията на зона „Ет-Танф“, е казал Соломатин.   \r\nКакто беше съобщено по-рано, предава ТАСС, в петък към пропускателния пункт в селището Джлеб са се отправили колони с автобуси, които е трябвало да осигурят извеждане на бежанците от лагера „Ер-Рукбан“ към местата на постоянно жителство в населените пунктове Халидие, Ел-Амара, Палмира, Мхин, Ел-Карятеин, а също и в околностите на Дамаск, Хомс и Алепо.   \r\nЛагерът е разположен в зона за сигурност, където се намира и американска военна база.  По данни на Световната здравна организация в момента в бежанския лагер се намират около 40 000 души, предимно жени и деца.  \r\n***  За 16 път движението на „жълтите жилетки“ организира в събота демонстрации срещу политиката на президента Еманюел Макрон, информира водещия френски вестник  Le Monde  .  \r\nПо данни на Министерството на вътершните работи те са били приблизително 39 300 в цяла Франция, като в Париж само на улиците са излезли около 4000 недоволни граждани. Този съботен протест е с най-малко участници от самото начало на протестите през ноември 2018 година.   \r\nВ Париж маршът на недоволните от управлението на Макрон започна в средата на деня в спокойна атмосфера и при участието на лидери на народното движение като присъствието , на \"жълтите ризи\" започнаха да се покаже в средата на деня в спокойна атмосфера, в присъствието на фигури на движението, като Ерик Друе и Максим Никол. Рано след обед обаче, по данни на парижката префектура, арестувани са девет души.   \r\nПротестът се е движел от Триумфалната арка, която се превърна в сборен пункт за демонстрантите, по Шанз-Елизе към площад „Данфер Рошро“ в южната част на френската столица. Те са носели плакати с лозунги \"Властта на народа\", \"Франция е ограбвана от олигархията. Съпротива. \". \r\nПротестни митинги са се провели в Марсилия, Монпелие, Страсбург, Нант, Бордо, Тулуза и в други френски градове.  \r\n*** Британските власти създават атмосфера на тайнственост около разследването на инцидента в Солсбъри. Това сочи към извода, че отравянето на бившия полковник от  руското Главно разузнавателно управление Сергей скрипал и дъщеря му Юлия е силно изразена антируска провокация. В събота  посолството на РФ в Лондон излиза с коментар на публикация по случая в британския „Файненшъл таймс“, в която се твърди, че медиите в Русия говорят за 138 негови версии, предава агенция  ТАСС . \r\nСпоменава се за доклад на Кингс Колидж, Лондон, според който руският телевизионен канал RT и информационната агенция Sputnik са използвани като \"орудия за дезинформация \", с помощта на „публикации и повторения на дълъг списък от често пъти противоречиви информационни съобщения\". Така се създава \"замъглена картина на събитията \", случили се в Солсбъри през март 2018 година. \"Всички публикации в местните [британските] медии се четат внимателно в Русия. Като отчита тяхното противоречиво съдържание, обществеността в нашата страна все повече се убеждава, че в Солсбъри станахме свидетели на мощна антируска провокация. Създадената от британските власти атмосфера около разследването само подхранва това убеждение \", се казва в комюникето на руското дипломатическо представителство.   \r\n\"Не е изненада, че при тези обстоятелства руските журналисти се опитват да разберат какво именно се е случило в Солсбъри. Те разчитат и на материалите на британските си колеги. Що се отнася до споменатите  138 \"версии\" (които, както се изясни, на практика не са версии, а отделни тезиси по различни аспекти на делото – бел. ТАСС) – това, както отбелязва Форин офис в една от нотите си, е проява на обществената дискусия \", отбелязват в посолството на РФ.   \r\nВ съобщението се припомня, че \" британските власти до този момент не са публикували резултати от разследването, което продължава все още \".   \r\n*** Сръбският вицепремиер и министър на вътрешните работи Небойша Стефанович в събота предупреди Рамуш Харадинай да не мисли за никакви насилствени действия срещу сърбите в Косово, защото Сърбия знае как да реагира, предава белградската телеграфна агенция  ТАНЮГ . \r\n„От заканите на Рамуш Харадинай не се страхува нито президентът на Сърбия, Александър Вучич, нито някой от нас. Моето послание към него е да не мисли за насилие, нито за обидни действия срещу сърбите в Косово и Метохия, защото ние знаем как да отговорим\", е обявил Стефанович. Харадинай: Ако границата е застрашена, армията ще отиде на север   \r\nМинистър-председателят Рамуш Харадинай заяви в събота, че армията ще отиде и на северната косовска граница, ако се окаже, че \"и границите, и територията на Косово са изложени на риск.\"  \r\nТова той е заявил в Дечани в отговор на изявлението на сръбския президент Александър Вучич, че сърбите в северната част са изложени на риск от албанските институции.  Тачи не коментира изявлението на Харадинай   \r\nХашим Тачи не е коментирал изявлението на Рамуш Харадинай, но подчерта, че няма друг начин да се реши проблема освен като се изпълнят условията на САЩ.  \r\nТова Тачи е обявил, докато е бил на посещение в Призрен, където е посетил търговския център на града. \r\n*** „Това ли е краят на Мило Джуканович и неговото управление?“, пита на електронната си страница белградското радио  B92  и цитира хърватския сайт Index. \r\nМило Джуканович дойде на власт в Черна гора в края на 80-те години на миналия век. Тогава той беше млад и обещаващ политик.  \r\nПрез т. нар. „Антибюрократична революция“, известна още и като „ Революция на киселото мляко \", взема властта заедно с Момир Булатович в най-малката югославска република. Съсредоточава се да изгради тесни връзки със Слободан Милошевич и Сърбия.   \r\nПрез втората половина на 90-те години, когато е премиер, започва да се дистанцира от Милошевич и Булатович, става и президент и обръща поглед към Запада.   \r\nСега Черна гора е член на НАТО и, може би, държавата от Западните Балкани, която е най-близо до еврочленство.  \r\nИзглежда обаче, че трите десетилетия на управление на Джуканович и на партията му – Демократична партия на социалистите, са към своя край.   \r\nПрез 2018-та той бе преизбран за президент. Но в продължение на години е обвиняван за кражба, корупция и редица други противозаконни действия. А съвсем наскоро в публичното пространство излезе и видео, което може да се окаже фатално за управлението му.   \r\nВ момента Черна гора се разтриса от скандал по делото „Атлас“. В него е въвлечен държавният глава, а също и най-богатия човек в страната Душко Кнежевич, преди съюзник на Джуканович, а сега негов най-голям враг.    \r\nКнежевич живее в Лондон и е публикувал множество документи срещу бившия си приятел. Той твърди, че е погасявал дълговете му по кредитните карти, че е плащал ваканциите му в Дубай, бил е гарант на заемите му.   \r\nКнежевич публикува клип, в който се вижда как бившият кмет на Подгорица, сега част от президентския екип, Славолюб Степович, преди местните и парламентарните избори в 2016 година получава от бизнесмена плик, в който има 97 000 евро.   \r\nВсичко това се случва в един по-голям контекст на масови протести срещу управлението на Джуканович. Изглежда, че черногорци най-сетне им е дошло до гуша от „тъмния бизнес“ на техния многогодишен лидер.", "date": "2019.03.03", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/03/2630069/the-daily-express17-godishen-mladezh-namushkan-s-nozh-arestuvani-sa-dvama-tiyneydzhari.html", "text": "В живописното село Хейл Барнс, недалеч от Манчестър, 17-годишен младеж в събота вечерта е бил намушкан с нож, задържани са двама тийнейджъри, пише вестник  The Daily Express   \r\n Жертвата е стигнала до местната болница, но е починал  малко по-късно. Полицията е пристигнала на мястото на инцидента. Арестувани са двама младежи, за които полицаите  се съмняват, че са извършители на убийството. Уведомени са родителите на момчето и в момента с тях работят специално обучени за подобни случаи полицаи.   \r\nСтарши полицейският офицер Маркъс Нодън е заявил пред местните медии, че „това разследване е на много начална фаза и в момента се установяват обстоятелствата за смъртта на младежа. Знам че местните жители ще бъдат потресени, когато чуят какво се е случило тази нощ. Ще ги разпитаме, това ни е задачата за следващите часове и утре през деня.  Ще има извънредни патрули през следващите няколко дни.”  Ивелина Ватова", "date": "2019.03.03", "title": "The Daily Express:17-годишен младеж намушкан с нож, арестувани са двама тийнейджъри"}
{"url": "http://www.focus-news.net/news/2019/03/03/2630074/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Вече не може да се избегне отлагането на Брекзит, дори и британските депутати да се подпишат под сделката следващата седмица, обявиха от Европейската комисия пише лондонският  The Telegraph .  \r\nВ интервю за испански вестник главният преговарящ от ЕС Мишел Барние, посочва, че е нужно „техническо“ удължаване на срока, за да се приложат постигнатите договорености. Неговата заместничка, Сабине Веянд, по-късно туитва, че „вече удължаването не може да се отмени, трябва да се приеме като даденост“.   \r\nТака коментарът на Барние потвърди частно изказано мнение на важен член от кабинета на Мей за необходимостта от ограничено удължаване на срока на запускане на ЕС от Великобритания, след като премиерът се съгласи да предложи на депутатите своя опция за изход в случай, че не успее да спечели мнозинство за своя проект до 12 март. \r\n*** В живописното село Хейл Барнс, недалеч от Манчестър, 17-годишен младеж в събота вечерта е бил намушкан с нож, задържани са двама тийнейджъри, пише вестник  The Daily Express   \r\n Жертвата е стигнала до местната болница, но е починал  малко по-късно. Полицията е пристигнала на мястото на инцидента. Арестувани са двама младежи, за които полицаите  се съмняват, че са извършители на убийството. Уведомени са родителите на момчето и в момента с тях работят специално обучени за подобни случаи полицаи.   \r\nСтарши полицейският офицер Маркъс Нодън е заявил пред местните медии, че „това разследване е на много начална фаза и в момента се установяват обстоятелствата за смъртта на младежа. Знам че местните жители ще бъдат потресени, когато чуят какво се е случило тази нощ. Ще ги разпитаме, това ни е задачата за следващите часове и утре през деня.  Ще има извънредни патрули през следващите няколко дни.” \r\n*** В събота съдия от Върховния съд отхвърли съществена част от имигрантския закон на Тереза Мей с аргумента, че е расистки, пише  The Morning Star . \r\nСпоред съдия Джъстис Спенсър правителството нарушава правата на човека, като настоява от собствениците на имоти да проверяват имигрантския статус на своите наематели. Той е издал заповед да се спре приложението на схемата във Великобритания, тъй като това не е законна политика. „Онова, което сочи опитът от последните няколко години, е че всяка схема от този тип незабавно ще заведе собствениците на пътеката на дискриминацията. \" \r\nТ. нар. право на даване под наем се въвежда като част от Имигрантския закон от 2014 година, определян като драконовски закон, който е предложен от Тереза Мей, докато е вътрешен министър. Според клаузите на този закон собствениците може да бъдат глобявани неограничено и дори да ги изпращат в затвора, ако дават под наем собствеността си на мигранти без документи. \r\n*** Шпионите на Путин ухажват британския истаблишмънт чрез Имперско ортодоксално общество за Палестина, пише в днешния брой на вестник  The Sunday Times . \r\nЕдин от най-близките придворни на Кралицата, братовчед на принц Чарлз, и други членове на английската аристокрация отбелязаха с вечеря в един от най-изисканите лондонски клубове създаването на британски клон на организация, която е обвинявана в тесни връзки с руското разузнаване.   \r\nПолковник Кристофър Маккензи-Бивор, Командор на Ордена на Британската империя, върховен постоянен офицер от церемониалната кралска охрана, е говорил по време на вечерята. \r\nДруги участници в срещата са били маркизата на Бристол, принцеса Катарина Югославска, която е братовчедка на принц Чарлз, Уилям Бортрик, собственик на издателство Burke’s Peerage, занимаващо се с публикации в областта на генеалогията, основано през 1826 година. На вечерята е присъствал и руският посланик в Обединеното кралство Александър Яковленко. \r\nМеждународният ръководител на предполагаемото научно общество, Сергей Степашин, е бивш шеф от руското разузнаване.", "date": "2019.03.03", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/03/2630066/b92tova-li-e-krayat-na-upravlenieto-na-milo-dzhukanovichi.html", "text": "„Това ли е краят на Мило Джуканович и неговото управление?“, пита на електронната си страница белградското радио  B92  и цитира хърватския сайт Index. \r\nМило Джуканович дойде на власт в Черна гора в края на 80-те години на миналия век. Тогава той беше млад и обещаващ политик.  \r\nПрез т. нар. „Антибюрократична революция“, известна още и като „ Революция на киселото мляко \", взема властта заедно с Момир Булатович в най-малката югославска република. Съсредоточава се да изгради тесни връзки със Слободан Милошевич и Сърбия.   \r\nПрез втората половина на 90-те години, когато е премиер, започва да се дистанцира от Милошевич и Булатович, става и президент и обръща поглед към Запада.   \r\nСега Черна гора е член на НАТО и, може би, държавата от Западните Балкани, която е най-близо до еврочленство.  \r\nИзглежда обаче, че трите десетилетия на управление на Джуканович и на партията му – Демократична партия на социалистите, са към своя край.   \r\nПрез 2018-та той бе преизбран за президент. Но в продължение на години е обвиняван за кражба, корупция и редица други противозаконни действия. А съвсем наскоро в публичното пространство излезе и видео, което може да се окаже фатално за управлението му.   \r\nВ момента Черна гора се разтриса от скандал по делото „Атлас“. В него е въвлечен държавният глава, а също и най-богатия човек в страната Душко Кнежевич, преди съюзник на Джуканович, а сега негов най-голям враг.    \r\nКнежевич живее в Лондон и е публикувал множество документи срещу бившия си приятел. Той твърди, че е погасявал дълговете му по кредитните карти, че е плащал ваканциите му в Дубай, бил е гарант на заемите му.   \r\nКнежевич публикува клип, в който се вижда как бившият кмет на Подгорица, сега част от президентския екип, Славолюб Степович, преди местните и парламентарните избори в 2016 година получава от бизнесмена плик, в който има 97 000 евро.   \r\nВсичко това се случва в един по-голям контекст на масови протести срещу управлението на Джуканович. Изглежда, че черногорци най-сетне им е дошло до гуша от „тъмния бизнес“ на техния многогодишен лидер.  Ивелина Ватова", "date": "2019.03.03", "title": "B92:\"Това ли е краят на управлението на Мило Джуканович?\""}
{"url": "http://www.focus-news.net/news/2019/03/03/2630076/gd-granichna-politsiya-normalno-se-osashtestvyava-preminavaneto-prez-vsichki-granichni-kontrolno-propuskatelni-punktove.html", "text": "Нормално се осъществява преминаването през всички гранични контролно-пропускателни пунктове. Това съобщиха от  ГД \"Гранична полиция\" . Информацията е към 06.00 часа.", "date": "2019.03.03", "title": "ГД \"Гранична полиция\": Нормално се осъществява преминаването през всички гранични контролно-пропускателни пунктове"}
{"url": "http://www.focus-news.net/news/2019/03/03/2630078/predstoyashti-sabitiya-v-stranata-za-3-mart-agentsiya-fokus.html", "text": "*** \r\nПрезидентът Румен Радев ще участва в тържествената програма, с която ще бъде отбелязан Националният празник на България 3 март. От 11.00 часа държавният глава ще присъства на тържествената церемония по издигането на националното знаме пред Паметника на Незнайния воин в столицата, по случай 141 години от Освобождението на България.  \r\nОт 18.30 часа на пл. „Народно събрание“ в София ще се състои тържествената заря-проверка по повод Националния празник на България. Президентът Румен Радев ще приеме почетния строй на представителните части на Българската армия. От 18.40 часа държавният глава ще произнесе слово. От 19.30 часа в зала „Концертна“ на Централния военен клуб ще се състои традиционният прием за Трети март, даван от държавния глава.  \r\n*** \r\nПредседателят на Народното събрание Цвета Караянчева и народни представители ще участват в официалните чествания на Националния празник на България на връх Шипка. От 11.00 часа Великотърновският митрополит Григорий ще отслужи заупокойна панихида. Председателят на Народното събрание ще произнесе слово по повод Националния празник, ще приеме строя на почетния караул и ще поднесе цветя на паметника на историческия връх.  \r\n*** \r\nОт 08.30 часа в храм „Св. Александър Невски“ ще започне Архиерейска света Литургия за Неделя Месопустна. От 10.00 часа ще бъде отслужена Панихида и Молебен по повод 3 март. \r\n*** \r\nОт 10.00 до 17.00 часа Националният военноисторически музей ще отбележи 3 март с Ден на отворени врати и специален показ на експонати. \r\n*** \r\nОт 11.00 часа на ъгъла на ул. „Павел Красов“ и бул. „Цариградско шосе“ ще се състои откриването на реставрирания паметник на руския воин Павел Красов. \r\n*** \r\nОт 11.45 часа пред Паметника на българския опълченец ще започне тържествено честване на Националния празник. Организатори на събитието са Столична община, Фондация „Героите на България” и Сдружение на приятелите на Русия „Александър Невски”. Приветствени слова ще имат Н. Пр. Посланикът на Русия - Анатолий Макаров, както и от Любомир Коларов, председател на Сдружение на приятелите на Русия „Александър Невски”. \r\n*** \r\nОт 13.00 часа ПП „Атака“ ще отбележи Oсвобождението на България от турско робство пред Паметника на Цар Освободител. \r\n*** \r\nОт 11.00 часа в храм „Свети Димитър“ ще се отслужи панихида в памет на загиналите за Освобождението на България, след което ще се поднесат цветя на гроба на прапоршчик Вишняков. В 11.30 часа на пл. “Акад. Николай Хайтов” ще се проведе военен ритуал по издигане на националния флаг на Република България. Кметът на Община Асеновград д-р Емил Караиванов ще произнесе тържествено слово. Честванията завършват с празничен концерт на рок група „Епизод”. \r\n*** \r\nОт 09.30 часа в храм „Въведение Богородично“ ще бъда отслужена панихида за загиналите за Освобождението на България от османско иго и ще бъдат поднесени цветя на паметния знак на Майор Иван Павлович Орлински в двора на храма. \r\n*** \r\nОт 10.20 часа от сградата на Съдебна палата ще тръгне празнично шествие, което ще премине по  улица „Тодор Александров“, „Ларго мол“ , ул. „Тракия“ и ще стигне до пл. „Македония“. Парадът на училищата ще бъде предвождан от  Детско- юношески духов оркестър към Център за личностно и творческо развитие на децата на Благоевград. \r\n*** \r\nОт 10.30 часа ще бъдат положени цветя  на паметната плоча в чест на посрещането  на руските освободителни войски в градинката пред централен вход на стадион „Христо Ботев”. След това от тям ще тръгне шествие до пл. „Македония“, което ще премине по ул. „Трети март“. \r\n*** \r\nОт 11.00 часа двете шествия ще се слеят на площад „Македония“, където ще бъде издигнат националния флаг и ще прозвучи химна на Р България. Пред жители и гости на града ще бъде отслужен молебен за благоденствие на българския народ от свещеници от благоевградския църковен храм „Въведение Богородично“. Благоевградската общественост ще сведе глава и пред паметника на героя Гоце Делчев, където ще бъде извършен ритуал по полагане на венци и цветя в памет на загиналите за Свободата на България. \r\n*** \r\nОт 09.00 до 17.00 часа Регионалният исторически музей ще работи с вход свободен по повод Националния празник на България.  \r\n*** \r\nОт 11.00 часа на Пл. „Атанас Сиреков“ ще се проведе ритуал по издигане на националния флаг на Република България, флаговете на Европейския съюз и Община Бургас. От 11.30 часа на Паметника на руските освободители ще се проведе тържествен ритуал по полагане на венци и цветя и отдаване на военни почести.  \r\n*** \r\nОт 11.00 до 13.30 часа на площад „Тройката\" няколко обособени тематични къта ще представят „Пътя на свободата\". От 11.00 до 12.00 часа млади бургаски таланти ще имат възможността със стихове и песен да възпеят Свободата на сцената „Възпявам тебе, майко Свобода\". От 12.00 до 13.00 часа над 20 състава от община Бургас ще вземат участие в Празничното хоро.  Честването на Трети март ще завърши с концерт-спектакъл в Операта от 18.00 часа. \r\n*** \r\nОт 18.00 в Държавната опера ще се състои Тържествен концерт с участието на Веселин Маринов и Николина Чакърдъкова. \r\n*** \r\nОт 10.00 часа на градския площад ще бъде издигнат националният флаг по повод Националния празник на България. Веднага след това ще започне фолклорен концерт . От 10.45 часа ще започне „Българовското шествие“ и поднасяне на венци и цветя пред Костницата в двора на храм „Свети Атанасий“.  \r\n*** \r\nОт 9.00 часа в Катедралния храм „Свето Успение Богородично” във Варна ще започне отслужването на Божествена литургия. От 10.30 часа на площад „Св. Св. Кирил и Методий” ще се състои тържествено издигане на националното знаме. От 10.45 часа от Катедралния храм „Свето Успение Богородично” ще потегли общоградско шествие.  \r\n*** \r\nОт 09.30 до 17.30 часа Военноморският музей във Варна ще бъде с вход свободен по повод Националния празник на България. \r\n*** \r\nОт 11.00 часа във Военноморския музей ще отвори врати Фотоателието „Сподели историята“. Принтираните снимки ще могат да бъдат взети за спомен от участниците. \r\n*** \r\nОт 11.00 часа пред НЧ „Просвета 1927“ в кв. „Аспарухово“ ще започне празничната програма „Пробуждане с хоро“ по повод Националния празник на България.   \r\n*** \r\nОт 18.00 часа в зала 1 на Фестивалния и конгресен център ще започне празничният концерт-спектакъл „България – един завет“. \r\n*** \r\nОт 10.00 часа в храм „Св. св. Петър и Павел“ ще започне богослужение по повод Нацзионалния празник. От 10.30 часа пред паметника на загиналите преславяни във войните ще бъдат поднесени венци и цветя. От 12.00 часа на площада пред читалището ще започне празничен концерт „Танцът на свободата“. От 13.30 часа програмата ще продължи с тържествено издигане на националния флаг и представяне на военно- историческата възстановка „Освобождението на Преслав 1878 г.“ \r\n*** \r\nОт 10.00 часа от площад „Съединение” № 1 пред музей „Възраждане и Учредително събрание“ ще тръгне безплатна пешеходна обиколка на Велико Търново, организирана от Историческия музей. \r\n*** \r\nОт 10.30 часа Пред сградата на Общината ще се състои Военен ритуал за издигане на Националното знаме на Република България. От 11.00 часа пред Паметник „Майка България” ще се състои празничен благослов, отслужен от Негово Високоблагоговейнство свещеноиконом Славчо Иванов. От 20.00 часа на Площад „Цар Асен І” ще се състои аудио-визуален спектакъл „Царевград Търнов- звук и светлина”.  \r\n*** \r\nОт 10.30 часа с празнично шествие, което ще бъде съпроводено от 25-метров национален флаг ще започне тържественото отбелязване на 141 години от Освобождението на България. Пъстрата колона ще тръгне от пл. „Македония“ и ще продължи до пл. „Христо Ботев“, където  в 11.00 часа ще започне официалната церемония по издигане на българското знаме по случай Националния празник – 3 март. След края на тържествения ритуал, пъстро българско хоро ще се извие на централния площад, под звучните песни на дует „Пирин“. \r\n***  \r\nОт 11.00 часа на пл. „Георги Измирлиев“ по повод Национлания празник ще се проведе ритуал по издигане на националното знаме. Ще бъдат поднасени венци и цветя пред паметника на Георги Измирлиев и ще се проведе поздравителен концерт с участието на гост-изпълнител Ивелина Колева и фолклорни състави при НЧ „Братя Грънчарови-2002“.  \r\n*** \r\nОт 09.30 часа пред паметника на Васил Левски ще бъде отслужена панихида от добрички духовници в памет на героите на Освобождението на България.  \r\n*** \r\nОт 10.00 часа от храм „Свети Георги“ за първи път на националния празник на България Община Добрич организира празнично шествие до мястото на тържествения ритуал - Мемориалния комплекс „Хан Аспарух“. \r\n*** \r\nВ 10.30 часа на Мемориалния комплекс „Хан Аспарух“ ще започне тържествен ритуал с отдаване на военни почести на всички знайни и незнайни герои, отдали живота си за нашето Освобождение.  \r\n*** \r\nОт 12.00 часа на площад „Свобода“ празничен концерт ще изнесе Професионален фолклорен ансамбъл „Добруджа“. \r\n*** \r\nОт 09.00 до 17.00 часа се организират Дни на отворените врати в Музея в Градски парк „Свети Георги“ и Военно гробище музей. Посетители ще посреща от 11.00 до 17.00 часа и Художествената галерия.  \r\n*** \r\nОт 10.45 часа на паметната плоча на опълченците от Дупница ще се състои поднасяне на цветя.  \r\nВ 11.00 часа пред сградата на общината ще се състои церемония по тържествено издигане знамето на Република България, след което на площад „Свобода” ще започне концертна програма. От 13.00 часа в заседателната зала на Община Дупница ще се състои конкурс за рецитал на тема „За теб, Българийо”. \r\n*** \r\nОт 10.00 часа на Паметника на независимостта ще се състои тържественото поднасяне на венци и цветя, след което от там ще тръгне шествие по маршрут: Паметника на независимостта - Паметна плоча на загиналите във войните от Община Златоград - Паметна плоча на генерал Черевин - Паметник на Делю войвода на Централен площад - Лобно място на Делю войвода.  \r\n*** \r\nОт 11.00 часа в Стария град ще се проведе възстановка на борбите на българския народ за освобождение по повод Националния празник. \r\n*** \r\nОт 11.00 часа ще се проведе тържествено поднасяне на цветя и венци на Костницата. \r\n*** \r\nОт 09.00 часа на площад „Севтополис“ ще запознат честванията за Националния празник.  \r\n*** \r\nОт 10.00 часа на Площад \"20-ти юли\" ще се състои церемония по издигане на националното знаме. От 10.45 часа се организира общобългарско хоро в подкрепа на националната кампания \"Пробуждане с хоро“. От 11.00 пред паметника на Генерал Карцов ще се състои поднасяне на цветя.  \r\n*** \r\nОт 11.00 часа пред паметника на Руския воин в градинката пред църквата „Св. Георги“ ще се състои тържественото поднасяне на цветя и венци. От 12.00 часа ще се състои тържестве ритуал пред паметника на Освободителите в Градската градина. \r\n*** \r\nОт 11.00 часа на площад „Велбъжд“ четиринадесетте участнички в конкурса „Девойка Кюстендилска пролет – 2019“ ще раздадат над 1000 знамена на гражданите и гостите на Община Кюстендил. \r\n*** \r\nОт 11.00 часа на площад „Велбъжд“ ще бъде отбелязан Националният празник на България.   \r\n*** \r\nОт 11.00 часа в храм „Св. Троица“ ще бъде отслужена панихида за загиналите и поднасяне на венци и цветя на Паметника на загиналите ловчалии. В 12.00 часа ще се състои гражданско поклонение и военен ритуал на Белия паметник в  парк „Стратеш“. От 18.00 часа ще се състои концертът „България - земя на герои“.  \r\n*** \r\nОт 11.00 часа пред паметника-мемориал „Костница“ на загиналите за освобождението на града през войните ще се състои ритуал по издигане на националния флаг по повод 3-ти март. След това пред паметника ще бъдат поднесени венци и цветя. \r\n*** \r\nОт 10.30 часа на площад “Жеравица” с тържествен военен ритуал ще бъде издигнат националният флаг. В 11.30 часа в Младежкия дом ще започне концертът „Любими песни от български филми”. \r\n*** \r\nОт 8.46 от гара Септември Родопската теснолинейка организира празнично пътуване по случай 3 март. \r\n*** \r\nОт 10.00 ще бъдат поднесени цветя на всички паметници и паметни плочи, свързани с Освобождението. Празничен концерт на площад „Константин Величков” ще започне в 10.30 часа. Кметът на Община Пазарджик Тодор Попов ще вдигне знамето на Република България в 11.00 часа на площад „Константин Величков” и ще произнесе празнично слово. \r\n*** \r\nОт 10.00 до 14.00 часа Регионалният исторически музей в Пазарджик ще приема посетители безплатно по повод Националния празник на Република България. \r\n*** \r\nОт 11.00 часа от пл. „Св. Иван Рилски” до Двореца на културата ще се проведе Празнично шествие. \r\n*** \r\nОт 11.10 часа ще се проведе Ритуал за издигане на националния флаг, слово ще произнесе кметът на Община Перник и на Областният управител.  \r\n*** \r\nОт 11.00 часа пред паметник „Загинали за Родината“ ще бъде изнесена програма от ученици на Първо основно училище „Кочо Мавродиев“ - Петрич и положени цветя и венци. В 12.00 часа на сцената на градския площад започва празничният концерт на Вокално студио „Сгушена звездица“ под надслов „За теб, Българийо“. От 15.00 часа в квартален клуб „Дълбошница“ ще се проведе литературно четене „За род и Родина“, съвместна инициатива на Народно читалище „Братя Миладинови - 1914“ и клуб на пенсионера кв. „Дълбошница“. \r\n*** \r\nОт 9.30 до 17.00 часа Експозиция „Българско възраждане” на Историческия музей в Пловдив ще работи с вход свободен. \r\n*** \r\nОт 11.00 в Катедрален храм „Св. Богородица” Пловдивският митрополит Николай ще отслужи молебен. \r\n*** \r\nОт 12.00 часа пред Паметника на освободителите на хълм Бунарджика ще започне тържественото честване на 3-ти март. \r\n*** \r\nОт 12.00 на пл. „Стефан Стамболов“ ще се проведе концерт на Духов оркестър – Пловдив с диригент Николай Гешев, а в 16.00 часа на същото място ще започне празничен концерт на Представителният духов оркестър на ВВС с ръководител майор Михаил Младенов. \r\nПразничната програма по повод Националния празник на България ще завърши в 18.30 часа на пл. „Съединение“ с тържествена заря-проверка с участието на военни формирования от гарнизон Пловдив \r\n*** \r\nОт 13.00 на Паметника на опълченците на Централните гробища ще има панихида за загиналите български опълченци. \r\n*** \r\nОт 09.00 до 14.00 часа Музеят и художествената галерия в Попово ще бъдат отворени. \r\n*** \r\nОт 11.00 часа на площад „Възраждане“ ще бъде представена историческа възстановка „Освобождение“.  \r\n***  \r\nОт 11.00 часа  на площад „Алеко“ ще се състои военен ритуал по издигане на националното знаме на Република България.  \r\n***  \r\nОт 11.15 часа от площад „Алеко“ до площад „Свобода“ ще тръгне празнично общоградско шествие.  \r\n***  \r\nОт 11.30 часа на паметника на Свободата на площад „Свобода“ ще се състои  ритуал по полагане на венци и цветя  в памет на загиналите за Освобождението на България.  \r\n*** \r\nОт 10.30 часа на пл. „Свобода” ще се състои ритуал по издигане на националното знаме на Република България. Ще бъдат поднасяне  венци и цветя от официалните лица и гражданите пред паметниците на Стефан Караджа, капитан Георги Мамарчев и Лев Толстой в град Силистра. \r\n*** \r\nОт 10.30 часа на пл. „Хаджи Димитър“ ще се проведе официалната церемония по повод 141 години от Освобождението на страната ни от турско робство. \r\n*** \r\nОт 09.00 часа в храм „Св. Никола” в квартал Устово Архимандрит Висарион ще отслужи Света Божествена литургия. От 10.00 часа в църквата ще има тържествен благодарствен молебен за руските освободители, посрещнати преди 141 години в същия храм.  \r\n*** \r\nОт 10.00 часа пред паметниците на Капитан Петко войвода и героите от Широка лъка ще бъдат поднесени венци и цветя по повод Трети март. От 11.00 часа ще бъде открит традиционния кукерски празник „Песпонеделник“.  \r\n*** \r\nОт 10.30 часа от църквата „Св. Никола“ ще тръгне празнично шествие до площад „Възраждане“ с църковните хоругви, водено от Сдружение „Родопски хайдути“, които носят пушката на Капитан Петко войвода, защитник на Родопите през 1878-1879 г., съхранявана в Регионален исторически музей „Стою Шишков“ – гр. Смолян.  \r\n*** \r\nОт 11.00 часа с почетен караул, поклонение и поднасяне на цветя пред Паметника на борците за свобода и Паметника на ген. Пьотр Черевин на площада ще бъдат отбелязани 141 години от Освобождението на България. След това за жителите и гостите на града, ще се проведе празничен концерт с участие на състави от НЧ „Кирил Маджаров-1866“.  \r\n*** \r\nОт 10.00 часа на пл. „Иван Вазов“ ще се състои тържествено вдигане на националния флаг на Република България и знамето на Община Сопот. \r\n*** \r\nОт 09.00 часа Тържествата на Трети март ще започнат с Божествена света литургия в Катедрален храм „Свети Николай“. \r\n*** \r\nОт 10.30 часа ще бъдат положени венци и цветя на паметниците, посветени на Освобождението на Стара Загора – Мавзолей-костница „19 юлий 1877”,  Паметник на Трета опълченска дружина и подп. Калитин,  Паметник на загиналите воини в Джуранлийския бой, Паметник на загиналите във войните старозагорци и Паметник на Старозагорското въстание. \r\n*** \r\nОт 11.00 часа пред сградата на Община Стара Загора ще започне ритуалът за издигане на Националното знаме. \r\n*** \r\nОт 11.30 часа от сградата на Община Стара Загора ще тръгне паметното шествие „За свободата… Да развеем българското знаме“. Тоще премине по бул. „М.М.Кусев“, ул. „Ген. Гурко“, бул. „П. Евтимий“, а след това по бул. Цар Симеон Велики“ и обичайния маршрут ще достигне до монумента „Бранителите на Стара Загора.   \r\n*** \r\nОт 09.30 часа от пл. „Свобода“ започва традиционният поход до връх Кутра. В 18.30 часа в голямата зала на читалището в Твърдица ще започне тържествен концерт с участието на местни състави. В 19.30 на площада е церемонията за поднасяне на цветя.  \r\n*** \r\nОт 10.00 часа в храм „Св. Йоан Рилски“ ще бъде отслужен молебен за благоденствие на българския народ.  \r\n*** \r\nОт 10.30 часа на площад „Свобода” ще се състои ритуалът за издигане на националния флаг и знамената на Европейския съюз и Общината.  \r\n*** \r\nОт 10.45 часа от централния площад ще потегли традиционното празнично шествие до паметника на българо-руската дружба, предвождано от ученици от II СУ „Проф. Никола Маринов”, които ще развеят 15-метров български трибагреник. Пред монумента възпитаници I ОУ „Христо Ботев“ ще изнесат музикално-поетичната композиция „Пред олтара на свободата“, след което ще се състои и ритуалът за поднасяне на венци и цветя.  \r\n*** \r\nОт 08.30 часа под звучните патриотични песни и гордо развените байраци шествие ще се отправи от площад „Олимпийски“ към Паметника на загиналите във войните чепеларци. След отдаване на заслужена почит  и уважение към загиналите, шествието ще се отправим към връх Мечи чал. \r\n*** \r\nОт 17.30 часа на площад „Олимпийски“ ще започне концерт на самодейците от НЧ „Родопска искра 1880“ заедно с Детския театрален състав към читалището.  \r\n*** \r\nОт 18.00 часа на площад „Олимпийски“ ще започне тържествена програма по повод Националния празник и военен ритуал проверка –заря, с участието на 101-ви Алпийски полк – гр. Смолян.  \r\n*** \r\nОт 11.00 часа на пл. „Общински“ Община Хасково организира тържествено честване на 141 години от Освобождението на България. От 11.15 часа пред паметника на Незнайния воин ще се извърши ритуал по полагане на цветя и венци. \r\n*** \r\nОт 11.30 часа на сцената на пл. „Свобода“ ще се проведе концерт в подкрепа на световната инициатива „Пробуждане с хоро“. \r\n*** \r\nОт 19.00 часа в Театър „Иван Димов“ ще се проведе празничен концерт на Камерен оркестър - Хасково \r\n*** \r\nОт 09.00 до 17.00 часа Регионалният исторически музей и къщите „Добри Войников“, „Лайош Кошут“ и „Панайот Волов“ ще бъдат отворени за посещения със свободен по повод Националния празник на България. \r\n*** \r\nОт 10.15 часа в храма „Св. Възнесение Господне“ ще бъде отслужена заупокойна молитва и молебен за здраве по повод Националния празник. \r\n*** \r\nОт 11.00 часа в Драматично-кукления театър „Васил Друмев“ започва концертът на фолклорния ансамбъл „Мизия“ от Търговище „Свободата…Святата“. \r\n*** \r\nОт 18.30 часа на площад „Кристал“ пред Паметника на загиналите във войните шуменци ще се проведе тържествена заря проверка.  \r\n*** \r\nОт 09.30 часа пред община Ямбол с тържествената церемония по издигане на националния флаг, благодарствен молебен и празнично слово на кмета на Община Ямбол ще започне  отбелязването на Националния празник. \r\n*** \r\nОт 11.30 часа в Културно-информационен център „Безистен“ ще започне концерт „Български корени“ на Камерен оркестър „Дианополис“. Солист на концерта ще бъде Цветомира Гицова а диригент- Иван Стоянов. \r\n*** \r\nОт 13.00 часа в Музея на бойната слава ще бъде представена лекция на тема „Опълченците от Ямболска област, участвали в Руско-турската война (1877-1878 г.)“.", "date": "2019.03.03", "title": "Предстоящи събития в страната за 3 март (Агенция „Фокус“)"}
{"url": "http://www.focus-news.net/news/2019/03/03/2630077/aktualna-patna-obstanovka.html", "text": "Информация за състоянието на републиканските пътища към 06.00 часа, предоставена от  Агенция „Пътна инфраструктура“ .  Метеорологична обстановка:  \r\nТемпературите са в интервала от - 7° до +6° \r\nВремето над страната е предимно облачно. \r\nСлаб вятър духа в областите Варна, Велико Търново, Добрич, Кюстендил, Разград, Смолян, София и Шумен. \r\nДъжд вали в област Ямбол, както и в района на Малко Търново /обл. Бургас/, Бяла /обл. Русе/, гр. Сливен /обл. Сливен/, Антоново /обл. Търговище/. \r\nПътните настилки са предимно сухи, по усойните и планински райони частично заледени и заснежени, обработени и проходими при зимни условия. \r\nОграничена видимост поради мъгла:  \r\n- до 50 м в област Кърджали. \r\n- до 100 м в района на Сандански /обл. Благоевград/, Борован, Бяла Слатина и Криводол /обл. Враца/. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в изпреварващата лента. Движението се извършва по активната лента. Участъкът е сигнализиран с пътни знаци и скоростта на движение е ограничена до 50 км/ч. Срок 11.03.2019 г. Въведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка с. Бела – с. Скомля от км 47+100 до км 47+200 се осъществява с повишено внимание за всички МПС в двете посоки поради уширение на регула. Движението се регулира със светофарна уредба. Срок на ремонта от 10.00 ч. на 11.02.2019г. до 17.30ч. на 05.03.2019 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\n- Движението за транзитно преминаващи МПС в двете посоки по път I-5 Габрово - Шипка  \r\nпрез проход \"Шипка\" е ограничено поради провеждане на тържествен митинг по повод Националния празник на Република България 3 - ти март считано от 22:00 ч. на 02.03.2019 г. до 18:00 ч. на 03.03.2019 г. Oграничението не важи за организирания междуградски автобусен транспорт. За гостите на тържествата движението е организирано по следния начин: - от 05:30 ч. до 13:00 ч. еднопосочно движение на МПС от гр. Габрово до вр. Шипка като паркирането ще се осъществява по разпореждане на органите на ОД на МВР - Габрово. - от 13:00 ч. до 18:00 ч. еднопосочно движение на МПС от вр. Шипка до гр. Габрово. Транзитното преминаване на МПС за времетраенето на забраната се пренасочва по обходен маршрут: Габрово - гр. Трявна - с. Белица - с. Вонеща вода - Проход на Републиката и обратно. Поставена е необходимата сигнализация. Движението се нормализира веднага след изтичане на посочените срокове. \r\nОбласт Стара Загора: \r\nЗа тържествата на връх Шипка по случай Националния празник на Република България от 22 ч. на 2 март до 18 ч. на 3 март ще бъде ограничено двупосочното транзитното преминаване на превозни средства през Шипченския проход по път I-5/Е-85/ Габрово – връх Шипка - Казанлък. \r\nКакто всяка година транзитният трафик ще се насочва по път II-55 през Прохода на Републиката по маршрута: Русе - Велико Търново - Дебелец - Проход на Републиката - Гурково - Казанлък и обратно. \r\nШофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно. \r\nЗа област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково – Проход на Републиката - Велико Търново и обратно, като пренасочването ще става при пътен възел „Мъглиж“ (път I-5 с път I-6). \r\nОграничението не важи за организирания междуградски автобусен транспорт. \r\nЗа гостите на тържествата движението на 3 март ще се организира както следва: \r\n- От 5:30 ч. до 13:00 ч. се осигурява еднопосочно движение на автомобилите от град Габрово към връх Шипка, като паркирането ще се извършва по разпореждане на органите на ОД на МВР-Габрово; \r\n- От 13:00 ч. до 18:00 ч. автомобилите ще преминават еднопосочно от връх Шипка до град Габрово. \r\n- От 5:30 ч. до 13:00 ч. се осигурява еднопосочно движение на автомобилите от град Казанлък до връх Шипка; \r\n- От 13:00 ч. до 18:00 ч. автомобилите ще преминават еднопосочно от връх Шипка до град Казанлък. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 167 +100 до км 181+100 се осъществява с повишено внимание поради строително-ремонтни дейности на банкета. Участъкът е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4004: Движението се осъществява в една лента с последователно пропускане в двете посоки по път III – 4004 Горско Ново село – Златарица поради извършване на ремонт на пътната настилка. Движението се регулира от обучени регулировчици от фирмата изпълнител.Срок до 31.03.2019 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.09.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 08.03.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът III-866: Движението по път Стойките - Широка лъка в село Широка лъка на 03.03.2019 г. за периода от 11:00 ч до 12:30 ч. е ограничено за всички МПС поради кукерски празник. Срок до 03.03.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС над 3.5 т. поради влошените метеорологични условия през зимния период. Срок до 31.12.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 05.03.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.03", "title": "Актуална пътна обстановка"}
{"url": "http://www.focus-news.net/news/2019/03/03/2630061/", "text": "Поне шест цивилни и двама пакистански войници са убити, сблъсъците по границата между Индия и Пакистан продължават, пише вестник  The Guardian . Индийски и пакистански войници са обстрелвали постовете си и села по неспокойната граница в спорния район на Кашмир.   \r\nНапрежението се повиши, когато във вторник индийски самолет премина в Пакистан, за да удари лагер на бойци, обвинени за самоубийственото бомбардиране на 14 февруари. Тогава загинаха 40 индийски военни. Пакистан отговори като свали в сряда индийски джет и плени пилота, който в петък беше върнат на индийските власти като „мирен жест“, както съобщи Исламабад.   \r\nПрез нощта в петък обаче стрелбата се поднови. Пакистанските военни съобщават, че двама войници от негова страна са били убити при стрелба между двата погранични поста по контролираната линия в разделения Кашмир. Те са първи пакистански жертви след ескалиране на напрежението между притежаващите ядрено оръжие съседи. И двете държави контролират Кашмир, но всяка от тях претендира, че районът е изцяло неин.   \r\nПо сведения от индийската полиция майка и две деца са били убити, когато пакистанската артилерия е ударила дома им в град Пунч, щата Джамму и Кашмир, недалеч от линията на контрол. Бащата на децата е сериозно ранен.   \r\nУмар Азам, правителствен пакистански служител, заявил, че индийски военни „ безразборно се прицелват в хора от пограничните села “, като използват тежко въоръжение. Убито е момче, трима други са ранени, няколко къщи са разрушени.     Ивелина Ватова", "date": "2019.03.03", "title": "The Guardian: В Кашмир има поне осем загинали"}
{"url": "http://www.focus-news.net/news/2019/03/03/2630062/tanyug-stefanovich-preduprezhdava-haradinay.html", "text": "Сръбският вицепремиер и министър на вътрешните работи Небойша Стефанович в събота предупреди Рамуш Харадинай да не мисли за никакви насилствени действия срещу сърбите в Косово, защото Сърбия знае как да реагира, предава белградската телеграфна агенция  ТАНЮГ . \r\n„От заканите на Рамуш Харадинай не се страхува нито президентът на Сърбия, Александър Вучич, нито някой от нас. Моето послание към него е да не мисли за насилие, нито за обидни действия срещу сърбите в Косово и Метохия, защото ние знаем как да отговорим\", е обявил Стефанович. Харадинай: Ако границата е застрашена, армията ще отиде на север   \r\nМинистър-председателят Рамуш Харадинай заяви в събота, че армията ще отиде и на северната косовска граница, ако се окаже, че \"и границите, и територията на Косово са изложени на риск.\"  \r\nТова той е заявил в Дечани в отговор на изявлението на сръбския президент Александър Вучич, че сърбите в северната част са изложени на риск от албанските институции.  Тачи не коментира изявлението на Харадинай   \r\nХашим Тачи не е коментирал изявлението на Рамуш Харадинай, но подчерта, че няма друг начин да се реши проблема освен като се изпълнят условията на САЩ.  \r\nТова Тачи е обявил, докато е бил на посещение в Призрен, където е посетил търговския център на града.  Ивелина Ватова", "date": "2019.03.03", "title": "ТАНЮГ: Стефанович предупреждава Харадинай"}
{"url": "http://www.focus-news.net/news/2019/03/03/2630080/predstoyashti-mezhdunarodni-sabitiya-za-3-mart-agentsiya-fokus.html", "text": "Конгрес на СДСМ \r\n***  Парламентарни избори в Естония \r\n***  Местни избори след убийството на кмета Павел Адамович \r\n***  Очаква се президентът Бутефлика официално да се регистрира, за да се кандидатира за пети мандат \r\n***  Отбелязване на пет години от изчезването на полет на MH370 на Malaysia Airlines", "date": "2019.03.03", "title": "Предстоящи международни събития за 3 март (Агенция \"Фокус\")"}
{"url": "http://www.focus-news.net/news/2019/03/03/2630079/nimh-dnes-oblachnostta-shte-e-razkasana-no-bez-sashtestveni-valezhi-maksimalnite-temperaturi-shte-sa-mezhdu-5-i-13.html", "text": "Днес облачността ще е разкъсана, често значителна, но без съществени валежи. Атмосферното налягане e близко до средното за март и през деня ще се задържи почти без промяна. Вятърът ще бъде слаб от запад-северозапад, в източните райони от югоизток. Максимални температури - между 5° и 10°, в северозападните райони до 12-13°, в София около 8°. Това съобщи за Агенция „Фокус“Христо Христов, дежурeн синоптик в  Националния институт по метеорология и хидрология (НИМХ) .    \r\nНад Черноморието ще има разкъсана облачност. Вятърът ще е слаб, от югоизток. Максималните температури ще са 7° - 9°, температурата на морската вода е 6°. Вълнението на морето ще бъде 2 бала.   \r\nНад планините ще бъде предимно облачно. На отделни места ще превали слаб сняг. Ще духа умерен северозападен вятър. Температурите ще се понижат, максималната на височина 1200 метра ще бъде около 2°, на 2000 метра - около минус 5°.", "date": "2019.03.03", "title": "НИМХ: Днес облачността ще е разкъсана, но без съществени валежи, максималните температури ще са между 5° и 13°"}
{"url": "http://www.focus-news.net/news/2019/03/03/2630082/sport-mezhdunarodniyat-futbolen-savet-s-vazhni-utochneniya-za-igrata-s-raka.html", "text": "На редовната си годишна среща в шотландския град Абърдийн Международният футболен съвет (IFAB) внесе уточнения за играта с ръка. \r\nОт следващия сезон се премахва понятието \"неумишлена игра с ръка\" при отбелязване на гол или създаване на ситуация, водеща до попадение. \r\nПрието е ново правило, което забранява на атакуващия отбор да поставя свои играчи в стената, когато се изпълняват преки свободни удари пред вратата на съперника.   \r\nОдобри се и правилото при смяна футболистът да напуска терена от най-близката тъчлиния, за да се намали загубата на игрово време. \r\nВ ситуациите, при които топката удари съдията, пък вече ще има \"спорна топка\". При дузпи пък вратарите ще имат право да извършват движения, но задължителното условие ще бъде поне единият им крак да е на голлинията.", "date": "2019.03.03", "title": "Спорт: Международният футболен съвет с важни уточнения за играта с ръка"}
{"url": "http://www.focus-news.net/news/2019/03/03/2630084/vitseprezidentat-iliyana-yotova-shte-otkrie-dve-vazpomenatelni-plochi-za-spasyavaneto-na-balgarskite-evrei-v-los-andzhelis.html", "text": "Вицепрезидентът Илияна Йотова е на работно посещение в Съединените американски щати до 4 март. Това съобщиха от  Прессекретариата на държавния глава . В Музея на Холокоста и в Музея на толерантността в Лос Анджелис вицепрезидентът ще открие две възпоменателни плочи за спасяването на българските евреи, поставени благодарение на родолюбиви българи. По случай Националния празник на Република България заедно с българския генерален консул в Лос Анджелис Веселин Вълчев Илияна Йотова ще бъде домакин на официален прием. На него ще присъства и заместник-кметът на Лос Анджелис Нина Хачикян. На събитието са поканени българските генерални консули, представители на американските институции, представители на българската общност. \r\nВъв водената от Илияна Йотова делегация е и Стефан Янев – секретар на президента Румен Радев по сигурност и отбрана.", "date": "2019.03.03", "title": "Вицепрезидентът Илияна Йотова ще открие две възпоменателни плочи за спасяването на българските евреи в Лос Анджелис"}
{"url": "http://www.focus-news.net/news/2019/03/03/2630088/mesni-zagovezni-e.html", "text": "8 седмици преди Великден Православната църка отбелязва Неделя Месопустна (Месни заговезни). Името на празника идва от това, че е последният ден преди постите, когато се яде месо. Иска се прошка от момъка, за да получи момата, която си е избрал. \r\nЗаговява се с месо, затова празничната трапеза е само от месни ястия. В седмицата след „Месни заговелки\"  се яде много извара, масло и яйца. Това е и последната седмица, в която младите могат да се събират, да пеят и играят хора. До Великден следват хранителни и духовни пости. \r\nНа Месни заговезни се приготвят баница с мас и извара, кокошка, яде се свинско месо. През цялата седмица до Сирни заговезни се устройват веселби и игри, защото след това те са строго забранени. В храмовете се четат откъси от Светото писание, които говорят за Страшния съд. Така Църквата припомня за трагичните последици от греха и призовава всички към служба на ближния и към добродетелност. \r\nПрез седмицата — в сряда, петък и неделя се връзват люлки и момците и момите се люлеят за здраве. Също така през цялата седмица (или само на Сирни заговезни) се палят огньове и пак за здраве се прескачат; после около тях се играят хора и се пеят песни. Затова празникът се нарича и Поклади.", "date": "2019.03.03", "title": "Месни заговезни е"}
{"url": "http://www.focus-news.net/news/2019/03/03/2630085/kathimerini-kiparskiyat-parlament-odobri-investitsionen-fond-za-badeshtiya-dobiv-na-priroden-gaz.html", "text": "Ден след като компанията \"Ексон Мобайл\" обяви, че е открито значително находище на природен газ  във водите край Кипър, етнически разделеният парламент на страната одобри специален инвестиционен фонд за всички бъдещи разходи по предстоящите хидрокарбонни разработки, пише гръцкият  Kathimerini .   \r\nАвероф Неофитоу, лидер на консервативния Демократически съюз, обяви в петък на Associated Press, че \"100 процента\" от постъпленията във фонда ще се пазят за „бъдещите поколения“, т.е. няма да се използват по краткосрочни бюджетни причини.   \r\nПрезидентът на Кипър Никос Анастасиадес приветства идеята за такъв фонд на официалната си страница в Туитър. Според него самият факт, че фондът изключва разходи, предпазва също и правата на кипърските турци върху газовото богатство.   \r\nКипърските турци не са съгласни да се правят проучванията, тъй като според тях така се пренебрегват техните права върху природните ресурси на Кипър.  Ивелина Ватова", "date": "2019.03.03", "title": "Kathimerini: Кипърският парламент одобри инвестиционен фонд за бъдещия добив на природен газ"}
{"url": "http://www.focus-news.net/news/2019/03/03/2630083/prezidentat-rumen-radev-shte-uchastva-v-tarzhestvenata-programa-s-koyato-shte-bade-otbelyazan-natsionalniyat-praznik-na-balgariya-3-mart.html", "text": "Президентът и върховен главнокомандващ на Въоръжените сили Румен Радев ще вземе участие в тържествената програма, с която ще бъде отбелязан Националният празник на България 3 март. Това съобщиха от  прессекретариата на държавния глава . От 11.00 часа държавният глава ще присъства на тържествената церемония по издигането на националното знаме пред Паметника на Незнайния воин в столицата, по случай 141 години от Освобождението на България. От 18.30 часа на пл. „Народно събрание“ в София ще се състои тържествената заря-проверка по повод Националния празник на България. Президентът Румен Радев ще приеме почетния строй на представителните части на Българската армия. В 18.40 часа държавният глава ще произнесе слово. От 19.30 часа в зала „Концертна“ на Централния военен клуб ще се състои традиционният прием за Трети март, даван от държавния глава.", "date": "2019.03.03", "title": "Президентът Румен Радев ще участва в тържествената програма, с която ще бъде отбелязан Националният празник на България 3 март"}
{"url": "http://www.focus-news.net/news/2019/03/03/2630081/balgariya-chestva-141-godini-ot-osvobozhdenieto-si.html", "text": "България чества 141 години от Освобождението си. По повод Националния празник на страната във всички градове се организират чествания и тържествени зари. Трети март е денят на подписването на Санстефанския мирен договор през 1878 г. От 1396 до 1878 година България е била част от Османската империя. В резултат на победата на Русия в Руско-турската война през 1877-1878 г. страната придобива независимост. От руска страна договорът е подписан от граф Н. Игнатиев. По силата на Санстефанския договор, България се превръща в най-голямата държава на Балканите. В нейните граници влизат Южна Тракия (до Бяло море), цялата територия на Македония на югозапад и Добруджа на североизток. В западната част на страната е включена източната част на днешната Сърбия. Гражданите поставят венци и цветя на паметника на загиналите за освобождението на България руски, финландски и румънски войници. Възстановяването на българската държавност е потвърдено с Берлинския договор, като само формално до 1908 година Княжество България е трибутарно, но на практика е независимо от Портата. През лятото на 1878 г. в Берлин на конгреса на великите сили на Европа по настояване на Австро-Унгария и Англия, Санстефанският мирен договор е променен и границите на България са силно редуцирани. Няколко милиона българи остават извън независимата държава. Това води до приемането на българската национална доктрина - обединението на разбитите български земи от Берлинският договор. Десетилетия напред историята на страната е тясно свързана с тази доктрина.", "date": "2019.03.03", "title": "България чества 141 години от Освобождението си"}
{"url": "http://www.focus-news.net/news/2019/03/03/2630075/tass-sreshtata-v-hanoy-zavarshila-prezhdevremenno-zashtoto-e-poiskano-zakrivaneto-na-sekreten-yadren-zavod.html", "text": "Причината за прекратяването на срещата между САЩ и КНДР в Ханой преди определеното време е искането от американска страна да се закрие секретно предприятие за обогатен уран, което се намира в околностите на Пхенян, предава  ТАСС , като се позовава на британския вестник Sunday Times. \r\nПо време на преговорите САЩ са съобщили, че знаят за него и настояли за ликвидацията му, но Ким Чен-ун отказал. Разговорите били прекратени,  Тръмп отлетял веднага от Виетнам, а Ким продължил визитата си в страната.   \r\nРазузнаването на САЩ отдавна смята, че в КНДР има още едно предпирятие за обогатяване на уран. До този извод са стигнали специалистите от Центъра за ядрено неразпространение към Института за международни изследвания  „Мидлбъри“ в град Монтерей, Калифорния въз основа на анализа на спътникови снимки.   \r\nНа пресконференция по дневния ред на срещата на върха Тръмп обявил, че севернокорейската страна искала да постигне отмяна на всички санкции, а в замяна предлагала унищожаване на ядрен обект в Йонбьон. САЩ обаче не били доволни от подобна ситуация.  \r\nНа свой ред външният министър на КНДР Ли Йон-хо изтъква, че Пхенян е поискал само частична отмяна на санкциите, а не пълна, както твърди американският президент.  Той твърди, че ако САЩ частично отменят санкциите, Северна Корея е готова да ликвидира всички ядрени обекти в Йонбьон, да спре всички ракетни и ядрени изпитания и да предостави съответните писмени гаранции. По неговите думи „сегашната позиция на КНДР не се променя дори ако САЩ предложат нови преговори“.    Ивелина Ватова", "date": "2019.03.03", "title": "ТАСС: Срещата в Ханой завършила преждевременно, защото е поискано закриването на секретен ядрен завод"}
{"url": "http://www.focus-news.net/news/2019/03/03/2630094/radio-fokus-shumen-navarshva-10-godini.html", "text": "На 3 март Радио „Фокус“ - Шумен навършва 10 години.Като член на семейството на Национална радиоверига „Фокус“ всеки ден екипът на медията се стреми към точното и обективно отразяване на събитията в Североизточна България. Предлага точна и навременна информация за случващото се в областите Шумен, Търговище, Разград и Силистра. Слушателите научават за актуалните събития от деня, анализи и коментари по важни политически, икономически и социални теми, като се дава възможност за повече гледни точки. С подчертан интерес към историята, културата и образованието. Сигналът на Радио „Фокус“ - Шумен прозвуча за първи път в ефира на 3 март 2009 г. на честота 89.6 MHz.", "date": "2019.03.03", "title": "Радио „Фокус“ – Шумен навършва 10 години"}
{"url": "http://www.focus-news.net/news/2019/03/03/2630093/bdzh-osiguryava-nad-8-000-dopalnitelni-mesta-vav-vlakovete-za-pochivnite-dni-po-sluchay-treti-mart.html", "text": "„БДЖ-Пътнически превози” ЕООД ще осигури над 8 000 допълнителни места в съставите на някои влакове, които пътуват по основните направления в страната. Това се прави с цел да бъде осигурено удобното придвижване на клиентите по време на почивните дни по повод националния празник на България – Трети март, съобщиха от пресцентъра на  БДЖ . \r\nОт 1 до 4 март включително, с увеличени състави ще пътуват някои влакове по следните маршрути: \r\n- София-Варна-София; \r\n- София-Бургас-София; \r\n- София-Пловдив-София; \r\n- София-Свиленград-София; \r\n- София-Стара Загора-София; \r\n- София-Горна Оряховица-София; \r\n- София-Лом-София; \r\n- София-Видин-София; \r\n- София-Благоевград-София; \r\n- София-Кюстендил-София; \r\n- София-Петрич-София; \r\n- Варна-Пловдив-Варна. \r\nСпециално за празничното честване на националния празник и очакван голям интерес от желаещи да пътуват с теснолинейката, на 3-tи март ще бъдат осигурени допълнителни вагони и за влак „Родопи” по направлението Септември-Добринище - Септември. \r\n„БДЖ - Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10% до 30 % намаление от редовната цена на билета в зависимост от различните търговски оферти на дружеството. \r\nКлиентите на националния железопътен превозвач могат да получат подробна информация за свободните места във влаковете през почивните дни от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2019.03.03", "title": "БДЖ осигурява над 8 000 допълнителни места във влаковете за почивните дни по случай Трети март"}
{"url": "http://www.focus-news.net/news/2019/03/03/2630092/sofiya-tarzhestveno-chestvane-na-natsionalniya-praznik-na-republika-balgariya-shte-se-provede-pred-pametnika-na-balgarskiya-opalchenets.html", "text": "Тържествено честване на Националния празник на Република България ще се проведе пред Паметника на българския опълченец в София от 11.45 часа. Това съобщиха от пресцентъра на  Столична община . \r\nОрганизатори на събитието са Столична община, Фондация „Героите на България” и Сдружение на приятелите на Русия „Александър Невски”.  \r\nВ програмата ще участват мъжки хор „Гусла” с художествен ръководител акад. Валентин Бобевски, квартет „Славей”, певицата Нели Рангелова и актьорът Мариус Донкин. \r\nТържествено слово ще произнесе поетът Георги Константинов. Приветствени слова ще има и от Н. Пр. Посланикът на Русия - Анатолий Макаров, както и от Любомир Коларов, председател на Сдружение на приятелите на Русия „Александър Невски”.  \r\nЧестването е част от Календара на културните събития на Столична община.", "date": "2019.03.03", "title": "София: Тържествено честване на Националния празник на Република България ще се проведе пред Паметника на българския опълченец"}
{"url": "http://www.focus-news.net/news/2019/03/03/2630096/stara-zagora-s-tseremoniya-po-izdigane-na-natsionalnoto-zname-v-kazanlak-shte-zapochnat-sabitiyata-za-otbelyazvane-na-141-vata-godishnina-ot-osvobozhdenieto-na-balgariya.html", "text": "С церемония по издигане на националното знаме в Казанлък ще започнат събитията за отбелязване на 141-вата годишнина от Освобождението на България от турско робство. Честванията започват от 9.00 часа на площад „Севтополис“ в Казанлък. В 11.00 часа ще започне официалната част на тържествата на връх Шипка. Великотърновският митрополит Григорий ще отслужи заупокойна молитва в памет на загиналите герои за свободата на България. Председателят на Народното събрание Цвета Караянчева ще произнесе слово по повод Националния празник и ще приеме строя на почетния караул. Очаква се на тържествата на историческия връх да присъстват дипломати, народни представители, областни управители и кметове на населени места от цялата страна. \r\nОт 12.30 часа пред Паметника на свободата на връх Свети Никола ще започне ритуал по поднасяне на венци и цветя.  \r\nСлавяна ГАЙДАРОВА", "date": "2019.03.03", "title": "Стара Загора: С церемония по издигане на националното знаме в Казанлък ще започнат събитията за отбелязване на 141-вата годишнина от Освобождението на България"}
{"url": "http://www.focus-news.net/news/2019/03/03/2630095/predsedatelyat-na-bsp-sofiya-kaloyan-pargov-shte-uchastva-v-tarzhestvenoto-chestvane-na-natsionalniya-praznik-na-republika-balgariya-v-sofiya.html", "text": "Председателят на БСП - София Калоян Паргов ще участва в тържественото честване на Националния празник на Република България на Трети март в София. Това съобщиха от пресцентъра на  БСП - София . Честването ще се състои в 11.45 часа на Паметника на българския опълченец на пл. „Александър Невски“. \r\nПреди това Калоян Паргов и членове на Градската организация на БСП в София ще отбележат 141 години от Освобождението на паметника на „Цар Освободител“, където също ще поднесат цветя и венци.", "date": "2019.03.03", "title": "Председателят на БСП - София Калоян Паргов ще участва в тържественото честване на Националния празник на Република България в София"}
{"url": "http://www.focus-news.net/news/2019/03/03/2630097/veliko-tarnovo-s-bogata-tarzhestvena-programa-v-grada-shte-badat-otbelyazani-141-godini-ot-osvobozhdenieto-na-balgariya.html", "text": "С богата тържествена програма в града ще бъдат отбелязани 141 години от Освобождението на България. Това съобщиха от пресцентъра на  Община Велико Търново . Събитията, посветени на Националния празник на Република България ще започнат в 10.30 часа пред сградата на Общината, където ритуално ще бъдат издигнати знамената на България, Европейския съюз и Велико Търново. Слово ще произнесе кметът Даниел Панов, а с литературно-музикална композиция ученици от Природо-математическата гимназия „Васил Друмев” ще припомнят за Руско-турската освободителна война и датата 3 март 1878 година. Връчена ще бъде и общинската академична награда „Трети март”. \r\nВ 11.00 часа пред паметника „Майка България” ще започне военният ритуал по поднасяне на венци и цветя в знак на признателност към паметта на българските герои. Ще бъде отслужен благослов, а поздрав за всички присъстващи ще отправят изпълнителите от Детско-юношески фолклорен ансамбъл „Българче”. Край паметника ще бъде подредена атрактивна изложба, представяща въоръжение, военни униформи и документи от Руско-турската освободителна война от 1877 - 1878 година. Организатор е клуб „Традиция” – Велико Търново. \r\nВ 10.00 часа навръх Трети март започва и безплатната пешеходна обиколка с беседа, организирана от Регионалния исторически музей. Сборен пункт е площад „Съединение” пред Музей „Възраждане и Учредително събрание”, който е и първият обект в тура. Следват Музей „Затвор”, улица „Гурко” и паметник „Майка България”. \r\nВ 20.00 часа ще бъде излъчен аудио-визуалният спектакъл „Царевград Търнов – звук и светлина”. Прожекцията е подарък за всички жители и гости на старопрестолния град и ще може да бъде наблюдавана от площад „Цар Асен I”. \r\nЗа датата на Националния празник кметът Даниел Панов забрани поставянето в централната част на града на маси, сергии и други обекти за временна търговия. Рестрикцията се отнася както за търговия с хранителни и промишлено стоки, така и за промоции, рекламни кампании и други обслужващи дейности. Допуска се само едно изключение - разрешено ще бъде поставянето на преместваеми обекти за продажба на български национални знамена и на балони. Забраната се отнася за цялото протежение на улиците „Васил Левски“, „Независимост“, „Христо Ботев“ и площад „Майка България“.", "date": "2019.03.03", "title": "Велико Търново: С богата тържествена програма в града ще бъдат отбелязани 141 години от Освобождението на България"}
{"url": "http://www.focus-news.net/news/2019/03/03/2630086/predsedatelyat-na-narodnoto-sabranie-tsveta-karayancheva-i-narodni-predstaviteli-shte-uchastvat-v-ofitsialnite-chestvaniya-na-natsionalniya-praznik-na-balgariya-na-vrah-shipka.html", "text": "Председателят на Народното събрание Цвета Караянчева ще участва на връх Шипка в отбелязването на Националния празник на България – 3 март. Това съобщиха от пресцентъра на  Народното събрание . Честването ще започне в 11.00 часа със заупокойна панихида, която ще бъде отслужена от Великотърновския митрополит Григорий. Председателят на Народното събрание ще произнесе слово по повод Националния празник, ще приеме строя на почетния караул и ще поднесе цветя на паметника на историческия връх. Председателят на парламента Цвета Караянчева и народни представители ще присъстват в София на тържествената проверка по повод 3-ти март. Тя ще започне в 18.30 часа на площад „Народно събрание”.", "date": "2019.03.03", "title": "Председателят на Народното събрание Цвета Караянчева и народни представители ще участват в официалните чествания на Националния празник на България на връх Шипка"}
{"url": "http://www.focus-news.net/news/2019/03/03/2630101/v-hram-pametnik-sv-aleksandar-nevski-shte-bade-otsluzhena-panihida-i-moleben-po-povod-3-mart.html", "text": "3 март е Ден на Освобождението на България от османско иго.  Тази година на 3 март Православната църква отбелязва и неделя Месопустна /Месни заговезни/. По този повод във всички епархии на Българската православна църква се отслужва света Литургия, правят се панихиди за загиналите за нашата свобода и молебени за здравето и преуспяването на българския народ, предаде репортер на  Агенция „Фокус“ . От 8.30 часа ще започне  Архиерейска света Литургия в храм „Св. Александър Невски“. От 10.00 часа ще бъде отслужена Панихида и Молебен по повод 3 март.  \r\nНикола ПЕТКОВ", "date": "2019.03.03", "title": "В храм-паметник „Св. Александър Невски“ ще бъде отслужена Панихида и Молебен по повод 3 март"}
{"url": "http://www.focus-news.net/news/2019/03/03/2630087/voennosluzheshti-ot-balgarskata-armiya-shte-uchastvat-v-chestvaniyata-na-141-godini-ot-osvobozhdenieto-na-balgariya-na-vrah-shipka.html", "text": "Военнослужещи от Българската армия ще участват в честванията на Националния празник – Трети март, и ще се включат в обществените прояви в знак на преклонение пред паметта на загиналите за Освобождението и националното обединение на България в цялата страна. Това съобщиха от пресцентъра на  Министерство на отбраната . В тържественото отбелязване на празника, което ще се състои пред Паметника на Свободата на връх Шипка, ще участват военнослужещи от 61-ва Стрямска механизирана бригада. На ритуала ще присъства министърът на отбраната Красимир Каракачанов. \r\nВ София честването на Националния празник на Република България ще започне в 11.00 часа с церемония по издигане на Националното знаме на Република България пред паметника на Незнайния воин. На нея ще присъстват началникът на отбраната генерал Андрей Боцев, представители на ръководния състав на Министерството на отбраната и висши офицери от Въоръжените сили. В ритуала ще участват представителни подразделения на Националната гвардейска част и Гвардейският представителен духов оркестър. По време на изпълнението на химна на Република България ще бъде изпълнен артилерийски салют от 20 залпа. Те ще бъдат произведени от 122 мм артилерийска батарея от състава на Националната гвардейска част, разположена в Княжевската градина в столицата. \r\nПо повод Националния празник в 12.00 часа ще бъде извършена тържествена смяна на почетния гвардейски караул пред официалния вход на сградата на Администрацията на президента.  \r\nТържествената проверка (заря) в чест на 141-ата годишнина от Освобождението на България ще се проведе от 18.30 часа на площад „Народно събрание“. В нея ще участват Гвардейският представителен духов оркестър, представителни блокове от състава на Националната гвардейска част, военни формирования 28 860 – Горна Малина, 42 600 – Мусачево, 22 320 – Божурище и знаменен взвод със знамената-светини – Самарско знаме, Щандарт на 1-ви конен полк, Знаме на 23-ти пехотен Шипченски полк, Знаме на 15-ти пехотен Ломски полк, Знаме на 13-ти пехотен Рилски полк, Знаме на 25-ти пехотен Драгомански полк, Знаме на 30-ти пехотен Шейновски полк и Знаме на 6-ти пехотен Търновски полк.  \r\nКомандващ на тържествената проверка (заря) ще бъде бригаден генерал Валентин Кръстев – началник на щаба на Съвместното командване на силите. \r\nНационалният военноисторически музей ще отбележи Трети март с Ден на отворени врати и специален показ на експонати – символ на извоюваната свобода. По традиция в празничния ден Музеят ще работи от 10.00 часа до 17.00 часа с вход свободен за постоянната хронологична и външната експозиция, както и за временните си изложби.", "date": "2019.03.03", "title": "Военнослужещи от Българската армия ще участват в честванията на 141 години от Освобождението на България на връх Шипка"}
{"url": "http://www.focus-news.net/news/2019/03/03/2630100/tass-boltan-tvardi-che-maduro-e-izlagal-za-dostavka-na-ruski-medikamenti-vav-venetsuela.html", "text": "Помощникът на президента на САЩ по въпросите на националната сигурност, Джон Болтън, основавайки се на информация от излизащия в Каракас вестник El Nacional, заяви, че лекарствата и оборудването все още не е постъпило в болниците на страната, предава  ТАСС . \r\nТой е обявил, че президентът на Венецуела Николас Мадуро явно е излъгал за доставката на медикаменти от Русия. В събота на страницата си в Туитър той написа: \" Мадуро излъга за хуманитарната криза във Венецуела, той нае престъпници, които подпалиха камионите с храните и медикаментите, предназначени за народа на Венецуела, а сега лъже за помощ от страна на Русия \". Болтън е дал и линк към текста от El Nacional. \r\nНа 21 февруари Мадуро  изрази благодарност на президента Путин и на Панамериканската здравна организация за предоставянето на нужните лекарства. По-рано руската страна предаде на Венецуела товар с лекарства и медицинско оборудване по линия на Световната здравна организация (СЗО). Церемонията по посрещането на помощта се е състояла на международното летище на Каракас и в нея са участвали посланикът на РФ Владимир Заемский и високопоставени представители на здравното министерство. \r\nВ петък вицепрезидентът Делси Родригес на съвместна пресконференция с външния министър на Русия Сергей Лавров обяви, че Венецуела ще купува необходимите продукти и медикаменти от РФ. От своя страна Лавров отбелязал, че Москва вече е получила допълнителен списък с необходимите за страната лекарства и припомнил на журналистите, че Москва вече е изпратила на Каракас първата партия от седем и половина тона.  Ивелина Ватова", "date": "2019.03.03", "title": "ТАСС: Болтън твърди, че Мадуро е излъгал за доставка на руски медикаменти във Венецуела"}
{"url": "http://www.focus-news.net/news/2019/03/03/2630102/natsionalniyat-voennoistoricheski-muzey-shte-otbelezhi-3-mart-s-den-na-otvoreni-vrati-i-spetsialen-pokaz-na-eksponati.html", "text": "С Ден на отворени врати и специален показ на експонати – символ на извоюваната свобода, Националният военноисторически музей (НВИМ) ще отбележи 3 март. Това съобщиха от пресцентъра на  музея . По традиция в празничния ден Музеят ще работи от 10.00 до 17.00 часа с вход свободен за постоянната хронологична и външната експозиция, както и за временните си изложби. Само в този ден посетителите ще се докоснат до емблематични вещи на Опълчението и доброволческите чети, участвали в Руско-турската война, които символизират устрема на народа за извоюване на свободата си. Сред артефактите, пренесли през годините спомена за себеотдадеността на предците ни, са сабята на Жельо войвода, на която със златни букви е изписано „Българино, братко мой, ти от турчин се не бой, вземи сабля, върви на бой“, пушката на Ильо войвода, който на 72 години се включва в Руско-турската война със своя чета, мушкетонът на Панайот Хитов и други. Споменът за кръвопролитните боеве при Стара Загора ще бъде пресъздаден с оригиналната пика на Самарското знаме, която в боя е огъната под напора на мъртвото тяло на подполк. Калитин. Свободата през призмата на почитта и благодарността към всички, чиито усилия и саможертва водят до успешния край на войната, ще бъде представена чрез някои от  възпоменателните знамена, изработени от обществени комитети в освободените български градове, и сребърни чаши, подарени от руския император на останалите живи опълченци по повод 25-ата годишнина от Руско-турска война. Сред експонатите се откроява и символичният ключ на един от най-разпознаваемите символи на свободата – паметника на връх Шипка, поднесен на цар Борис III при откриването на монумента. В навечерието на националния празник, на 2 март НВИМ получи като дарение личния печат на граф Николай Игнатиев – един от четиримата представители на Руската и Османската империя, подписали Санстефанския мирен договор, само месец след като Великите сили се споразумяват на Балканите да не се създава голяма славянска държава. Печатът ще може да бъде видян от широката публика още на 3 март.", "date": "2019.03.03", "title": "Националният военноисторически музей ще отбележи 3 март с Ден на отворени врати и специален показ на експонати"}
{"url": "http://www.focus-news.net/news/2019/03/03/2630103/sofiya-vavezhda-se-organizatsiya-na-dvizhenieto-po-povod-tarzhestvenoto-chestvane-na-natsionalniya-praznik-na-republika-balgariya-3-ti-mart.html", "text": "Въвежда се организация на движението по повод тържественото честване на Националния празник на Република България - 3-ти март, съобщиха от  пресцентъра на Столична община.   \r\nЗабранява се  влизането на пътни превозни средства в двете посоки, престоят и паркирането, както следва:  \r\nОт 08.00 часа до 12.30 часа на 3 март 2019 г.: \r\n- по ул. „Оборище” между бул. „Васил Левски” и ул. „Г.С. Раковски”; \r\n- по ул. „Московска” между бул. „Васил Левски” и ул. „Г.С. Раковски”; \r\n- по ул. „11-ти август” между бул. „Княз Ал. Дондуков” и пл. „Св. Ал. Невски”; \r\n- по ул. „15-ти ноември” между бул. „Цар Освободител” и пл. „Св. Ал. Невски”; \r\nОт 14.00 часа до 20.00 часа на 3 март 2019 г.: \r\n- по бул. „Цар Освободител” между бул. „Васил Левски” и ул. „Г.С. Раковски”; \r\n- по ул. „15-ти ноември” между бул. „Цар Освободител” и пл. „Св. Ал. Невски”; \r\n- по ул. „Аксаков” между бул. „Васил Левски” и ул. „Г.С. Раковски”; \r\n- по ул. „Цар Шишман” между ул. „Славянска” и пл. „Народно събрание”; \r\n- по ул. „6-ти септември” между ул. „Славянска” и бул. „Цар Освободител”; \r\n- по ул. „Хаджи Димитър” между бул. „Васил Левски” и ул. „Цар Шишман”. \r\nОт 11.30 до 12.30 часа на 3 март 2019 г. по ул. „Леге” между ул. „Съборна” и пл. „Атанас Буров”. \r\nЗабраняват се престоят и паркирането на пътни превозни средства, с изключение на автомобилите осигуряващи мероприятията, както следва : \r\nДо 21.00 часа на 3 март 2019 г. на северозападната дъга на пл. „Св. Ал. Невски“ между ул. „Оборище” и ул. „11-ти август” и да се закрият базарите за художествени произведения. \r\nОт 07.00 часа до 12.30 часа на 3 март 2019 г.: \r\n- на паркинга на пл. „Николай Гяуров”; \r\nОт 07.00 часа до 21.00 часа на 3 март 2019 г.: \r\n- на паркингите на пл. „Народно събрание”; \r\n- на паркингите на пл. „Св. Александър Невски”; \r\n- на ул. „Оборище” между ул. „Г.С. Раковски” и бул. „Васил Левски”. \r\nОт 20.00 часа до приключване на мероприятието на 3 март 2019 г. ще се забранява влизането на пътни превозни средства по бул. „Цар Освободител” между ул. „15-ти ноември” и ул. „Г.С.Раковски”, само при необходимост и по преценка на отдел „Пътна полиция” при СДВР.", "date": "2019.03.03", "title": "София: Въвежда се организация на движението по повод тържественото честване на Националния празник на Република България - 3-ти март"}
{"url": "http://www.focus-news.net/news/2019/03/03/2630090/api-tranzitnoto-dvizhenie-prez-shipka-shte-se-prenasochva-kam-prohoda-na-republikata-vav-vrazka-s-tarzhestvata-za-natsionalniya-praznik-na-republika-balgariya.html", "text": "На 3 март транзитното движение през Шипка ще се пренасочва към Прохода на Републиката във връзка с тържествата за Националния празник на Република България. Това съобщиха от пресцентъра на  Агенция „Пътна инфраструктура“ . До 18.00 часа ще бъде ограничено двупосочното транзитно преминаване на превозни средства през Шипченския проход по път I-5 (Е-85) Габрово – връх Шипка - Казанлък. \r\nТранзитният трафик ще се насочва по път II-55 през Прохода на Републиката по маршрута: Русе - Велико Търново - Дебелец - Проход на Републиката - Гурково - Казанлък и обратно. \r\nШофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно. \r\nЗа област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково – Проход на Републиката - Велико Търново и обратно, като пренасочването ще става при пътен възел „Мъглиж“ (път I-5 с път I-6). \r\nОграничението не важи за организирания междуградски автобусен транспорт. \r\nЗа гостите на тържествата движението на 3 март ще се организира както следва: \r\n- от 5.30 часа до 13.00 часа се осигурява еднопосочно движение на автомобилите от град Габрово към връх Шипка, като паркирането ще се извършва по разпореждане на органите на ОДМВР - Габрово;  \r\n- от 13.00 часа до 18.00 часа автомобилите ще преминават еднопосочно от връх Шипка до град Габрово. \r\nОт 5.30 часа до 13.00 часа се осигурява еднопосочно движение на автомобилите от град Казанлък до връх Шипка;  \r\n- от 13.00 часа до 18.00 часа автомобилите ще преминават еднопосочно от връх Шипка до град Казанлък. \r\nАлтернативен маршрут за връзка между Северна и Южна България е Троянският проход, през който е разрешено преминаването на превозни средства до 12 тона.", "date": "2019.03.03", "title": "АПИ: Tранзитното движение през Шипка ще се пренасочва към Прохода на Републиката във връзка с тържествата за Националния празник на Република България"}
{"url": "http://www.focus-news.net/news/2019/03/03/2630106/tass-sasht-i-yuzhna-koreya-reshiha-da-prekratyat-savmestnite-voenni-ucheniya.html", "text": "САЩ и Република Корея са решили да прекратят съвместните командно-щабни учения Key Resolve и полевите маневри Foal Eagle, за да се ускори процеса на денуклеаризация на Корейския полуостров. За това е съобщила агенция Yonhap, като се позовава на министерството на отбраната на Южна Корея, предава  ТАСС .    \r\nСпоред обявената информация решението е взето по време на телефонен разговор в събота между южнокорейския военен министър Чон Гьон-ду и изпълняващия длъжността министър на отбраната на САЩ Патрик Шанахан. \r\nАгенция Ройтерс на 1 март предава, че американските и южнокорейските представители възнамеряват да обявят съкращаване на мащабите на ежегодните съвместни военни учения. \r\nВ четвъртък в Ханой завърши двудневната среща на върха на САЩ и КНДР. Двете страни не успяха да постигнат до някакви споразумения. Доналд Тръмп и Ким Чен-ун не подписаха съвместен документ, но се договориха да продължат диалога.  Ивелина Ватова", "date": "2019.03.03", "title": "ТАСС: САЩ и Южна Корея решиха да прекратят съвместните военни учения"}
{"url": "http://www.focus-news.net/news/2019/03/03/2630089/ministerstvoto-na-turizma-spodelete-s-dumi-snimki-ili-video-vashiya-treti-mart.html", "text": "„Снимайте себе си и семейството си на Вашия Трети март. Споделете как изкарахте националния празник. Дали сте на екскурзия в планината или на друго красиво място в България, изпратете ни снимки или видео. Снимайте българското знаме, развято в чест на празника\". Това съобщиха от пресцентъра на  Министерство на туризма . \r\n„Направете си клип на зарята за Освобождението или кадър на близките Ви хора на връх Шипка например. Споделете не само снимки, а и Вашите мисли за празника, както и думите, с които го описвате пред децата си\", призовават от Министерството.  \r\nСподелете мигове от утрешния ден на Фейсбук страницата на Министерството на туризма или ни изпратете информация и снимки на имейл press@tourism.government.bg, които ще бъдат публикувани на сайта на Министерството на туризма.  \r\nНай-впечатляващите преживявания ще бъдат споделени в youtube и фейсбук страницата на Министерството. \r\nЛичните си репортажи всеки може да изпрати до 10 март 2019 г. включително.  \r\n„Нека видим уникални места в страната си през собствения ни поглед. Станете посланици на България!\", призовават от Министерството на туризма.", "date": "2019.03.03", "title": "Министерството на туризма: Споделете с думи, снимки или видео Вашия Трети март"}
{"url": "http://www.focus-news.net/news/2019/03/03/2630107/denyat-3-mart-v-balgarskata-istoriya.html", "text": "Oколо 17.00 часа на трети март 1878 година в Сан Стефано представителите на Русия и Османската империя подписват мирен договор, който слага край на Руско-турската освободителна война (1877-1878 г.). Според договора се създава автономно, трибутарно българско княжество с християнско правителство и народна милиция. \r\nНа тази дата през 1842 г. Георги Раковски отива доброволно при руския вицеконсул в Галац Карнеев, който от своя страна го предава на румънските власти. От 11 февруари до този момент той се укрива в Браила при свои приятели, където подготвя Браилския бунт. На 10 февруари 1842 г. бунтът е разкрит от румънската полиция, приближените му са арестувани, а той успява да се укрие. \r\nНа 3 март 1909 г. е подписан е руско-турски протокол в Санкт Петербург. С него се разрешават възникналите финансови проблеми във връзка с провъзгласяването на независимостта на България през 1908 г.  \r\nНа тази дата през 1920 г. по време на публичната лекция на белоемигранта Петер Рис анархисти взривяват театър \"Одеон\" в София. В резултат умират 4 човека в това число и прокурор на касационния съд Вълков.  \r\nНа 3 март са родени: първият президент на Република България Желю Желев, българският офицер полковник Борис Дрангов, взел участие в Балканската война 1912-1913 г. , Междусъюзническата война 1913 г. и Първата световна война, \r\nНа 3 март умират: кинорежисьорът Борис Грежов, създателят и организаторът на гимнастическите дружества генерал-майор Константин Кесяков, политикът ген. Сава Муткуров… 2006 г.  \r\nЧехия депозира ратифицираният от Сената и Камарата на представителите договор за присъединяване на България и Румъния към ЕС по време на председателството на италианското правителство. 2005 г.  \r\nПрезидентът на Република България присъжда Орден „Стара планина“ – лента на д.ф.н. Желю Желев „за изключително големите му заслуги към Република България като държавен глава, за приноса му в изграждането и утвърждаването на демокрацията и по повод 70 години от рождението му“. 1945 г.  \r\nВойските на Първа българска армия се привеждат в пълна бойна готовност за Дравската операция. \r\nДравската отбранителна операция започва на 6 март. На тази дата немската армия форсира река Драва в завоя южно от чифлика Дравакож и западно от железопътната линия на село Дони Михоляц област Харкан в района за отбрана на 3-та дружина от 11-и пехотен полк на 3-та пехотна дивизия. По същото време те форсират реката и в района южно от чифлика Попа и към гората южно от чифлика Тормащелек, където е 3-та дружина от 41-ви пехотен полк на 11-а пехотна дивизия. Противникът прави опит за преминаване на реката на още две места в района на село Дравакерстур, където се отбранява 42-ри пехотен полк от 11-та пехотна дивизия. Към 9.00 часа командирът на 4-и корпус разполага с достатъчно данни за размерите на противниковия плацдарм и се убеждава, че 3-та и 11-а пехотна дивизия няма да могат да го ликвидират атаката със собствени сили. След като се разбира, че командването на противниковия 91-ви армейски корпус е насочило главния удар в направление на село Дони Михоляц, командирът на корпуса решава с концентрична контраатака на корпусните резерви - 24-и и 29-и пехотен полк да спре настъплението.Същевременно няколко часа след форсирането на река Драва, противникът преминава в настъпление и на западния участък. Неговата 2-ра танкова армия след едночасова артилерийска подготовка настъпва в полосата на 57-а съветска армия, нанасяйки главния си удар в направление на село Нагбайом, Каповарш. На фронта на село Нагбайом и село Куташ тя настъпва с три пехотни дивизии в първи ешелон, поддържани от танкове и щурмови оръдия, и с една дивизия във втори ешелон. С цената на големи жертви те пробиват отбраната на първоешелонните полкове на 299-а съветска стрелкова дивизия между село Нагбайом и село Куташ. Преценявайки създадената обстановка, командирът на 64-и стрелкови корпус решава да контраатакува с втория си ешелон (113-а стрелкова дивизия) в направление на селата Кишкорпад, Яко, Куташ, да разгроми вклинилия се противник и да възстанови целостта на отбраната. За увеличаване силата на удара командващият 57-а съветска армия иска съдействие от съседната Първа българска армия. В съответствие с планираното взаимодействие с 57-а съветска армия командващия Първа българска армия заповядва на командира на 31-ви пехотен полк, усилен с едно артилерийско отделение да се изнесе бързо в района на село Чьокьой и да влезе в подчинение на командира на 64-и стрелкови корпус. Контраатаката на 31-ви пехотен полк с командир Никола Ботев започва в 15.30 ч. след 15 минутен артилерийски удар по противника. В първи ешелон настъпват 1-ва и 2-ра дружина, а във втори - 3-а дружина. След кратко разузнаване полкът настъпва стремително. Противникът не издържа и се оттегля, но в дълбочина задържа упорито село Радего, поради което темпът на контраатаката на десния фланг постепенно намалява. Командирът на полка въвежда втория ешелон. Към 19.30 ч. полкът изпълнява поставената му задача, като овладява линията село Яко, железопътната линия Капошвар, Чурго, на която спира и се закрепва. С фланговия си удар по настъпващия противник 31-ви пехотен полк оказва значителна помощ на 299-а съветска стрелкова дивизия за спиране и отблъсване на противника. Отбранителните действия на 7 март се състоят в това, че командирът на 64-и стрелкови корпус прегрупира силите си на най-вероятните направления за настъпление на противника, като заповяда 113-а стрелкова дивизия да отбранява главното направление село Нагберек, село Нагшари, село Кишкорпад, село Капошвар, а 299-а стрелкова дивизия заедно с 31-ви пехотен полк - направлението село Куташ, село Чьокьой, село Кадаркут. Сутринта на 7 март противникът настъпва, като нанася силен удар в направление на село Кишкорпад, село Капошвар. Срещу 31-ви полк немците настъпват с един пехотен полк, но атаката им е отбита и те се оттеглят на изходното си положение, като губят около 350 убити и ранени.На 10 март противникът започва атаката си в участъка на 31-ви пехотен полк в 12 ч. в три вериги. Първите две, понесли значителни загуби от огъня на българските войници, са заставени да залегнат на стотина крачки от предния край на отбраната на полка. На тесен участък противникът успява да проникне в първата траншея на 2-ра пехотна дружина, командвана от майор Борис Михайлов. Към 13.30 ч. подкрепен от свежи сили, той успява да се вклини между 1-ва и 2-ра дружина, но е контраатакуван и отхвърлен. С нови сили, поддържани от танкове и щурмови оръдия, немците отново атакуват в стика между двете дружини. Към 16 ч. противникови танкове и пехота излизат в тила на 1-ва и 2-ра дружина. Командирите им, оценили тежката обстановка, вземат решение да ги изтеглят на по-изгодна линия. В резултат на ефикасния огън на съветската и българска артилерия и на поддръжката на 32-и пехотен полк настъплението е спряно. На 10 март 31-ви пехотен полк губи 371 бойци и офицери. По сведения на пленници противникът, който действал срещу него, е дал около 700 убити и 1500 ранени. Вечерта на 10 март 31-ви пехотен полк заема северозападната окрайнина на с. Чьокьой.  \r\nВ боевете при река Драва противникът губи 4395 убити офицери и войници. От Първа българска армия са убити 1418. 1941 г.  \r\nВеликобритания и доминионите скъсват дипломатически отношения с България и на 5 март изтеглят посолствата си от София. \r\nДипломатическите отношения между България и Великобритания са установени на 10 юли 1879 г. Прекъсвани са по време на Първата и Втората световна война. 1936 г.  \r\nВоенният министър генерал Христо Луков разпуска Военния съюз и забранява на офицерите да се занимават с политическа дейност. Военният съюз е конспиративна организация на офицерството в българската армия. \r\nС идването на деветнадесетомайците на власт се поставя началото на четвъртия период от съществуването му. След събитията от януари 1935 г., когато правителството на К. Георгиев е принудено да си подаде оставката, връх във Военния съюз вземат умереното и промонархическото течение. В резултат на това временните кабинети на ген. П. Златев и А. Тошев (1935 г.) полагат усилия за реабилитиране престижа на монархическия институт в политическия живот на страната. Закрепвайки своите позиции, цар Борис III прави всичко възможно, за да премахне Съюза. Той се възползва от неуспешния опит за преврат, предприет от полковник Д. Велчев през есента на 1935 г., и в началото на март 1936 разтуря организацията. От 1936 г. до 1944 г. Военният съюз е разформирован, но известна част от неговите дейци не прекратяват дейността си. Някои от тях се свързват с комунистите и БЗНС \"Ал. Стамболийски\" (\"Пладне\") и особено с Политическия кръг \"Звено\" и посредством тях участват в движението за народен фронт през 1936-1939 г. В периода на въоръжената съпротива 1941-1944 г. те не скъсват връзките си със \"Звено\" и се включват в подготовката и извършването на политическата промяна на 9 септември 1944 г. 1934 г.  \r\nВ Търново е основан Съюзът на българските писатели от провинцията. Основната му задача е “да работи за създаване на условия за книжовна работа и вън от столицата и да способства да се задържат в разни краища на отечеството ни хора, които са способни и имат наклонност да се занимават с писателство”, както и да насърчава и популяризира литературния живот в провинцията. Съюзът се възглавява от управителен съвет в състав: председател, подпредседател, секретар, касиер, членове и от поверителен съвет. Пръв председател е Никола В. Ракитин. Членове са литератори, които работят в провинцията - Г. Илиев, Ст. Станчев, Д. Аджарски, П. Стъпков, Й. Ветвинов, Ив. Василев, Ат. Душков, Н. Тинчев, Вл. Селянов, Хр. Борина, Д. Осинин, П. Росен и мн. др. 1929 г.  \r\nНа 3 и 4 март в Пловдив е проведен конгрес на българите католици от източен и западен обряд, който основава Съюз на католическите дружества в България. 1927 г.  \r\nВ София е проведена учредителна конференция на прокомунистическия Добруджански младежки съюз с орган в. \"Добруджанско знаме\". Той провежда първия си конгрес на 23-24 ноември 1928 г. в Шумен. 1925 г.  \r\nИзлиза последен брой на в. Ек - политически всекидневник. Той е първият български вестник в две издания: утринно- \"Ек утринен\" и вечерно - \"Ек вечерен\". Издател и главен редактор е Йосиф Хербст. 1924 г.  \r\nПо решение на правителството са арестувани около 500 дейци на ВМРО. На 10 март ЦК на ВМРО връчва официален протест на премиера проф. Александър Цанков (на снимката). Организацията не взема пряко участие в държавния преврат на 9 юни 1923 г., но отделни нейни четници участват в залавянето и убийството на министър-председателя Ал. Стамболийски. ВМРО подкрепя сговористкото правителство при потушаването на Септемврийското въстание 1923 г., но поради запазване на Нишката спогодба със Сърбохърватско-Словенското кралство и подписването на нови споразумения отношенията между ВМРО и сговористкото правителство в края на 1923 г. се изострят. Това от своя стана води до арестите на много македонски дейци . В края на април 1924 г. ЦК на ВМРО подписва декларация, в която заявява, че ще се бори за създаване на единна, самостоятелна, независима Македония. Организацията започва преговори с Коминтерна и Съветския съюз, а на 6 май 1924 г. подписва във Виена манифест с представители на Балканската комунистическа федерация. Независимо че след публикуване на Майския манифест Т. Александров и ген. Ал. Протогеров се отказват от подписите си, ръководството на ВМРО губи доверието на българското правителство. В организацията настъпва разрив. За това допринася и убийството през август 1924 г. на Т. Александров. 1918 г.  \r\nПодписан е Брест-Литовският мирен договор, между Германия, Австро-Унгария, Турция и България, от една страна, и Съветска Русия – от друга. С него се слага край на войната между държавите от Тройния съюз и Съветска Русия. Съветската държава се задължава да изплати 6 млрд. марки контрибуция; части от Белорусия и Украйна са окупирани от Германия, а части от Закавказието са анексирани от Турция. Чрез допълнителен договор с България се възстановяват дипломатическите отношения между двете страни и се урежда размяната на военнопленници и пр. Договорът просъществува до подписване на Ньойския мирен договор 1919 г. 1913 г.  \r\nТурските войски се опитват да преминат в настъпление при с. Акалан. 1909 г.  \r\nПодписан е руско-турски протокол в Санкт Петербург. С него се разрешават възникналите финансови проблеми във връзка с провъзгласяването на независимостта на България през 1908 г. На 17 януари Петербург предлага да опрости османския дълг от войната 1877-1878 г., ако Високата Портата се откаже от претенции към България, а тя заплати на Русия 82 000 000 лв., оформени като външен заем при 5-годишен гратисен период и символична лихва. Турция настоява България да и изплати като обезщетение 125 млн. лв., като в тях е включена сумата от 40 млн. златни лв., които България дължи на компанията на Източните железници. Срещу посочените компенсации Турция е склонна да признае независимостта на страната ни. Русия поема финансовите задължения на България. Тя приспада исканата сума от военния дълг на Турция след Руско-турската война 1877–1878. Турция се отказва от всякакви финансови претенции към България. Финансовите отношения между България и Русия се уреждат с подписването на Руско-български протокол 1909 г. 1907 г.  \r\nНазначено е правителство на Народнолибералната партия начело с д-р Петър Гудев. В парламентарните избори за ХI през 1900 г. и ХII ОНС през 1901г. партията на народолибералите е на едно от последните места по броя на получените гласове и спечелени депутатски места. \r\nКняз Фердинанд I в началото на 1903 г. поверява управлението на страната на Народнолибералната партия. След убийството на министър-председателят Д. Петков, застрелян през февруари 1907 г. започва криза не само в правителството, но и в самата партия. За лидерския пост спорят д-р Н. Генадиев, Д. Петков, П. Гудев и др. Въпреки тази борба до разцепления в партията не се стига като организацията бива оглавено от Гудев. 1886 г.  \r\nУчреден е възпоменателен медал \"За сръбско-българската война от 1885 г. \" в две степени - сребърен и светлобронзов. \r\nСъс сребърният медал се награждават всички лица, взели участие в боевете включително и младежите от ученическия легион, а с бронзовия – “всички лица, които са стояли на действителна военна служба от 6 септември 1885 г. до 16-и декември същата година и които не са приемали непосредствено участие във военните действия, но са влизали в състава на войсковите части, отряди и управления”, а също и гражданските лица, взели участие във войната, и служилите по време на бойните действия във военните болници и в Червен кръст. \r\nАвтор на медала е Шилер. Медалът е кръгъл и има диаметър 32 мм. Носи се от лявата страна на гърдите. Съществува и настолен медал. 1886 г.  \r\nСключен е Букурещкият мирен договор между България и Сърбия след приключването на Сръбско-българската война. Освен от представителите на двете страни договорът е подписан и от страна на Османската империя в качеството и на сюзерен на Княжество България. Състои се от един член: \"Възстановява се мирът между Сръбското кралство и Българското княжество България\" \r\nСърбия обявява война на България в отговор на провъзгласеното Съединение.  \r\nНеочаквания разгром на западната ни съседка (пълният й разгром е предотвратен от Австро-Унгария, която се намесва) е първата защита на Съединението на Източна Румелия с Княжество България 1885 г. В този контекст Букурещкият мирен договор се явява официален акт, с който се прави първата стъпка за международно признаване на събитията от 1885 г. 1883 г.  \r\nМинистрите консерватори в кабинета на генерал Леонид Соболев подават оставка.  \r\nКабинетът поддържа Режима на пълномощията - това е основната характеристика на Вътрешната му политика. Вижданията на генералите съвпадат до голяма степен с програмата на консерваторите, участващи в правителството. Отношенията между генералите и консерваторите рязко се влошават във връзка с разискванията по приоритетите в ж.п строителство. Консерваторите настояват България първо да изпълни задълженията си по Берлинския договор - строежа на отсечката Цариброд - Вакарел, която да я свърже със Западна Европа. Руските генерали настояват за предимство на Дунавската железница, за осигуряване на връзките с Русия. Разногласията в кабинета принуждават Л. Соболев и Каулбарс да търсят сътрудничество с либералите. Консерваторите напускат правителството, генералите концентрират цялата политическа власт в свои ръце. На мястото на напусналите консерватори като управляващи министерства са назначени либерали. 1878 г.  \r\nОколо 17 часа в Сан Стефано представителите на Русия и Турция подписват мирен договор, който слага край на Руско-турската освободителна война (1877-1878 г.). Според договора се създава автономно, трибутарно българско княжество с християнско правителство и народна милиция. Окончателните граници на Княжеството трябва да се определят от смесена руско-турска комисия, но предварително се уточнява, че територията на България ще обхваща земите от река Дунав по новоустроената сръбска граница и оттам по западната граница на казите Враня и Куманово, по Кораб планина до Черни Дрин, откъдето границата се спуска на юг, включвайки Качаник, Тетово, Гостивар, Галичник, Дебър, Струга, Охрид, Охридското езеро, Корча, достигайки до пл. Грамос. След което върви на изток до устието на р. Вардар и оттам до Орфанския залив, като Костур и Воден остават в България, а Солун и Халкидическия п-в - в Турция. Оттук границата минава по брега на Егейско море до Булугьол, като Кавала остава в България, след което извива на север до Родопите и на изток до Мидия и Черно море, като Ксанти, Смолян, Кърджали, Лозенград, Люлебургаз и Малко Търново остават в България. Според договора начело на държавата трябва да застане княз, който да бъде избран от народа, утвърден от Високата порта и одобрен от Великите сили. Събрание от избрани български първенци трябва да обсъди и приеме основния закон на страната. С цел подпомагане на българския народ в началните стъпки на неговото държавно управление се предвижда в страната за срок от две години да остане временно руско управление. Османската империя няма право да държи турски войски в Княжеството. Уточняват се въпросите, свързани с наличието на османски държавни, обществени и лични имоти в България. Третира се плащането на годишен данък.  \r\nНа база на Санстефанският мирен договор Румъния, Сърбия и Черна гора узаконяват своята независимост. Румъния получава Северна Добруджа, срещу което отстъпва Южна Бесарабия на Русия. На Сърбия е дадена Нишка област. Също на база на мирния договор в о. Крит трябва да влезе в сила Органическият устав от 1868 г. Босна и Херцеговина получават административна автономия. Урежда се корабоплаването през Босфора и Дарданелите. През тях свободно могат да преминават в мирно и военно време търговски кораби на неутралните държави. 1867 г.  \r\nЧленове на ТБЦК изготвят в Букурещ “Молба” до руския император Александър ІІ (на снимката) за решаване на българския политически въпрос с помощта на Русия. “Молбата” е подписана от Иван Грудов, Антон Цанков, Атанас Андреев, Райчо Попов и други членове на комитета.  \r\nТайният български централен комитет (ТБЦК) е създаден през пролетта на 1866 г. по инициатива на Иван Касабов и след съгласуване с новото румънско правителство в Букурещ. Крайната цел на комитета е освобождението на България. ТБЦК има устав и програма, предвиждащи изграждането на широка комитетска мрежа на територията на Румъния, Сърбия, Южна Русия и България. Организацията трябва да подготви въстание, разглеждано като част от една по-мащабна общобалканска акция срещу Високата порта. ТБЦК разчита на финансовата помощ на румънското правителство. След като Румъния успява да уреди спора си с Турция, ТБЦК временно преустановява дейността си. През 1867 г. комитетът става инициатор на няколко шумни пропагандни акции, имащи за цел популяризирането на българския политически въпрос (брошурата “България пред Европа”, Мемоара до султан Абдул Азис, мемоарите до Наполеон ІІІ и до Александър ІІ и др.). Печатният орган на ТБЦК е в. “Народност”. 1865 г.  \r\nВ Русе започва да излиза в. \"Дунав\", официалният вестник на Дунавския вилает. Списван е на османо-турски и на български език. Българската част се редактира от Иван Чорапчиев и Стоил Попов. Излиза всяка сряда, а от 2 март 1866 г. - всяка сряда и неделя. Цената му е 40 гроша. 1862 г.  \r\nВасил Левски взема участие в боевете на Първата българска легия с местния турски гарнизон в Белград. Проявява голяма храброст и ловкост, заради което получава прозвището Левски. Този момент бележи включването на Левски, под влиянието на Г.С. Раковски, в национално - освободителното движение.  \r\nВасил Левски (В. Иванов Кунчев, Дякона, Апостола) e виден деец на националнореволюционното движение, революционен демократ, гениален идеолог и организатор на българската национална революция, създател на Вътрешната революционна организация, на Българския революционен централен комитет. 1842 г.  \r\nКъсно вечерта Георги Раковски отива доброволно при руския вицеконсул в Галац Карнеев, който от своя страна го предава на румънските власти. От 11 февруари до този момент той се укрива в Браила при свои приятели, където подготвя Браилския бунт. На 10 февруари 1842 г. бунтът е разкрит от румънската полиция, приближените му са арестувани, а той успява да се укрие. След като научава за арестите Раковски се предава и на 14 юли е осъден на смърт. Поради гръцкото си поданство е необходимо да бъде изпратен от Цариград в Атина, за да бъде изпълнена присъдата, но гръцкият посланик в Цариград Ал. Маврокордатос вместо за Атина тайно го изпраща във Франция – Марсилия, където престоява година и половина. Поради липсата на средства и невъзможността на замине да учи в Париж, през 1844 г. се връща в Котел под името Георги Раковски. На тази дата са родени:  1935 г.  \r\nРоден е Жельо Митев Желев - първият президент на Република България. Желю Митев Желев е български философ (доктор на философските науки), дисидент и политик, държавен глава на България между 1 август 1990 и 22 януари 1997 г. 4-ти и последен председател (президент) на Републиката: Народна република България (1 август – 15 ноември 1990); Република България (15 ноември 1990 – 22 януари 1992). 1-ви президент на Република България (22 януари 1992 – 22 януари 1997). \r\nПрез 1958 г. той завършва специалност \"Философия\" в Софийския университет. Член е на БКП от 1960 г., но е изключен като антимарксист пет години по-късно. Аспирант е в катедра \"Философия\" на СУ “Св. Климент Охридски” (1961 г.), но през 1966 г. е уволнен и изгонен от София. След което живее в с. Грозден, Бургаско (1966-1972 г.), където написва книгата си \"Тоталитарната държава\". Връща се в София през 1972 г. и работи като социолог в Центъра за художествена самодейност. От 1975 г. Желев е научен сътрудник, от 1979 г. е старши научен сътрудник в Научно-изследователския институт по култура. Защитава кандидат дисертация през 1974 г. и докторска дисертация през 1987 г. През октомври 1983 г. Държавна сигурност започва дело за оперативна разработка срещу Желев за опозиционна дейност и \"идеологическа диверсия\" Той е председател на КС на СДС за периода 7 декември 1989 г. – 2 август 1990 г. и ръководител на парламентарната група на СДС в VII ВНС. Член е на Висшия съвет на Международната академия \"Медичи\" от 1991 г., патрон на Либералния интернационал, почетен председател на партия Либерален съюз и председател на Балканския съюз от 2001 г. Негови съчинения са : \"Самодейното изкуство в условията на НТР\" (1976 г.), \"Модалните категории\" (1979 г.), \"Физическата култура и спортът в урбанизираното общество\" (1979 г.), \"Фашизмът\" (1982 г., издаден на повече от 10 езика), \"Релационна теория за личността\" (1993 г.), \"Човекът и неговите личности\" (1992 г.), \"Интелигенция и политика\" (1995 г.), \"Реалното физическо пространство\" (1996 г.), \"В голямата политика\" (1998 г.). \r\nУмира на 30 януари 2015 г. 1929 г.  \r\nРоден е Георги Стефанов Генков - български филмов композитор. Автор е на музиката за редица популярни филми: \"Пленено ято\" (1962 г.), \"Господин Никой\" (1969 г.), \"Герловска история\" (1971 г.), \"Нона\" (1973 г.), \"Трудна любов\" (1974 г.), \"Илюзия\" (1980 г.), \"Меко казано\" (1982 г.), \"Опасен чар\" (1984 г.), на анимационните: \"Ножичка и момченце\" (1965 г.), \"Стрелбище\" (1965 г.), \"Есперанца\" (1967 г.), \"Заблуждение\" (1967 г.), \"Урок по цигулка\" (1968 г.), \"Веселяци\" (1969 г.), \"Щурчето\" (1973 г.), \"Целта\" (1974 г.), \"От едно до десет\" (1978 г.), \"Горска приказка\" (1983 г.), \"Експеримент\" (1984 г.) и др. 1890 г.  \r\nРоден е Евлогий Сливенски (светско име: Спиридон Попантонов) - висш духовник, митрополит. Роден във Враца. Завършва Духовна семинария в София и Богословския факултет в Черновиц, Австрия. Завръща се в България през 1916 г. и е учител надзирател в Пловдивската духовна семинария. Скоро след това приема и монашеството. От началото на септември до края на декември 1917 г. е проповедник във Врачанската епархия. От 16 август 1919 г. до 14 септември 1930 г. е протосингел при врачанския митрополит. На 20 март 1921 г. е удостоен с архимандритско достойнство. В периода 1930–1936 г. е ректор на Пловдивската духовна семинария, а през 1936–1938 г. – на Софийската духовна семинария. На 13 декември 1931 г. е ръкоположен за смоленски епископ. От 1 септември 1938 г. до 1 януари 1939 г. е секретар на Светия синод, а от 1 януари 1939 г. е викарий при сливенския митрополит. На 17 юни същата година е избран за сливенски митрополит. Евлогий Сливенски умира на 5 април 1947 г. 1872 г.  \r\nРоден е Борис Стоянов Дрангов- български офицер, полковник. Родом е от Скопие. През 1891 г. той постъпва във Военното училище в София, но през 1894 г. е освободен от него. През следващата 1895 г. е разжалван и е изпратен в строева част като получава офицерско звание. По време на Илинденско-Преображенското въстание 1903 г. напуска военната служба и възглавява чета в Македония. След въстанието продължава образованието си в Генералщабната академия в Русия. През 1907 г. се завръща в България и продължава службата си в армията. Полковник Дрангов взема участие в Балканската война 1912-1913 г. и Междусъюзническата война 1913 г. След въвличането на България в Първата световна война 1914-1918 г. отново е на фронта. Загива при Завоя на р. Черна (местност в Македония) като командир на Девети пехотен полк. Дрангов е талантлив военен публицист. Автор е на редица съчинения като: \"Помни войната!” , ” Съвети за строеви офицери\" и др. 1859 г.  \r\nРоден е Бончо Боев - икономист, действителн член на Българското книжовно дружество (дн. БАН). Роден е в Котел. Завършва право в Москва, специализира държавни стопански науки в Германия. Завръщайки се в България, той заема ръководни длъжности в Министерството на финансите, а от 1906 г. до 1908 г. е управител на БНБ. Боев е професор по финансови науки и статистика в СУ \"Св. Климент Охридски\", член р на Международния статистически институт. Той е един от първите автори, които отделят стопанската история като самостоятелна наука. Има редица изследвания в областта на данъчното облагане в България, цените, паричното обращение и пр. Бончо Боев умира на 1 декември 1934 г. 1854 г.  \r\nРоден е Александър Людсканов - политически и държавен деец. Роден в Търново. Завършва Робърт колеж в Цариград, след което следва в Новоросийския университет в Одеса. Не успява да го завърши поради започналата Руско–турска освободителна война 1877–1878 г.. Постъпва като преводач в щаба на ген. М. Д. Скобелев. Участва в боевете при Ловеч и Плевен. След Освобождението е втори секретар на българското дипломатическо агентство в Цариград, а след това е главен секретар в Министерството на външните работи. По време на режима на пълномощията 1881–1883 г. преминава в опозиция. Заминава за Париж, където завършва правни и дипломатически науки. Русофил по убеждения, Людканов е сред ръководните дейци на Прогресивнолибералната партия. Няколко пъти участва в управлението на страната: министър на търговията и земеделието (19 февруари 1901 г.–9 март 1902 г.), управляващ Министерството на обществените сгради, пътищата и съобщенията (от 21 декември 1901 г.), министър на вътрешните работи (9 март 1902 г. – 5 май 1903 г., 16 март 1911 г. – 1 юни 1913 г.) и на земеделието (1 юни г.– 4 юли 1913 г.). Член на англо-българския арбитражен съд в Лондон. Александър Людсканов умира на 4 март 1922 г. На тази дата умират:  2013 г.  \r\nУмира самозапалилият се български фотограф, алпинист и застъпник за граждански права Пламен Горанов. \r\nТой е роден е през 1976 г. Учи във Варненския икономически техникум, а след това завършва и СА „Д. А. Ценов“ – гр. Свищов. Самозапалва се на 20 февруари 2013 г., по време на протестите от началото на с.г. \r\nПреди да умре Пламен Горанов няколко пъти заявява, че намерението му не е било да се самоубива. Според най-близките му приятели Пламен умира поради грешка в плана си и не е искал да се самоубива. \r\nСпоред заявление на прокуратурата Пламен Горанов пламва при конфликт с охраната на Община Варна.  \r\nСпоред множество източници, докато гори, Пламен Горанов вика „Киро, Киро, днес трябваше да съм в Анталия…” и също така носи със себе си плакат с надпис „Оставка на Киро и целия Общински съвет до 17.00 часа на 20.02.2013 г.“. Непосредствено след запалването, плакатът е прибран от служител на общината и впоследствие е предоставен на следствието. 38 минути след самозапалването на Пламен Горанов кабинетът „Борисов“ подава оставка. \r\nС изгаряния от около 80% по цялото тяло, почива на 3 март 2013 г. около 20:30 ч. във Варненска Военноморска болница. \r\nСлед самозапалването и гибелта на Пламен Горанов кметът Кирил Йорданов е подложен на силен обществен натиск, който довежда до неговата оставка. Общинският съвет обаче отказва да подаде оставка въпреки последвалия граждански натиск. \r\nПламен Горанов е вторият самозапалил се по време на избухналите протести през 2013 г.. На 18 февруари 2013 г. 26-годишният Траян Маречков първи се самозапалва на една от главните улици във Велико Търново, оставяйки предсмъртно писмо с думите „Давам живота си за народа, семейството и България с надеждата, че политиката и правителството ще подобрят стандарта на народа“. След Пламен Горанов, на 26 февруари 2013 г. в Раднево се самозапалва 53-годишният Венцислав Василев, а на 13 март 51-годишен мъж се запалва пред президенството. \r\nНа 5 март 2013 година варненци започват издигането на грамада от камъни пред централния вход на община Варна, която общинските власти се опитват безуспешно да премахнат. \r\nДатата 6 март 2013 г., три дни след смъртта му, е обявена за ден на национален траур. \r\nНа благодарствен молебен за помирение на българския народ, за благоденствие и за преодоляване на всички социални и икономически проблеми в страната българският патриарх Неофит казва: „Потресени бяхме от трагичната участ на млад човек, който в отчаян опит за промяна загубва живота си... Християнската и човешката ни съвест не може да мълчи пред предизвикателството на достигналия широки размери социален протест. Обществото ни преживява дълбока криза, криза на отношението ни към живота, към света, към ближния“. 1968 г.  \r\nУмира Борис Апостолов Грежов - български кинорежисьор. През 1923 г. завършва кинорежисура в Мюнхен и е един от първостройтелите на игралния ни филм. Пръв от българските си колеги той обръща внимание на осветлението и на операторската работа. Режисьор е на: \"Момина скала\" (1923 г.), \"Весела България\" (1928 г.), \"След пожара над Русия\" (1929 г.), \"Безкръстни гробове\" (1931 г.), \"За Родината\" (1940 г.), \"Шушу-мушу\" (1941 г.), \"Цар Борис III Обединител\" (съвместно с Борис Борозанов), \"Изкупление\" (1947 г.) (незавършен). 1900 г.  \r\nУмира генерал-майор Константин Искров Кесяков - български военен и политик. През 1857 г. той емигрира в Русия. Там следва математика в Московския университет и продължава във Военната академия. Участва в организирането на Втора българска легия в Белград през 1868 г. Кесяков командва Първа българска дружина на Българското опълчение. Повишен е в чин полковник след боевете при Стара Загора, Шипка и Шейново. След Освобождението е началник на милицията в Източна Румелия. Той е създателят и организаторът на гимнастическите дружества. Кесяков е активен участник в преврата и опита за детронация на Александър I Батенберг. След контрапреврата емигрира в Русия. 1891 г.  \r\nУмира ген. Сава Атанасов Муткуров - български политик. Завършва 2 класа на Военномедицинското училище в Цариград през 1868 г. и Одеското военно пехотно училище през 1872 г. Муткуров служи в руската армия и участва в Сръбско- турската (1876 г.) и в Руско-турската война (1877-1878 г.). След Освобождението е командирован в Българската земска войска и служи в Двадесета Пловдивска пеша дружина. Той е един от ръководителите на Съединението на Източна Румелия с Княжество България (1885 г.) и е член на Временното правителство на Източна Румелия. По време на Сръбско-българската война (1885 г. ) Муткуров командва лявата колона и центъра при превземането на Пирот. След детронацията на Александър I през 1886 г. заедно със Стефан Стамболов организира контрапреврат и арестува детронаторите. Той е член на регентството. Като министър на войната за периода 20 юли 1887 г. – 4 февруари 1891 г. извършва реорганизация на армията, превъоръжаване с пушки “Манлихер” . Той внася в Народното събрание първия проект за военен закон. Сава Муткуров е първият български генерал. Той е роден на 4 декември 1852 г. в Търново. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.03", "title": "Денят 3 март в българската история"}
{"url": "http://www.focus-news.net/news/2019/03/03/2630091/nso-publikuva-merki-za-obezpechavane-sigurnostta-na-meropriyatiyata-po-sluchay-treti-mart-natsionalniya-praznik-na-republika-balgariya.html", "text": "НСО публикува мерки за обезпечаване сигурността на мероприятията по случай Трети март – Националния празник на Република България. Това съобщиха от  Националната служба за охрана (НСО) . \r\nВъв връзка с обезпечаване сигурността на мероприятията по случай Трети март – Националния празник на Република България, които ще се проведат пред Паметника на Незнайния воин и на площад „Народно събрание“, напомняме на представителите на средствата за масово осведомяване: \r\nЦеремонията по издигане на националното знаме на Република България пред Паметника на Незнайния воин е предвидена за 11.00 часа. Екипите могат да разположат наличната си техника в района на провеждане на събитието между Храм-паметника „Св. Александър Невски“ и Светия Синод (извън зоната за сигурност) до 09.00 часа. След този час екипи с техническо оборудване няма да бъдат допускани в района. \r\nВсички представители на медиите, отразяващи събитието, ще бъдат пропускани през контролно-пропускателен пункт (КПП), разположен на кръстовището на ул. „Париж“ и ул. „Шипка“ като крайният час за тяхното пристигане е 10.30 ч. \r\nГражданите, които желаят да наблюдават церемонията, ще бъдат пропускани от КПП, организирани на ул. „Раковски“ и на южната част на Храм-паметника „Св. Александър Невски“. \r\nТържествената заря-проверка започва в 18.30 часа на площад „Народно събрание“. Екипите могат да разположат наличната си техника на ул. „19-ти февруари“ (източната страна на сградата на Народното събрание) най-късно до 16.00 часа. Пропускането им ще се осъществява по списък, утвърден от главния секретар на Народното събрание, с включени в него автомобили и технически екипи. \r\nВсички представители на медиите, които желаят да отразят проявата, ще бъдат пропускани през северния вход на сградата на Народното събрание, като крайният час за тяхното пристигане е 17.30 ч. \r\nСлужителите на Националната служба за охрана ще изискват от отразяващите събитията представяне на актуална журналистическа карта и документ за самоличност. \r\nКомпетентните органи ще наложат забрана за използването на безпилотни летателни апарати (дронове) в часовия диапазон 10.00 . – 12.00 ч. и 17.00 – 22.00 ч. в района на провеждане на събитията поради съществуващите рискове от нежелани инциденти за всички присъстващи граждани и официални лица. \r\nГражданите, които желаят да наблюдават тържествената заря-проверка, ще бъдат пропускани през три КПП: КПП №1 и КПП № 2 - разположени от двете страни на пешеходните алеи на бул. „Цар Освободител“ , в близост до входовете на подлеза (кръстовището на бул. „Цар Освободител“ и бул. „В.Левски“) и КПП № 3 – на бул. „Цар Освободител“, от страната на хотел „Сенс“. \r\nНапомняме на решилите да присъстват на събитията, че следва да спазват чл. 6, ал.1 от Закона за събранията, митингите и манифестациите и чл. 23, ал. 5 от Наредба № 1 за обществения ред и опазването на общинските имоти на територията на Столична голяма община, която гласи: „При провеждане на масови прояви на обществени места се забранява: внасянето на огнестрелно или хладно оръжие, както и на други предмети, предназначението или употребата на които би застрашило обществения ред, живота и здравето на присъстващите; забранява се посещението на лица в явно нетрезво или неадекватно състояние, както и ползването на предмети, предизвикващи силен шум.“ Полицейските служители, в рамките на своята компетентност, контролират прилагането на Наредбата и съставят актове на гражданите при установяване на нарушения. \r\nСлужителите на НСО ще извършват проверки на предмети и вещества на основание чл. 30, ал. 1 от Закона за Националната служба за охрана като проверяват за наличие на огнестрелни и други оръжия, хладни оръжия и остри предмети, експлозиви и леснозапалими вещества, източници на йонизиращи лъчения, фойерверки и други пиротехнически изделия. Граждани, които носят обемисти багажи, няма да бъдат допускани на мероприятието, поради невъзможността на място да бъде организирано съхраняването им.", "date": "2019.03.03", "title": "НСО публикува мерки за обезпечаване сигурността на мероприятията по случай Трети март – Националния празник на Република България"}
{"url": "http://www.focus-news.net/news/2019/03/03/2630104/vitseprezidentat-iliyana-yotova-velichieto-i-edinenieto-na-balgarskiya-narod-se-naricha-3-mart-dnes-misleno-vsichki-balgari-sme-si-podali-ratse-i-sme-zaedno.html", "text": "Величието и единението на българския народ се нарича 3 март. Днес всички българи, независимо къде се намираме по света, мислено сме си подали ръце. Заедно сме! Това пише във  „Фейсбук“  вицепрезидентът Илияна Йотова по повод националния празник и 141-вата годишнина от Освобождението.  \r\nПо думите ѝ без Българското възраждане, без българската интелектуална мисъл, без ролята на Българската православна църква, без идеите на национално-освободителното ни движение Руско-турската освободителна война нямаше да се състои. „Днес прекланяме глави пред всички, български и чуждестранни войници, сражавали се за свободата на България“, пише вицепрезидентът.  \r\n„141 години след Освобождението на България посланията на национално-освободителното ни движение, на Левски, на Ботев - изключително прогресивни за времето си, не са загубили своята актуалност. Трябва да разчетем посланията за свобода и мир, които ни изпраща 3 март днес, в този все по-несигурен и объркан свят. Да сме преди всичко свободни вътре в себе си! Заедно да работим за България - такава, каквато ни я завещаха славните ни герои! Честит празник“, пише още Илияна Йотова.", "date": "2019.03.03", "title": "Вицепрезидентът Илияна Йотова: Величието и единението на българския народ се нарича 3 март - днес мислено всички българи сме си подали ръце и сме заедно"}
{"url": "http://www.focus-news.net/news/2019/03/03/2630105/plovdiv-vremenno-e-ogranicheno-dvizhenieto-v-izprevarvashtata-lenta-na-am-trakiya-pri-km-144-v-posoka-burgas-poradi-ptp.html", "text": "Временно е ограничено движението в изпреварващата лента на АМ „Тракия“ при км 144 в посока Бургас поради ПТП. Това съобщиха от  Агенция „Пътна инфраструктура“ . Движението се осъществява в активната лента и се регулира от пътна полиция.", "date": "2019.03.03", "title": "Пловдив: Временно е ограничено движението в изпреварващата лента на АМ „Тракия“ при км 144 в посока Бургас поради ПТП"}
{"url": "http://www.focus-news.net/news/2019/03/03/2630108/sport-basketbolistkite-na-beroe-postignaha-nov-uspeh-v-adriaticheskata-liga.html", "text": "В последния си мач от редовния сезон в Адриатическата лига баскетболистките на Берое победиха словенките от Триглав с 66:44 точки.  \r\nЗа Берое Гергана Иванова реализира 18 точки и 9 борби, по 12 - добавиха Сания Чонг и Теодора Динева. \r\nЗа Триглав по 13 точки реализираха Лейла Омербашич и Катарина Ристич. \r\nБерое е начело в класирането с 11 победи и 3 загуби и с гарантирано място във финалната четворка. \r\nСловенките са предпоследни без шанс за следващата фаза.", "date": "2019.03.03", "title": "Спорт: Баскетболистките на Берое постигнаха нов успех в Адриатическата лига"}
{"url": "http://www.focus-news.net/news/2019/03/03/2630098/pp-ataka-shte-otbelezhi-osvobozhdenieto-na-balgariya-ot-tursko-robstvo-pred-pametnika-na-tsar-osvoboditel-v-sofiya.html", "text": "В 13.00 часа ПП „Атака“ ще отбележи Освобождението на България от турско робство пред Паметника на Цар Освободител в София. Това съобщиха от пресцентъра на  партията .", "date": "2019.03.03", "title": "ПП „Атака“ ще отбележи Освобождението на България от турско робство пред Паметника на Цар Освободител в София"}
{"url": "http://www.focus-news.net/news/2019/03/03/2630111/natsionalniyat-istoricheski-muzey-shte-predstavi-tsenni-predmeti-na-roda-paraskevovi-po-povod-3-mart.html", "text": "По случай 3 март Националният исторически музей (НИМ) ще представи последното попълнение в своята експозиция, посветена на Българското възраждане и Освобождението на България – бюро, принадлежало на Иван Параскевов. Това съобщиха от пресцентъра на  музея . Ценният предмет е дарен на НИМ от Павел и Симеон Мончеви – правнуци на Иван Параскевов.  \r\nВ историята имената на Иван Параскевов и на неговата дъщеря Стиляна се свързват със създаването на т.нар. Браилски трибагреник, известен още като Знамето на Стиляна Параскевова. По мнението на мнозинството изследователи, този флаг, изработен през пролетта на 1877 г., е първият, който съчетава цветовете бяло, зелено и червено в познатия ни днес ред и става прототип на българския трикольор. Идеята за създаването на Браилското знаме принадлежи на Иван Параскевов, който отделя необходимите за това парични средства, а самата изработка поверява на 14-годишната си дъщеря Стиляна. Флагът трябвало да бъде връчен на Българското опълчение в Освободителната руско-турска война, но още изначално е създаден не просто като военно знаме, а като национален символ, върху който гордо е изписано „България”.  \r\n„Името на Иван Параскевов е почти непознато на широката публика. Говорейки за Браилското знаме обикновено споменаваме Стиляна Параскевова, но нейният баща има не по-малка заслуга за изработката на първообраза на националния ни флаг като идеен вдъхновител, човек изготвил проекта и осигурил необходимите средства. Дарявайки на НИМ личното работно бюро на Иван Параскевов, желаем да популяризираме историята на Браилското знаме и неговите създатели, която трябва да се знае и помни от всеки българин още от началното училище” – споделя Павел Мончев. \r\nНа 3 март директорът на Националния исторически музей доц. д-р Бони Петрунова ще връчи на Павел и Симеон Мончеви дарителски грамоти. Посетителите ще могат да видят бюрото на Иван Параскевов и портрет на Стиляна Параскевова от художничката Мария Владимирова Рилска, които ще останат в постоянната експозиция на музея.", "date": "2019.03.03", "title": "Националният исторически музей ще представи ценни предмети на рода Параскевови по повод 3 март"}
{"url": "http://www.focus-news.net/news/2019/03/03/2630099/sotsialisti-ot-mladezhko-obedinenie-v-bsp-sofiya-organizirat-initsiativata-narod-na-vekove-darzhava-na-terminali-po-sluchay-treti-mart.html", "text": "Социалисти от Младежко обединение в БСП - София организират инициативата „Народ на векове. Държава на терминали“ по случай Трети март – Националния празник на Република България. Това съобщиха от пресцентъра на  БСП - София \r\nМладите социалисти ще се съберат на Моста на влюбените до НДК в 12.00 часа, където ще пуснат 141 балона. Те ще символизират милионите българи, принудени да „отлетят“ от родината си, за да търсят оцеляване другаде.  \r\nСлед това младите социалисти ще се отправят към Терминал 2 на летище „София“, за да раздават малки ленти с българското знаме на българи и чужденци, които пристигат или си тръгват от България. \r\nС тази инициатива младежите искат да напомнят на властимащите, че всеки българин заслужава място за развитие в родината си, а много са принудени да търсят своето оцеляване в чужбина, далеч от близките си хора и дома си.", "date": "2019.03.03", "title": "Социалисти от Младежко обединение в БСП - София организират инициативата „Народ на векове. Държава на терминали“ по случай Трети март"}
{"url": "http://www.focus-news.net/news/2019/03/03/2630109/pazardzhik-s-moleben-za-zdrave-i-blagopoluchie-v-tsarkvata-sveta-bogoroditsa-v-grada-shte-zapochnat-sabitiyata-za-otbelyazvane-na-natsionalniya-praznik-na-balgariya.html", "text": "С молебен за здраве и благополучие в църквата „Света Богородица” в Пазарджик ще започнат събитията за отбелязване на Националния празник на България в града. Това съобщиха от  Община Пазарджик . На Трети март в 10.00 часа ще бъдат поднесени цветя на всички паметници и паметни плочи, свързани с Освобождението. Празничен концерт на площад „Константин Величков” ще започне в 10.30 часа и ще започне с програма на духова формация при Симфонично-оперетно дружество „Маестро Г. Атанасов”. Кметът на Община Пазарджик Тодор Попов ще вдигне знамето на Република България в 11.00 часа на площад „Константин Величков” и ще произнесе празнично слово. Програмата предвижда концерт с участието на представителните детски фолклорни състави „Чудесия” и „Чавдар” към Младежки дом, „Детство” към ОДК и Детско-юношески фолклорен ансамбъл „Елица“. \r\nОбщината отправя покана към всички граждани да се присъединят към празничните прояви и да изпеят заедно националния химн по повод 141 години от Освобождението на България.", "date": "2019.03.03", "title": "Пазарджик: С молебен за здраве и благополучие в църквата „Света Богородица” в града ще започнат събитията за отбелязване на Националния празник на България"}
{"url": "http://www.focus-news.net/news/2019/03/03/2630110/plovdiv-s-tarzhestveno-vdigane-na-natsionalniya-flag-na-republika-balgariya-v-sopot-shte-badat-otbelyazani-141-godini-ot-osvobozhdenieto-na-balgariya.html", "text": "С тържествено вдигане на националния флаг на Република България в Сопот ще бъдат отбелязани 141 години от Освобождението на България. Това съобщиха за  Радио „Фокус“ – Пловдив  от Община Сопот. На пл. „Иван Вазов“ в 10.00 часа ще се състои тържествено вдигане на националния флаг на Република България и знамето на Община Сопот. \r\nПразничната програма в Сопот започна още на 2 март в Западния парк на града, където бяха поднесени венци и цветя пред паметната плоча на ген. Карцов. В парка бе направена и историческа възстановка на събитията от 1878 година, с участието на районни клубове „Традиция“ и Сдружение „Наследство“. Вечерта на площад „Иван Вазов“ се състоя и тържествена заря-проверка. \r\nТони МИХАЙЛОВ", "date": "2019.03.03", "title": "Пловдив: С тържествено вдигане на националния флаг на Република България в Сопот ще бъдат отбелязани 141 години от Освобождението на България"}
{"url": "http://www.focus-news.net/news/2019/03/03/2630112/premierat-boyko-borisov-vekovete-chuzhdo-upravlenie-sa-dalech-v-minaloto-i-balgarskata-duma-veche-ne-samo-se-chuva-no-se-tarsi-i-tseni.html", "text": "Честит Трети март! В деня на Националния ни празник се прекланяме пред подвига на всички герои, които се бориха и постигнаха свободата на България. Почитаме паметта на нашите предци и поколения наред пазим яркия спомен за делото им, което е извор на национална гордост и чувство за дълг и отговорност към България. Това казва премиерът Бойко Борисов в своето поздравление по случай Националния празник на Република България 3 март, съобщиха от  правителствената информационна служба . \r\n„Саможертвата на нашите възрожденци никога няма да бъде забравена, защото носи в себе си българския дух, който е несломим и не спира да намира нови проявления на своята сила и непреходност“, отбелязва Борисов. \r\n„Поколения българи се бориха, за да си върнем свободата, независимостта, държавността, да заемем достойно място сред развитите демократични държави. Днес, когато тези национални каузи са спечелени, продължаваме да отстояваме авторитета на България пред света. Няма как да не се чувстваме горди с постигнатото от всички нас заедно, когато виждаме уважението и признанието на нашите външнополитически партньори. Вековете чуждо управление са далеч в миналото и българската дума вече не само се чува, но се търси и цени“, посочва министър-председателят. \r\n„Идеалите на Възраждането са надградени със 141-годишните опит и мъдрост на българската нация. Днес съм убеден, че трябва да сме повече оптимисти, защото реалните резултати от постигнатото са видими и имам вярата, че ще продължим да ги надграждаме заедно като народ. Защото неведнъж сме показали, че умеем да сме единни, особено пред трудностите. Защото можем да сме пример за етническа толерантност и знаем как да живеем в разбирателство. И най-вече защото ценим мира и просперитета. Бъдете живи и здрави и нека бъдем горди, че сме българи. Честит празник!“, завършва премиерът.", "date": "2019.03.03", "title": "Премиерът Бойко Борисов: Вековете чуждо управление са далеч в миналото и българската дума вече не само се чува, но се търси и цени"}
{"url": "http://www.focus-news.net/news/2019/03/03/2630114/dobrich-s-bogata-praznichna-programa-v-grada-shte-badat-otbelyazani-141-godini-ot-osvobozhdenieto-na-balgariya.html", "text": "С богата празнична програма в града ще бъдат отбелязани 141 години от Освобождението на България. Това съобщиха от пресцентъра на  Община Добрич .  \r\nНа 3 март от 9.30 часа пред паметника на Васил Левски ще бъде отслужена панихида от добрички духовници в памет на героите на Освобождението на България. Празничен водосвет ще благослови добруджанци за здраве и благополучие. В 10.30 часа на Мемориалния комплекс „Хан Аспарух“ ще започне тържествен ритуал с отдаване на военни почести на всички знайни и незнайни герои, отдали живота си за нашето Освобождение. За празничната атмосфера ще допринесе и празничен концерт на ПФА „Добруджа“ от 12.00 часа на Площад „Свобода“. За всички жители и гости на града са организирани от 9.00 до 17.00 часа Дни на отворените врати в Музея в Градски парк „Свети Георги“ и Военно гробище музей. Посетители ще посреща от 11.00 до 17.00 часа и Художествената Галерия. През целия ден ще бъдат поднасяни цветя на паметниците на видни дейци за Освобождението на България.     \r\nЗа първи път на Националния празник на България Община Добрич ще проведе празнично шествие, което ще тръгне в 10.00 часа от храм „Свети Георги“ и ще стигне до мястото на тържествения ритуал - мемориалния комплекс „Хан Аспарух“. Нарекли сме шествието „Първите“, защото ще бъде предвождано от портретите на 11 видни възрожденци, поставили началото и участвали в борбите на народа ни за новобългарска просвета, църковна независимост и национално освобождение: Паисий Хилендарски, Софроний Врачански, д-р Петър Берон, Васил Априлов, Иларион Макариополски, Неофит Бозвели, Екзарх Антим І, Г. С. Раковски, В. Левски, Л. Каравелов, Хр. Ботев, както и на онези българи, които са свързали своето име с освободителните борби на Добрич и Добруджа и чиито снимки са налични към момента в архивните фондове - Ивън Кършовски, Анастасия Димитрова, Иван хаджи Вълков, Кръстю Мирски, Стефан Караджа и Стефан Баев. Идеята е, шествието да стане традиционно, а към плеядата личности всяка година да бъдат добавяни нови имена. Тази година портретите ще носят ученици от  СУ „П. Р. Славейков“.   \r\nОбщина Добрич кани своите граждани да участват в тази инициатива, както и във всички събития от празничната програма, посветена на Националния празник на България.", "date": "2019.03.03", "title": "Добрич: С богата празнична програма в града ще бъдат отбелязани 141 години от Освобождението на България"}
{"url": "http://www.focus-news.net/news/2019/03/03/2630113/blagoevgrad-otbelyazva-natsionalniya-praznik-na-balgariya-s-bogata-programa.html", "text": "Редица мероприятия, посветени на Националния празник, ще се проведат в Благоевград. Това съобщиха от пресцентъра на  Общината . Начало на програмата по повод 141 години от Освобождението на България от турско робство ще бъде поставено в 09.30 часа с панихида за загиналите за Освобождението на България от османско иго и полагане на цветя на паметния знак на Майор Иван Павлович Орлински, в двора на църковен храм „Въведение Богородично“.   \r\nДенят ще продължи с шествие от два лъча. Единият лъч ще тръгне в 10.20 часа от сградата на Съдебна палата, по  улица „Тодор Александров“, „Ларго мол“ , ул. „Тракия“ и ще стигне до пл. „Македония“ . Парадът на училищата ще бъде предвождан от  Детско- юношески духов оркестър към Център за личностно и творческо развитие на децата на Благоевград.  \r\nВ 10.30 часа ще бъдат положени цветя  на паметната плоча в чест на посрещането  на руските освободителни войски в градинката пред централен вход на стадион “Христо Ботев”, откъде тръгва и другият  лъч. Той ще премине по улица „Трети март“. Двете шествия ще се слеят на площад „Македония“, където в 11.00 часа  ще бъде издигнат националния флаг и ще прозвучи химна на Р България. Пред жители и гости на града ще бъде отслужен молебен за благоденствие на българския народ от свещеници от благоевградския църковен храм „Въведение Богородично“. Благоевградската общественост ще сведе глава и пред паметника на героя Гоце Делчев, където ще бъде извършен ритуал по полагане на венци и цветя в памет на загиналите за Свободата на България.  \r\nВ празничния ден, за жителите и гостите на Благоевград ансамбъл „Пирин“ и Център за личностно и творческо развитие на децата на Благоевград ще покажат българското, ще напомнят, че традициите живеят и че се съхраняват и предават от поколения. Ще бъдат припомнени паметни и славни моменти от бележитата 1878 година, ще бъдат рецитирани и едни от вечните български стихотворения писани от едни от най-великите българи. \r\nОбщина Благоевград кани всички жители и гости на Благоевград да се включат в честванията по повод Свободата на България.", "date": "2019.03.03", "title": "Благоевград отбелязва Националния празник на България с богата програма"}
{"url": "http://www.focus-news.net/news/2019/03/03/2630115/kyustendil-s-podnasyane-na-ventsi-i-tsvetya-i-s-kontsert-v-grada-shte-bade-otbelyazan-treti-mart.html", "text": "С поднасяне на венци и цветя и с концерт в града ще бъде отбелязан Трети март. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Отбелязването на Националния празник на България ще започне от 11.00 часа на Арката на площад „Велбъжд”. След празничното слово ще бъдат поднесени венци и цветя на паметника „Булаир”. Програмата предвижда раздаване на българския трикольор на присъстващите жители и гости на града. След това ще започне тържествен концерт с участието на народният певец Карамфил Божиков и танцов състав „Македонска хубост”. \r\nВенцеслав ИЛЧЕВ", "date": "2019.03.03", "title": "Кюстендил: С поднасяне на венци и цветя и с концерт в града ще бъде отбелязан Трети март"}
{"url": "http://www.focus-news.net/news/2019/03/03/2630116/veliko-tarnovo-vavezhda-se-vremenna-organizatsiya-na-dvizhenieto-na-motorni-prevozni-sredstva-na-3-mart.html", "text": "Във връзка с подготовката и реализацията на програмата за честване на Националния празник на република България - 3 март се въвежда следната временна организация на движението на 3 март /неделя/, съобщиха от пресцентъра на  Община Велико Търново .  \r\n- Затваря се за движение от 09.30 до 12.30 ч. ул. „Васил Левски\" в участъка от кръстовището с ул. „Христо Ботев“ до кръстовището с ул. „Цар Освободител“; \r\n-Затваря се за движение от 19.45 до 20.30 ч. Площад „Цар Асен I“, както и свързаните с него улици :  \r\n„Иван Вазов“ в участъка от кръстовището с ул.„Читалищна“ до Площад „Цар Асен I“; \r\n„Читалищна“ в участъка от кръстовището с ул. „Михаил Кефалов“ до Площад „Цар Асен I“; \r\n„Свети Климент Охридски\" в участъка от Площад „Цар Асен I“ до каменния мост над река Янтра; \r\n„Никола Пиколо“; \r\n„Михаил Кефалов\" за посоката на движение от кръстовище „Обходен път крепост Царевец“ - ул. „Крайбрежна“- ул. „Сливница“ до кръстовището с ул. „Читалищна“. \r\nАвтобусите от градските линии № 50 и № 110 с крайна спирка кв. „Асенов“ -обръщало пред бивш завод „Мавриков“ ще ползват обходен маршрут  по ул. „Читалищна\", ул. „Михаил Кефалов“, път около крепостта Царевец, и в обратна посока след крепостта Царевец  автобусите ще преминават по ул. „Сливница\", ул. „Теодосий Търновски“, ЖП гара, Южен пътен възел, ул. „Христо Ботев“.", "date": "2019.03.03", "title": "Велико Търново: Въвежда се временна организация на движението на моторни превозни средства на 3 март"}
{"url": "http://www.focus-news.net/news/2019/03/03/2630121/kyustendil-nad-500-dushi-ot-grada-se-vklyuchvat-v-denya-na-lyubitelskoto-tvorchestvo.html", "text": "Над 500 участници се включват в Деня на любителското творчество в Кюстендил. Това съобщи за  Радио „Фокус” – Кюстендил  Слава Соколова, експерт към отдел „Култура и духовно развитие” към Община Кюстендил. За първи път празникът ще бъде отбелязан на Трети март. Той ще започне от 10.00 часа в залата на читалище „Братство” и ще продължи до 20.00 часа. \r\n„За поредна година Община Кюстендил отбелязва Деня на любителското творчество. През целия ден на сцената ще се изявяват състави и индивидуални изпълнители от читалища, сдружения и други организации, като броят на участниците е над 500. Радостно е, че тази година се увеличи броят на младите участници, на новите танцови и певчески групи”, каза Слава Соколова. Всички участници ще получат грамоти за участие в Деня на любителското творчество. А институциите, взели участие ще получат подаръци и грамоти със златен печат на Община Кюстендил.  \r\n„Денят на любителското творчество дава възможност на повече самодейци и творци да се изявяват на голяма сцена, а самото участие на изпълнителите е шанс да покажат и съпоставят своето творческо ниво. Денят на любителското творчество не е състезание или конкурс, а един своеобразен празник, съдържащ в себе си богата палитра от различни изкуства”, каза Слава Соколова. \r\nВенцеслав ИЛЧЕВ", "date": "2019.03.03", "title": "Кюстендил: Над 500 души от града се включват в Деня на любителското творчество"}
{"url": "http://www.focus-news.net/news/2019/03/03/2630117/kyustendil-s-podnasyane-na-ventsi-i-tsvetya-na-pametnika-na-opalchentsite-v-dupnitsa-shte-zapochne-programata-za-natsionalniya-praznik-na-balgariya.html", "text": "С поднасяне на венци и цветя на паметника на опълченците ще започне програмата за Националния празник на България в Дупница. Това съобщиха за  Радио „Фокус” – Кюстендил  от отдел „Култура” към Община Дупница. Програмата ще започне от 10.45 с поднасяне на венци и цветя на паметната плоча на опълченците от Дупница. В 11.00 часа пред сградата на Общината ще се състои церемония по тържествено издигане знамето на Република България, след което на площад „Свобода” ще започне концертна програма. В нея ще участват ансамбъл „Актавис\" с ръководител Воин Войнов, детско-юношески фолклорен ансамбъл „Дани” с ръководители Галя и Воин Войнови, както и детска вокална група при Средно училище „Св. Паисий Хилендарски” с ръководител Нели Василиева. В програмата ще се представят танцов състав „Зора”, фолк група “Дупничанка” и Алексия Ильова от Основно училище “Христо Ботев” в село Крайници. От 13.00 часа в заседателната зала на Община Дупница ще се състои конкурс за рецитал на тема „За теб, Българийо”. \r\nВенцеслав ИЛЧЕВ", "date": "2019.03.03", "title": "Кюстендил: С поднасяне на венци и цветя на паметника на опълченците в Дупница ще започне програмата за Националния празник на България"}
{"url": "http://www.focus-news.net/news/2019/03/03/2630118/obshtina-yambol-organizira-tarzhestvenoto-otbelyazvane-na-natsionalniya-praznik-na-republika-balgariya-na-3-mart.html", "text": "Община Ямбол организира тържественото отбелязване на Националния празник на Република България на 3 март по повод 141 години от Освобождението ни от османско владичество. Това съобщиха от пресцентъра на  Община Ямбол . Честването ще започне от 9.30 часа пред община Ямбол с тържествената церемония по издигане на националния флаг, благодарствен молебен и празнично слово на кмета на Община Ямбол. \r\nС тържествено шествие участниците в честването ще се придвижат до мястото на поднасяне на венци и цветя – паметника на Георги Дражев и на загиналите във войните ямболци. След отслужването на заупокойна молитва в памет на загиналите за Освобождението на България ще започне и поклонението пред паметта на героите.  \r\nВ 11.30 часа в Културно-информационен център „Безистен“ ще започне концерт „Български корени“ на Камерен оркестър „Дианополис“. Солист на концерта ще бъде Цветомира Гицова а диригент- Иван Стоянов. \r\nВ 13.00 часа в Музея на бойната слава ще бъде представена лекция на тема „Опълченците от Ямболска област, участвали в Руско-турската война (1877-1878 г.) “", "date": "2019.03.03", "title": "Община Ямбол организира тържественото отбелязване на Националния празник на Република България на 3 март"}
{"url": "http://www.focus-news.net/news/2019/03/03/2630122/obshtina-burgas-e-podgotvila-bogata-tarzhestvena-programa-za-otbelyazvaneto-na-treti-mart.html", "text": "Община Бургас е подготвила богата тържествена програма за отбелязването на Трети март. Това съобщиха от пресцентъра на  Община Бургас . Събитията в празничната програма започнаха още на 28 февруари с изложба на картини от фонда на БХГ „Петко Задгорски\" и лекция за Левски на видния ни историк проф. Пламен Павлов.  \r\nНа 3 март в центъра на града ще се проведат няколко събития с масов характер, които да покажат, че Бургас помни миналото и пази традициите. От 11.00 до 13.30 часа на площад „Тройката\" няколко обособени тематични къта ще представят „Пътя на свободата\". Там всеки ще може да се снима с Райна Княгиня и да развее знамето с надпис „Свобода или смърт\", да застане до подполковник Калитин и да прегърне Самарското знаме. Пред умалено копие на паметник „Шипка\" ще можете да се здрависате с руски опълченец и да вдигнете високо Националния ни флаг. Отряд на българските революционери ще вдъхнови малки и големи да пазят и прославят България. Всеки, който се разходи по Пътя на Свободата, ще получи някое от българските знамена - Самарското, „Свобода или смърт\" или Националния флаг.   \r\nОт 11.00 до 12.00 часа млади бургаски таланти ще имат възможността със стихове и песен да възпеят Свободата на сцената „Възпявам тебе, майко Свобода\". \r\nОт 12.00 до 13.00 часа над 20 състава от община Бургас ще вземат участие в Празничното хоро. Заедно те ще поздравят жителите и гостите на Бургас с 40-минутна хоротека. На площада ще бъдат представени хора (танци) от всички краища на България. Всеки ансамбъл ще бъде отличен от кмета Димитър Николов за съхраняване на старите български традиции. \r\nЧестването на Трети март ще завърши с концерт-спектакъл в Операта от 18.00 часа.  \r\nЦялата програма на събитията е публикувана на сайта на Община Бургас.", "date": "2019.03.03", "title": "Община Бургас е подготвила богата тържествена програма за отбелязването на Трети март"}
{"url": "http://www.focus-news.net/news/2019/03/03/2630120/v-haskovo-shte-se-provede-tarzhestveno-chestvane-na-141-godini-ot-osvobozhdenieto-na-balgariya-na-3-mart.html", "text": "Община Хасково организира тържествено честване на 141 години от Освобождението на България на 3 март. Това съобщиха от пресцентъра на  Община Хасково . По повод Националния празник на Република България Общината кани всички граждани, политически партии и обществени организации на тържественото честване, което ще се състои от 11.00 часа на пл. „Общински“. Ще се проведе ритуал по издигане на националното знаме съвместно с поделение 52740 – Хасково, Духов оркестър - Хасково и Мажоретен състав към ОП „Младежки център“ – Хасково. \r\nОт 11.15 часа пред паметника на Незнайния воин ще се извърши ритуал по полагане на цветя и венци. \r\nОт 11.30 часа на сцената на пл. „Свобода“ ще се проведе концерт в подкрепа на световната инициатива „Пробуждане с хоро“, с участието на Представителен фолклорен ансамбъл „Хасково“ с художествен ръководител Ана Димитрова и Фолклорните клубове: „Славяни“ с художествен ръководител Мария Бялкова, „Воденица“ художествен ръководител Иван Иванов, „Фъртуните на Мишо“ с художествен ръководител Мишо Кадиев и „Веселие“ с художествен ръководител Надежда Атанасова. \r\nПразничната програма ще продължи в 19.00 часа в Театър „Иван Димов“ с концерт на Камерен оркестър - Хасково. Солист Красимир Тасков – пиано. Диригент Цанислав Петков. В програмата са предвидени произведения от М. Големинов, А. Атанасов и Кр. Тасков.", "date": "2019.03.03", "title": "В Хасково ще се проведе тържествено честване на 141 години от Освобождението на България на 3 март"}
{"url": "http://www.focus-news.net/news/2019/03/03/2630124/smolyan-s-shestvie-i-vazstanovka-na-borbite-na-balgarskiya-narod-v-zlatograd-shte-badat-otbelyazani-141-godini-ot-osvobozhdenieto.html", "text": "С шествие и възстановка на борбите на българския народ за освобождение, Златоград ще отбележи националния празник на Република България 3 март и 141 години от Освобождението на България от османско иго. Това съобщиха от  Община Златоград . Тържественото поднасяне на венци и цветя по повод годишнината ще започне в 10.00 часа от Паметника на независимостта. Шествието ще премине по следния маршрут: Паметника на независимостта - Паметна плоча на загиналите във войните от Община Златоград - Паметна плоча на генерал Черевин - Паметник на Делю войвода на Централен площад - Лобно място на Делю войвода. \r\nЧестванията на 141-та годишнина от Освобождението на България ще продължат в 11.00 часа, на мегдана в Стария град, където ще се проведе възстановка на борбите на българския народ за Освобождение.", "date": "2019.03.03", "title": "Смолян: С шествие и възстановка на борбите на българския народ в Златоград ще бъдат отбелязани 141 години от Освобождението"}
{"url": "http://www.focus-news.net/news/2019/03/03/2630123/plovdiv-s-moleben-v-hram-sv-bogoroditsa-shte-zapochne-tarzhestvenata-programa-za-otbelyazvaneto-na-141-vata-godishnina-ot-osvobozhdenieto-na-balgariya-na-3-mart.html", "text": "С молебен в храм „Св. Богородица” ще започне тържествената програма за отбелязването на 141-вата годишнина от Освобождението на България на 3 март. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. В 11.00 часа в Катедрален храм „Св. Богородица” Пловдивският митрополит Николай ще отслужи молебен. В 12.00 часа на Паметника на руските освободители – Бунарджика ще се проведе тържествено отбелязване на 141-вата годишнина от Освобождението на България. Официално слово ще произнесе проф. д-р Запрян Козлуджов – ректор на Пловдивския университет „Паисий Хилендарски“, а водещ ще бъде Христо Христов. Там ще се състои церемония по полагане на венци и цветя с участието на представителен взвод, венценосци и военен духов оркестър. В 13.00 часа на Паметника на опълченците на Централните гробища ще има панихида за загиналите български опълченци. Ще бъдат положени венци и цветя. Ще участват представителен взвод и военен духов оркестър . \r\nВ 12.00 часа на пл. „Стефан Стамболов“ ще се проведе концерт на Духов оркестър – Пловдив с диригент Николай Гешев, а в 16.00 часа на същото място ще започне празничен концерт на Представителният духов оркестър на ВВС с ръководител майор Михаил Младенов. \r\nПразничната програма по повод Националния празник на България ще завърши в 18.30 часа на пл. „Съединение“ с тържествена заря-проверка с участието на военни формирования от гарнизон Пловдив. Водещ ще бъде актьорът Петър Тосков.", "date": "2019.03.03", "title": "Пловдив: С молебен в храм „Св. Богородица” ще започне тържествената програма за отбелязването на 141-вата годишнина от Освобождението на България на 3 март"}
{"url": "http://www.focus-news.net/news/2019/03/03/2630129/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“ - Пирин  дежурният служител в Областно пътно управление - Благоевград. Проходими при зимни условия са пътищата в областта. Нормално се извършва движението по главен път Е-79, второкласен път Симитли - Гоце Делчев и АМ „Струма“. Ограничено е движението за тежкотоварни автомобили над 12 тона на третокласен път-108 в района на село Рибник поради аварийни ремонтни дейности. Срокът за приключване на аварийния ремонт е до 31 юли. Ограничено е движението на главен път Е-79 в участъка Кресна – Долна Градешница в района на км 402+365 поради извършване на ремонтни дейности на моста на жп линия София - Кулата. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.03.03", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/03/03/2630127/stolichnite-obshtinski-muzei-i-zoologicheskata-gradina-s-vhod-svoboden-po-povod-natsionalniya-praznik.html", "text": "По повод Националния празник на Република България общинските музеи, галерии и зоологическата градина ще работят с вход свободен. Това съобщиха от пресцентъра на  Столична Община . С безплатен достъп ще работят Регионалният исторически музей – София, Софийската градска художествена галерия и парк-музей „Врана“. На 3 март се навършват 141 години от Освобождението на България.  \r\nГостите на музея за история на София ще могат да разгледат безплатно постоянната и временната експозиция в сградата на пл. „Бански“ 1, както и археологическото ниво под базиликата „Света София“.", "date": "2019.03.03", "title": "Столичните общински музеи и зоологическата градина - с вход свободен по повод Националния празник"}
{"url": "http://www.focus-news.net/news/2019/03/03/2630125/dobrich-obshtina-kavarna-organizira-praznichna-programa-po-povod-141-godini-ot-osvobozhdenieto-na-balgariya.html", "text": "Общината организира празнична програма по повод 141 години от Освобождението на България. Това съобщиха от пресцентъра на  Община Каварна  . На 3 март 2019 г. от 11.00 часа ще се проведе тържествено поднасяне на цветя и венци на Костницата.  \r\nОбщина Каварна ще вземе участие в инициативата на „Сдружение Азбукари“ и „Българи за България“, като се включи с традиционно българско хоро.", "date": "2019.03.03", "title": "Добрич: Община Каварна организира празнична програма по повод 141 години от Освобождението на България"}
{"url": "http://www.focus-news.net/news/2019/03/03/2630131/shumen-s-panihida-v-pamet-na-zaginalite-za-svobodata-na-balgariya-shte-zapochnat-chestvaniyata-na-treti-mart-vav-veliki-preslav.html", "text": "С панихида в памет на загиналите за свободата на България ще започнат честванията на Трети март във Велики Преслав. Това съобщиха от  Общината . Богослужението ще започне от 10.00 часа в храм „Св. св. Петър и Павел“ в деня на Националния празник. От 10.30 часа пред паметника на загиналите преславяни във войните ще бъдат поднесени венци и цветя. От 12.00 часа на площада пред читалището ще започне празничен концерт „Танцът на свободата“, с участието на КНТ „Жътвари“ - Добрич, КХН „Веселото хоро“ - Велики Преслав, изпълнители от детска формация „Здравец“ - Велики Преслав. От 13.30 часа програмата ще продължи с тържествено издигане на националния флаг и представяне на военно-историческата възстановка „Освобождението на Преслав 1878 г.“", "date": "2019.03.03", "title": "Шумен: С панихида в памет на загиналите за свободата на България ще започнат честванията на Трети март във Велики Преслав"}
{"url": "http://www.focus-news.net/news/2019/03/03/2630130/denyat-3-mart-v-svetovnata-istoriya.html", "text": "На 3 март през 1992 г. Босна и Херцеговина обявява независимост от Югославия. На тази дата  през 1919 г. от Ванкувър (Канада) за Сиатъл ( САЩ) е изпратена първата в света международна авиопоща. На 3 март 1921 г. канадският физиолог Фредерик Бантинг открива хормона инсулин. \r\nНа 3 март се отбелязва Международният ден на писателите. На 3 март са родени: бразилският футболист Зико, шведският писател Артур Лундквист  \r\nНа 3 март умират: френският писател Пиер Беноа, английският физик Робърт Хук…  2018 г.  \r\nТурски войски и Свободната сирийска армия поемат контрола над стратегическия град Раджу, Сирия, от силите на ИГП. \r\nСамо за едно денонощие са ликвидирани 178 бойци в района на Африн. Генералният щаб на турските въоръжени сили уточнява, че става дума за за бойци от Отряда за народна самоотбрана, работническата партия на Кюрдистан, партията „Демократически съюз” и Ислямска държава”. 2018 г.  \r\nНеправителствената организация \"Полска лига срещу клеветата\" завежда дело срещу аржентинския вестник „Pagina 12“ за нарушение на приетия в Полша закон, който подвежда под отговорност за изказвания относно съпричастността на поляците към Холокоста. 2018 г.  \r\nИзползването на видеоповторения на световното първенство по футбол в Русия е одобрено от Международния футболен борд (ИФАБ), по време на среща в Лозана.  2017 г.  \r\nЕвропейският парламент гласува за прекратяване на безвизовото пътуване за гражданите на Съединените щати, след като правителството на САЩ не се съгласява да премахне визите за граждани на пет държави-членки на ЕС - България, Хърватия, Кипър, Полша и Румъния. 2015 г.  \r\nАрхеологическа експедиция твърди, че е открила легендарния Бял град в североизтоен Хондурас, с артефакти, датиращи от 1000 до 1400 г. 2013 г.  \r\nАмерикански медици от Университет „Джонс Хопкинс“ съобщават, че вероятно са излекували дете, заразено с ХИВ. 2012 г.  \r\nМеждународните агенции за кредитен рейтинг Moody’s и Standard & Poor's понижават дългосрочния кредитен рейтинг на Гърция до «C» и «SD» съответно във връзка с високия риск от дифолт (неплащане на дълговете). 2005 г.  \r\nАмериканският пилот Стив Фосет приключва околосветския си полет със самолета GlobalFlyer без междинно зареждане с гориво, започнат на 28 февруари. 2002 г.  \r\nНародът на Швейцария решава в референдум страната да стане член на ООН. 1992 г.  \r\nБосна и Херцеговина обявява независимост от Югославия. 1992 г.  \r\nПрието е националното знаме на Киргизстан като държавен символ. Представлява червено правоъгълно платнище, в центъра на което има изобразен четиридесетлъчев слънчев диск, символизиращ четиридесетте древни киргизки племена. Според друга интерпретация лъчите представляват четиридесетте воини на митичния национален герой Манас. От лицевата страна на знамето слънчевите лъчи сочат по посока обратна на часовниковата стрелка, съответно от обратната страна на знамето — по посока на часовниковата стрелка. В центъра на слънчевия диск е изобразен тюндюк, който представлява покрива на традиционната киргизка юрта. 1987 г.  \r\nАмериканският боксьор Майк Тайсън завоюва своята първа световна титла.  \r\nМайк Тайсън е американски състезател по бокс. Започва професионалната си кариера през 1985 г. и още в първия си мач печели с нокаут. Многократно защитава титлата си, като побеждава такива изявени боксьори като Джеймс Смит, Лари Холмс, Франк Бруно, Джеймс “Бъстър” Дъглас, Донован “Рейзър” Ръдок. Губи титлата от Ивендър Холифийлд. Престоява известен период в щатски затвор като след излизането си в 5 боя има 5 победи. Явявайки се на ринга, като претендент, в мач-реванш с Холифийлд, той му отхапва ухото и е дисквалифициран и лишен от състезателни права. В началото на юли 1999 г. Тайсън отново започва подготовка за спечелване на свет. титла. Наричан е “Динозавъра”. 1980 г.  \r\nРобърт Мугабе получава правото да състави първото правителство на Зимбабве, след като печели изборите в получилата независимост от Великобритания Родезия. До този момент Зимбабве е владение на Британската южноафриканска компания под името Родезия. През 1911 г. е разделена на Северна и Южна Родезия. През 1923 г. Южна Родезия е обявена за самоуправляваща се колония. От 1965 г. бялото малцинство, начело с Ян Смит установява расистки режим, свален след победата на Африканския национален съюз на Зимбабве - Патриотичен фронт. На 18 април 1980 г. е обявена независимостта на страната Избрано е правителство с министър-председател Р. Г. Мугабе. 1931 г.  \r\nСтихотворение на Френсис Кий е прието като текст на химна на САЩ “Знаме, обсипано със звезди”. 1921 г. \r\nКанадският физиолог Фредерик Бантинг открива хормона инсулин. \r\nБантинг получава веществото в чистия му вид заедно с Ч. Бест и Дж. Маклауд.  \r\nИнсулинът е единствения хормон в организма, който понижава нивото на кръвната захар. При недостиг на инсулин в организма настъпва болестно състояние - диабет. Инсулинът е открит в началото на 20 век от румънеца д-р Николае Паулеску в Париж (нарича го панкреатин), но до 2004 г. заслугата за откриването му са приписвани на канадеца Фредерик Бантинг, който пръв е инжектирал инсулин на човек. През 1923 г. Бантинг получава Нобелова награда за физиология и медицина (1923, с Дж. Маклауд). \r\nНа 11 януари 1922 г. в Канада за първи път в света е използван инсулин за лечение на болни от диабет лица. 1919 г.  \r\nОт Ванкувър (Канада) за Сиатъл ( САЩ) е изпратена първата в света международна авиопоща. 1883 г.  \r\nКонгресът на САЩ приема решение за създаване на военноморски флот. 1875 г.  \r\nПремиерата на операта “Кармен” от Ж. Бизе в Париж в театър \"Опера Комик\" завършва с пълен провал, но във Виена постановката е посрещната с изключителен ентусиазъм. Бизе умира 3 месеца след премиерата.  \r\nЖорж Бизе (Александър Сезар Леополд, при кръщаването наречен Жорж) е френски композитор. Един от най-значителните представители на френското оперно творчество от втората пол. на XIX в. На 17 годишна възраст създава известната \"Симфония в до-мажор\", а през 1857 г. печели с \"Доктор Миракъл\" обявения от Жак Офенбах конкурс за оперета. Същата година завършва Консерватория и с кантата си \"Кловис и Клотилда\" печели Рим. премия. В Италия е от 1857 г. до 1860 г.; създава комичната опера \"Дон Прокопио\", операта \"Гуслата на емира\", оркестрови и инструментални пиеси, кантатата \"Васко да Гама\". Усилено продължава да твори и след завръщането си в Париж: \"Ловци на бисери\" (1863 г.), \"Иван Грозни\", \"Красавицата от Перт\", \"Джамиле\", музиката към \"Арлезианката\" от А. Доде, \"Кармен\". 1863 г.  \r\nОснована е Националната академия на науките в САЩ. 1855 г.  \r\nНа руския престол се възкачва Александър ІІ (1855 г.-1881 г.), от династия Романови. Той е най-големият син на Николай I Павлович и Александра Фьодоровна. Възпитател на Александър ІІ е генерал Ушаков П , а наставник - поетът В. А. Жуковски. Политическото положение в Русия след неуспешната Кримска война (1853-1856 г.) създава условия за реформи и Александър II ги започва. Отменя крепостното право на 3 март1861 г., за което е наречен Цар Освободител. Отменя също телесните наказания и въвежда нов университетски устав през 1863 г. Александър ІІ провежда земска и съдебна реформи. Започва подготовка за военна реформа. От 1862 г. обявява публично държавния бюджет. След 1866 г. се извършват няколко опита за атентат срещу императора. Това довежда до засилване на ролята на органите за вътрешна сигурност и репресиите срещу радикалните течения, организации и движения. През 1880 г. Александър ІІ създава върховна разпоредителна комисия начело с граф Лорис-Меликов. Александър ІІ приема закон за градско самоуправление през 1870 г. и закон за всеобща военна повинност през1874 г. В областта на външната политика руският император обръща особено внимание на т. нар. източен въпрос и отмяната на условията на Парижкия мирен договор от 1856 г. За да засили руското влияние на Балканите, той започва война с Турция (1877-1878 г.). Войната завършва с успешния за Русия Санстефански мирен договор (1878 г.), който обявява България за свободна държава. Берлинският конгрес (1878 г.), затвърждава политическото положение на Русия в Европа като велика сила.  \r\nПрез 1866 г.продава на САЩ Аляска, през 1864 г присъединява към територията на Империята Туркестан., Хива през 1873 г. и Кокандското ханство през 1876 г.  \r\nАлександър ІІ става жертва на атентат, организиран от радикалната организация \"Народна воля\". 1845 г.  \r\nФлорида става 27-я щат на САЩ. 1842 г.  \r\nВ САЩ за първи път в световната история е приет закон, регламентиращ детския труд. 1837 г.  \r\nАндрю Джаксън и Конгресът САЩ признават Република Тексас. \r\nВ периода 1821-1836 г. Тексас е част от Мексико. През 1836 г. се обявява за независима република. През 1845 г. Тексас става 28-и щат в САЩ. 1820 г.  \r\nВ САЩ е приет Мисурският компромис. Според него в Щатите едновременно се позволява робството в Мисури, което в същото време е отменено в Мейн.  \r\nМисурското споразумение е законодателен акт, приет от американския Конгрес, с който Мисури е допуснат до съюза като 24-я щат. След като територията заявява желание за участие като щат без ограничения за робството, конгресмените-северняци неуспешно се опитват да добавят поправки, които да ограничат последващо заробване. Когато Мейн (първоначално част от Масачузетс) пожелава да стане щат, споразумение благодарение на Хенри Клей позволява на Мисури да участва като робовладелски щат, а Мейн като свободен щат, като робството е забранено оттогава нататък в териториите северно от южната граница на Мисури. Споразумението на Клей на пръв поглед урежда въпросите с разпространението на робовладелството, но подчертава териториалното разединение. 1801 г.  \r\nДавид Емануел става първия евреин, заел поста губернатор в САЩ. Той е губернатор на щата Джорджия. 1705 г.  \r\nПетър I издава указ за наборна служба, с което се поставя началото на първата редовна руска армия.  \r\nПетър I Велики (1672 г.-1725 г.) е руски цар (от 1682 г.), първият руски император (от 1721 г.). Син на цар Алексей I Михайлович; от династията Романови. Наследява короната от Фьодор III (1682 г.) царува заедно с брат си Иван под регентството на сестра им София Алексеевна (до 1689 г.). Започва модернизация на Русия: реорганизира администрацията, установява йерархията на чиновниците (учредени са сенат, колегии), страната е разделена на губернии, построява новата столица Санкт-Петербург (1703 г.). Поверява на Светия синод управлението на църквата, като я отделя от държавата. Използва опита на западноевропейските държави в развитието на промишлеността, търговията и културата. За да получи излаз на Черно море, отвоюва Азов от турците (1696 г.). Обявява война на Швеция, но претърпява неуспех при обсадата на Нарва (1700 г.). Успява да отвори руски \"прозорец\" на Финския залив. През 1709 г. разбива при Полтава шведския крал Карл ХII, който търси убежище в Турция. Потегля срещу турците, но е обкръжен при р. Прут и едва се спасява от плен (1711 г.). Губи Азов, но чрез Нищадския договор получава Лифландия, Естландия, Карелия и част от Финландия. Открива АН в Петербург (1725 г.), Морската академия. Създател е на съвременният граждански шрифт (дн. печатна форма на кирилицата), въведен е нов календар (1700 г.). 1186 г.  \r\nИракският град Мосул признава властта на халиф Саладин. \r\nХалиф Саладин (1138 г.- 1193 г.) е султан на Египет (от 1171 г.), основател на династият на Аюбидите. Унищожава армията на франките край Тивериадското езеро и превзема Йерусалим, за чието освобождение в III и IV кръстоносен поход воюват кралете Фридрих Барбароса, Филип Август и Ричард Лъвското сърце. Популярен е и като герой от арабския фолклор. На тази дата са родени:  1953 г.  \r\nРоден е Зико (Артур Антунеш Коимбра) - бразилски футболист. Дебютира в бразилския национален отбор през 1976 г. През 1977 г. Зико е избран за футболист номер 1 на Южна Америка. В този период се състезава във \"Фламенго\", като през 1978 г. и 1979 г. е голмайстор на лигата, съответно с 26 и 21 гола, а през 1980 г. извежда клуба си до шампионската титла. Година по-късно \"Фламенго\" печели Междуконтиненталната купа след 3:0 срещу \"Ливърпул\", като и трите гола са дело на Зико. Още два пъти той е обявен за футболист номер 1 на Южна Америка. За бразилския национален отбор има изиграни 84 мача и отбелязани 58 гола. 1906 г.  \r\nРоден е Артур Лундквист- шведски писател. От 1968 г. той е член на Шведската академия на науките, която присъжда ежегодните Нобелови награди. Член е и на Световния съвет на мира от 1950 г. Автор е на повече от 70 книги и 500 статии. 1895 г.  \r\nРоден е Рагнар Антон Китил Фриш - норвежки икономист, който допринася много за обособяване на иконометрията като отделен учебен предмет. Първоначално, под ръководството на баща си, той се подготвя за златар, а впоследствие получава висше образование в Норвегия и Франция. От 1931 г. до 1965 г. Фриш е професор по икономика в Осло. През 1930 г. основава иконометрично дружество. Съветът му към Норвежката лейбъристка партия през 30-те и 50-те год. - да възприеме централното планиране за ключовите отрасли на промишлеността, прилага на практика иконометричните му идеи. След първоначалната си работа върху теорията на търсенето, чийто резултат е щателно извеждане на последователна теория от основни аксиоми, той посвещава много внимание на създаването на логическа национална счетоводна система, на икономическо планиране и на приложението на моделирането на решението за създаването на икономическа политика. През 1969 г. заедно с Тинберген Фриш получава първата Нобелова награда за икономика. Рагнар Антон Китил Фриш умира 31 януари 1973 г. 1880 г.  \r\nРоден е Лев Владимирович Шчерба (3.03.1880, Петербург - 26.12.1944, Москва) – руски езиковед; проф. в Ленинградския университет; специалист по много от живите езици и по общо езикознание; чл.-кор. на АН на СССР (1924 г.; от 1943 г. е действителен член). Завършва Санкт-Петербургския университет (1903 г.), ученик на Ж. Б. де Куртене. Основни научни интереси: общо езикознание, русистика, романистика, славистика, лексикография и педагогика. Създател на Ленинградската школа в езикознанието. Магистърската му дисертация “Руските гласни в качествено и количествено отношение” (1912 г.) анализира понятието “фонема”; на проблеми от фонологията и фонетиката Шчерба посвещава още много трудове. От изследванията по фонетика на отделните езици най-известна е “Фонетика на френския език”, резултат от многогодишно преподаване на френска ортоепия. Трудът има важно място в съвременната хронология. Шчерба се занимава и с въпроси на лексикографията (“Опит за обща теория на лексикографията”, 1940 г.). Интересна по повод взаимоотношението “език-реч” е статията му “За троякия аспект на езиковите явления и за експеримента в езикознанието” (1931 г.). 1823 г.  \r\nРоден е Гюла Андраши - австро-унгарски държавен деец. През 1867 г. е назначен за министър-председател на Унгария, а от 1871 г. до 1879 г. е министър на външните работи на Австро-Унгария. Като ръководител на австро-унгарската делегация на Берлинския конгрес 1878 г. съдейства активно за ревизирането на Санстефанския мирен договор 1878. Гюла Андраши умира на 18 февруари 1890 г. 1709 г.  \r\nРоден е Андреас Сигизмунд Марграф- немски химик, член на Берлинската АН от 1738 г. Той открива фосфорната киселина и магнезия. С помощта на микроскоп открива през 1747 г. кристали захар в тънки резени от корени на цвекло. На тази дата умират:  1962 г.  \r\nУмира Пиер Беноа - френски писател, член на Френската АН (1931 г.). Пише стихове и романи. Автор е на: \"Кьонигсмарк\" (1918 г.), \"Атлантида\" (1919 г.), \"Властителката от Ливан\" (1924 г.), \"Кладенците на Йаков\" (1925 г.), \"Загубения град\" (1954 г.) и \"Фабриций\" (1956 г.). Пиер Беноа е роден на 16 юни 1886 г. 1932 г.  \r\nУмира Ойген д'Албер – германски композитор. Един от най-значителните оперни композитори-веристи в немската музика. В творчеството си използва италиански оперен стил \"веризъм\". Автор е на повече от 20 опери, създадени по италиански маниер, но музиката им си остава немски по характер. Негови учители по пиано са П. и Х. Рихтер, а по-късно и Ф. Лист. Първата си опера \"Рубинът\" пише през 1893 г.. През следващите 10 години създава още 6 опери, по-значителна от които е \"Каин\". Голямата си слава на композитор печели с операта \"В долината\" (1903 г., поставена за първи път в София през 1928г. от Исай Добровен - диригент, и режисьорите П. К. Стойчев и Х. Попов). От останалите му произведения успех имат \"Мъртвите очи\" и \"Черната орхидея\". 1878 г.  \r\nУмира Владимир Черкаски - руски княз, общественик и политик. Завършва Юридическия факултет на Московския университет през 1844 г. Привърженик е на славянофилството. Сътрудничи на списание “Руска беседа”. Член е на Тулския губернски комитет и участва в подготовката за отменяне на крепостното право. От 1861 до 1863 г. Черкаски е миров посредник на Тулска губерния, а до 1866 г. - главен директор на правителствената комисия за вътрешните и духовните работи на кралство Полша. По време на Руско-турската война (1877-1878 г.) е пълномощник на Червения кръст при действащата руска армия и завеждащ гражданската част в България. Начело на Временното руско управление след смъртта на Черкаски застава неговият заместник генерал Димитрий Анучин. 1792 г.  \r\nУмира Робърт Адам - английски архитект, представител на английския класицизъм. Работи съвместно с брат си Джеймс Адам (1730 г.-1794 г.). Изгражда рационални стопански постройки (Кенуудхаус в Лондон, 1767 г.-1769 г.), обществени сгради (Единбургския университет, 1789 г.-1791 г.), жилищни квартали (Аделфи в Лондон, 1768 г.-1772 г.) и др. Придържа се към строгите класически форми, използва изящен декор, отделя голямо внимание на интериора и мебелите. Робърт Адам е роден на 3 юли 1728 г. 1703 г.  \r\nУмира Робърт Хук - английски физик, член на Лондонското кралско общество и негов секретар, открил през 1660 г. закона за еластичността на твърдите тела (закон на Хук), установил точките на топене на леда и кипене на водата, въвел термина “клетка”, усъвършенства барометъра, огледалния телескоп и микроскопа. 1605 г.  \r\nУмира Климент VIII (Иполит Алдобрандини) - папа (30.01.1592 г.- 3.03.1605 г.). Става кардинал през 1585 г. През 1592 г. е единодушно избран за папа. Старае се да защити Папската курия от испанско влияние и постепенно я противопоставя на Испания. Служи като посредник за сключване на мирния договор във Вервент (1598 г.), който постановява постоянен мир между Франция и Испания. Опитва се да върне крал Джеймз I Английски и кралица Ана Датска към католицизма, но не успява. С негово специално разрешение в Рим на 17 февруари 1600 г. е изгорен Джордано Бруно. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.03", "title": "Денят 3 март в световната история"}
{"url": "http://www.focus-news.net/news/2019/03/03/2630136/smolyan-dvizhenieto-po-pat-iii-866-v-s-shiroka-laka-shte-bade-vremenno-ogranicheno-zaradi-traditsionniya-kukerski-praznik.html", "text": "От 11.00 ч. до 12.30 ч., ще бъде ограничено движението по път III-866 Смолян - Широка лъка - Девин, в участъка от км 32+150 до км 35+350, в чертите на село Широка лъка. Това съобщиха от пресцентъра на  Агенция „Пътна инфраструктура“ . Спирането на трафика е за провеждането на  традиционния кукерски празник „Песпонеделник“ в село Широка лъка. \r\nМоторните превозни средства ще изчакват на място. При необходимост ще бъде осигурено преминаването на автомобили със специален режим на движение.", "date": "2019.03.03", "title": "Смолян: Движението по път III-866 в с. Широка лъка ще бъде временно ограничено заради традиционния кукерски празник"}
{"url": "http://www.focus-news.net/news/2019/03/03/2630126/shumen-s-tarzhestvena-zarya-proverka-v-grada-shte-bade-otbelyazan-natsionalniyat-praznik-na-republika-balgariya.html", "text": "С тържествена заря-проверка в града ще бъде отбелязан Националният празник на Република България и 141 години от Освобождението на страната. Това съобщиха от  Община Шумен . Зарята ще започне в 18.30 часа на площад „Кристал“ пред Паметника на загиналите във войните шуменци. В церемонията ще участват три блока от по 20 курсанти, а в четвъртия блок ще бъдат строени 20 ученици от 10-и и 11-и клас на средните училища „Сава Доброплодни“, „Йоан Екзарх Български“, „Панайот Волов“ и ППМГ „Нанчо Попович“. В ритуала ще се включат над 150 души. Командващ зарята ще бъде капитан Стефан Георгиев, заместник-командир на курсантската батарея. Полк. Емил Симеонов, началник на гарнизона и командир на военното формирование 34 200, ще приеме строя и рапортите. В церемонията ще се включи и Градският духов оркестър „Михаил Биков“ с диригент Христо Атанасов. Слово за националния празник ще произнесе областният управител проф. Стефан Желев, ще бъдат поднесени венци и цветя пред Паметника на загиналите във войните шуменци.  \r\nПрограмата за честването на празника ще започне в 10.15 часа със заупокойна молитва и молебен за здраве в храма „Св. Възнесение Господне“ в Шумен. В 11.00 часа в Драматично-кукления театър „Васил Друмев“ започва концертът на фолклорния ансамбъл „Мизия“ от Търговище. Той е под мотото „Свободата…Святата“, като входът е свободен.  \r\nПрез целия ден признателни граждани, ученици, представители на политически партии и всеки, който желае, ще има възможността да поднесе венци и цветя пред паметниците в Шумен и областта и по този начин да се преклони пред делото на всички войни, дали живота си за свободата на България.", "date": "2019.03.03", "title": "Шумен: С тържествена заря-проверка в града ще бъде отбелязан Националният празник на Република България"}
{"url": "http://www.focus-news.net/news/2019/03/03/2630128/stara-zagora-traditsionnoto-shestvie-s-300-metrovoto-balgarsko-zname-shte-se-provede-do-memorialniya-kompleks-branitelite-na-stara-zagora-na-3-mart.html", "text": "Традиционното шествие с 300-метровото българско знаме ще се проведе до мемориалния комплекс „Бранителите на Стара Загора“ на 3 март. Това съобщиха от пресцентъра на  Общината . За пета поредна година на Националния празник жители и гости на града ще тръгнат по пътя на свободата с шествието, което ще отнесе 300-метровото българско знаме до мемориалния комплекс „Бранителите на Стара Загора“. По повод 141 години от Освобождението на България, военни и родолюбиви граждани ще съпроводят трикольора до мястото-символ на героизма на старозагорци, дали живота си в защита на своя град, по време на Руско-турската война.  \r\nТържествата на Трети март започват с Божествена света литургия, която ще бъде отслужена в Катедрален храм „Свети Николай“. От 10.30 часа ще бъдат положени венци и цветя на паметниците, посветени на Освобождението на Стара Загора - Мавзолей-костница „19 юлий 1877”, Паметник на Трета опълченска дружина и подп. Калитин,  Паметник на загиналите воини в Джуранлийския бой, Паметник на загиналите във войните старозагорци и Паметник на Старозагорското въстание. \r\n„Ритуалът за издигане на Националното знаме пред сградата на Общината започва в 11.00 часа. Половин час по-късно оттам ще тръгне паметното шествие „За свободата…Да развеем българското знаме“, което ще премине през града по бул. Цар Симеон Велики“. В него и тази година ще се включат военният оркестър на Втора механизирана бригада, ученически оркестри и общинският духов оркестър, които ще свирят на определени места по маршрута. Очакваме старозагорци активно да се включат в шествието“, призова Иванка Сотирова, зам.-кмет на Община Стара Загора.  \r\nНа паметника „Бранителите на Стара Загора” ще бъдат разположени големи видео стени, на които ще се проследи пътя на националния флаг, със снимки ще бъде припомнен празника от предходните години.  \r\nВ 12.00 часа е финалът на шествието и издигане на националното знаме на мемориала „Бранителите на Стара Загора“.  \r\nЗа пръв път пред старозагорци ще бъде показан спектакълът „Докосни древността“ – демонстрация на Прабългарската школа „Бага- Тур“ с участието на общински фолклорен ансамбъл „Загоре“, народни читалища от Община Стара Загора, Национално дружество „Традиция“ и Българска федерация любители на историческото оръжие „Поп Минчо Кънчев ''. \r\nОт 16.00 часа в парк „Артилейски“ тържествата продължават с Националната инициатива „Пробуждане с хоро“ с участието на Народно читалище „Настроение 2017“ и фолклорни клубове от Стара Загора. \r\nПразничен концерт на Общинския фолклорен ансамбъл „Загоре“ започва в 18.00 часа на площада пред Общината. \r\nЧас по-късно ще бъде проведена и Тържествена заря-проверка с празнични илюминации. \r\nРегионалният исторически музей също се включва в тържествата. Той ще отвори врати безплатно за посетители 3 март от 10.00 часа до 18.00 часа. Предвидени са демонстрация на оръжие от Руско-турската освободителна война 1877/78 г. и образци на опълченски униформи, специализирана беседа на тема „Повторното освобождение на Стара Загора на 13 януари 1878 г.” и тематична викторина с награди. \r\nПо  повод Трети март от Общината ще поставят по автобусните спирки винили със снимки на различни артефакти отразяващи историята на Стара Загора от Неолита до наши дни.", "date": "2019.03.03", "title": "Стара Загора: Традиционното шествие с 300-метровото българско знаме ще се проведе до мемориалния комплекс „Бранителите на Стара Загора“ на 3 март"}
{"url": "http://www.focus-news.net/news/2019/03/03/2630134/afp-dnes-se-provezhdat-parlamentarni-izbori-v-estoniya.html", "text": "Естонците гласуват в неделя на парламентарни избори, като лявоцентристката коалиция ще се състезава с традиционните си либерални съперници и нарастващата  подкрепа за крайнодясна партия, предава  AFP . \r\nНе особено интензивната кампания се фокусира върху основни въпроси като данъчното облагане и публичните разходи, както и напрежението около образованието на руски език за значителното руско малцинство в Естония и разделението между градските и крайградските райони, пише агенцията. \r\nБлизо 40% от 880 690 избиратели, които имат право на глас, са използвали електронно гласуване , започнало по-рано, като официалните лица са убедени, че онлайн системата може да устои на всеки опит за намеса. \r\nПроучване, събиращо данни за гласуващите по електронен път, както и тези, които ще използват традиционните хартиени бюлетини в неделя, предполага неясен изход. \r\nЦентристката партия на премиера Юри Ратас печели 24,5% подкрепа, изоставайки с малко  от либералната партия за реформа, водена от бившия евродепутат Кая Калас , която събира  26,6%. \r\nОбещавайки да намали данъците и акцизите и залагайки на  анти-имиграционната реторика, крайно дясната ЕКРЕ се очаква да събере  до 17,3%, но трудно  може да намери коалиционни партньори според политическите анализатори в страната. \r\nОчаква се пет или шест партии да влязат в 101-местния парламент, което обещава трудни преговори за формиране на управляваща коалиция.   Юлиян Марков", "date": "2019.03.03", "title": "AFP: Днес се провеждат парламентарни избори в Естония"}
{"url": "http://www.focus-news.net/news/2019/03/03/2630137/kyustendil-ogranicheno-e-dvizhenieto-za-tovarni-avtomobili-nad-35-tona-po-pat-smolichano-pelatikovo-ot-km-10-do-km-14-poradi-propadane-na-chast-ot-patnoto-platno.html", "text": "Ограничено е движението за товарни автомобили над 3.5 тона по третокласен път-6222 Смоличано - Пелатиково от км 10 до км 14 поради пропадане на част от пътното платно на няколко места. Обходният маршрут е през селата Згурово - Неделкова Гращица - Невестино - Друмохар - Ваксево. Срокът за завършване на ремонтните дейности е 31 март 2019 година. Това съобщи за  Радио ‘‘Фокус’’ – Пирин дежурният служител в Областно пътно управление - Кюстендил. Нормално се извършва движението по главен път Е-79 и автомагистрала „Струма“. Двупосочно е движението в една лента на третокласен път 107 в участъка между село Пастра и Рилски манастир от км 27+700 до км 27+750 поради извършване на аварийно-възстановителни дейности по обрушване на ската. Участъкът е сигнализиран с пътни знаци. Срокът за приключване на ремонтните дейности е 29 март 2019 година. В една лента се осъществява и движението на третокласен път-602 Горна Козница - Бобов дол от км 16 до км 28 поради подмяна на ограничителни системи. Срокът за изпълнение на ремонтните дейности е до 28 март. \r\nНатали СТЕФАНОВА", "date": "2019.03.03", "title": "Кюстендил: Ограничено е движението за товарни автомобили над 3.5 тона по път Смоличано - Пелатиково от км 10 до км 14 поради пропадане на част от пътното платно"}
{"url": "http://www.focus-news.net/news/2019/03/03/2630140/pazardzhik-povishena-e-opasnostta-ot-padashti-kamani-v-planinskata-chast-na-oblastta.html", "text": "Нормално се осъществява движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. Повишена е опасността от падащи камъни в планинската част на областта. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.03.03", "title": "Пазарджик: Повишена е опасността от падащи камъни в планинската част на областта"}
{"url": "http://www.focus-news.net/news/2019/03/03/2630132/burgas-balgarovo-shte-chestva-osvobozhdenieto-na-balgariya-s-folkloren-kontsert-na-gradskiya-ploshtad.html", "text": "Българово ще чества Освобождението на България с фолклорен концерт на градския площад, който ще започне веднага след вдигане на националния флаг от 10.00 часа. Това съобщиха от пресцентъра на  Община Бургас . В него ще участват Фолклорен ансамбъл „Лукойл Нефтохим“ и Фолклорен ансамбъл „Канатица“ – Българово. След концерта, от 10.45 часа ще започне „Българовското шествие“ и поднасяне на венци и цветя пред Костницата в двора на храм „Свети Атанасий“. Предстои и рецитиране на стихове за Българово от Щериона Пехливанова.", "date": "2019.03.03", "title": "Бургас: Българово ще чества Освобождението на България с фолклорен концерт на градския площад"}
{"url": "http://www.focus-news.net/news/2019/03/03/2630133/lyubomir-hristov-kmet-na-shumen-treti-mart-e-data-koyato-dokosva-uma-i-sartseto-na-vseki-balgarin-na-tozi-den-se-razhda-svobodata.html", "text": "Трети март е дата, която докосва ума и сърцето на всеки българин, на този ден се ражда свободата. Това се казва в поздравителен адрес от кмета Община Шумен Любомир Христов по повод 141 години от Освобождението на България, съобщиха от пресцентъра на  Общината . \r\n„Уважаеми съграждани, приемете моите сърдечни поздравления по случай Националния празник – Освобождението на България от османско владичество. Трети март е дата, която докосва ума и сърцето на всеки българин. На този ден се ражда свободата, увенчала делото на народни просветители и революционери, изстрадана с кръвта на героите от Априлската епопея, с подвига на опълченците, с безпримерната саможертва на наши и чужди войни на историческия връх Шипка. Затова в деня на Освобождението ние се прекланяме пред паметта на загиналите като израз на всенародна признателност за извоюваната свобода“, се посочва в поздравителния адрес. „Трети март е празникът, който ни зарежда с чувството за дълг и любов към родината, ръководили нашите предци в борбите за обединение и национална независимост. Патриотизмът и саможертвата им ни задължават да следваме техните завети, да пазим достойнството си като народ и да предадем на децата си мечтата им за един по-добър и сигурен свят. Честит Трети март!“, се посочва още в поздравителния адрес.", "date": "2019.03.03", "title": "Любомир Христов, кмет на Шумен: Трети март е дата, която докосва ума и сърцето на всеки българин, на този ден се ражда свободата"}
{"url": "http://www.focus-news.net/news/2019/03/03/2630119/kyustendil-protestno-shestvie-za-po-dobar-zhivot-shte-se-provede-v-grada.html", "text": "Протестно шествие „За по-добър живот” ще се проведе в Кюстендил, предаде репортер на  Радио „Фокус” – Кюстендил . Протестът се организира в една от социалните мрежи. Той е насрочен от 13.00 часа на площад „Велбъжд”. Маршрутът предвижда преминаване през сградите на Областна дирекция на МВР – Кюстендил, Съдебна палата, Областна администрация и Община Кюстендил. Хората ще спрат за отдаване на почит към паметта на убития 35-годишен мъж, прободен смъртоносно, след масово сбиване в града. Сред поставените искания е отговорните институции да направят незабавна проверка на лицата в циганската махала, които видимо водят висок стандарт на живот, а резултатите от проверките да се обявят публично. Настоява се управлението да даде адекватни правомощия на служителите на МВР така, че да могат да изпълняват служебният си дълг в полза на гражданите, независимост от техния етнос. Иска се започване на незабавна процедура по узаконяване постройките в циганската махала, а тези които не отговарят на всички нормативни наредби, да бъдат премахнати. Протестът се обявява и за въвеждане на промени в законите за социалното подпомагане – една майка да получава помощи само и единствено ако детето и посещава училище; да се спрат помощите за родители на възраст под 18 години и в момента, в който една жена стане баба, да няма право да получава детски надбавки за детето, на което е родител; ограничаване на помощите до трето дете. Настоява се за образователен ценз на майката при определяне размера на помощите за деца, както и за незабавно спиране на всички помощи когато: социално слаб откаже предложена му работа без основателна причина, когато откаже да се образова, когато демонстрира висок стандарт на живот. Иска се лица участвали в сбиване, нанасяне на телесна повреда или вандализъм да бъдат наказвани с парична глоба и обществено полезен труд в полза на общината, както и по-бърза съдебна система. \r\nВенцеслав ИЛЧЕВ", "date": "2019.03.03", "title": "Кюстендил: Протестно шествие „За по-добър живот” ще се проведе в града"}
{"url": "http://www.focus-news.net/news/2019/03/03/2630135/blagoevgrad-samarskoto-zname-shte-bade-razvyato-navrah-natsionalniya-praznik-v-grada.html", "text": "Жители и гости на Благоевград ще могат да се докоснат до един от основните символи на Освобождението на България от турско робство – Самарското знаме. Това съобщиха от пресцентъра на  Общината . Реплика на бойния флаг ще съпровожда празничната програма на 3 март по повод Националния празник. Знамето ще бъде развято от НД „Традиция“.   \r\nСамарското знаме е един от първите български бойни флагове, национална светиня. То е един от най-важните военни символи на Българската армия. На 18 май 1877 година в Плоещ делегация от Самара, начело с Ефим Кожевников връчва Самарското знаме на Българското опълчение на специална церемония, в която знамето е заковано на дръжката със златни пирони. Последният пирон е закован от старият поборник войводата дядо Цеко Петков, който сваля калпак и с вдигнат към небето поглед възкликва: „Да даде Господ това свято знаме да премине от край до край през многострадалната българска земя. Нека нашите майки, жени и сестри да изтрият с него скръбните си очи, а след него да настане траен мир и благоденствие.“ Войводата участва и в освободителната руско-турска война. След нея отдава живота си на нова България. Той е народен представител в учредителното народно събрание и в първото обикновено народно събрание. Участва в приемането на Търновската конституция. \r\nПо време на Руско-турската война (1877 – 1878 г.) то се превръща в официалното знаме на българските доброволци в рамките на руската войска. Участва в едни от най-ключовите боеве по време на военните действия.  \r\nЗнамето е ушито от  тежък копринен плат от три цвята – малинов, бял и светлосин. От двете му страни имало черен кръст, обшит с красиви златни арабески. В средата на кръста от едната страна била изобразена Иверската икона на Божията Майка, а от другата страна -светите братя Кирил и Методий и съответно надписи: „Города Самара, болгарскому народу в 1876 году“ и „Да воскреснет Бог и расточится врази его.“ \r\nСамарското знаме е единственото знаме в историята на България, наградено с Орден „За храброст“.", "date": "2019.03.03", "title": "Благоевград: Самарското знаме ще бъде развято навръх Националния празник в града"}
{"url": "http://www.focus-news.net/news/2019/03/03/2630144/api-ot-1400-chasa-do-2000-chasa-na-4-mart-se-ogranichava-dvizhenieto-na-kamionite-nad-12-t-po-avtomagistralite-shte-badat-osigureni-dve-lenti-za-vlizashtite-v-sofiya-prez-vladaya.html", "text": "От 14.00 часа до 20.00 часа на 4 март се ограничава движението на камионите над 12 т по автомагистралите и най-натоварените пътища, ще бъдат осигурени две ленти за влизащите в София през Владая. Това съобщиха от пресцентъра на  Агенция „Пътна инфраструктура“ . Целта е повишаване на безопасността и увеличаване на пропускателната способност на инфраструктурата в края на почивните дни. Агенция „Пътна инфраструктура“ апелира шофьорите да карат разумно и със скорост, съобразена с метеорологичните условия, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. \r\nСъвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа: \r\n- автомагистралите; \r\n- път I-1 с. Ребърково - Ботевград, като движението се пренасочва по път II-16 Ребърково - Своге - Софийски околовръстен път в посока София; \r\n- път I-1 - от Благоевград до ГКПП „Кулата“; \r\n- път I-4 п. в. „Коритна“ - Велико Търново - Шумен; \r\n- път I-5 Русе - Велико Търново; \r\n- път I-8 ГКПП „Калотина“ - София; \r\n- път I-9 Варна - Бургас; \r\n- път II-18 Околовръстен път на град София; \r\n- път II-99 Бургас - Царево. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nВ пиковите часове заради интензивният трафик е възможно по-бавно придвижване в района на тунел „Витиня“ на АМ „Хемус“, където движението се осъществява двупосочно в тръбата за Варна, както и на път I-1 Ботевград – София, в участъка при км 210 в прохода Витиня, където движението се осъществява в една лента поради ремонт на анкерната стена. Необходимо е шофьорите да карат със съобразена скорост, спазвайки правилата за движение.  \r\nЗа улеснение на трафика през Владая и повишаване на пътната безопасност на 4 март, през светлата част от денонощието, ще има две ленти за влизащите в София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“ (в участъка с предишно наименование АМ „Люлин“). \r\nКарта с временната организация на движението по участъците от републиканската пътна мрежа в празничните дни през 2019 г. е публикувана  . Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.03.03", "title": "АПИ: От 14.00 часа до 20.00 часа на 4 март се ограничава движението на камионите над 12 т по автомагистралите, ще бъдат осигурени две ленти за влизащите в София през Владая"}
{"url": "http://www.focus-news.net/news/2019/03/03/2630139/kyustendil-uchastnichki-v-konkursa-devoyka-kyustendilska-prolet-2019-shte-razdadat-nad-1000-znamena-za-3-ti-mart.html", "text": "По случай Националния празник на България 3-ти март, четиринадесетте участнички в конкурса „Девойка Кюстендилска пролет - 2019\" ще раздадат над 1000 знамена на гражданите и гостите на Община Кюстендил. това съобщиха от пресцентъра на  Общината . Инициативата ще се проведе на площад „Велбъжд\" в 11.00 часа.  \r\nЧестванията на 141 години от Освобождението на България ще започнат от 11.00 часа с поднасяне на венци и цветя в знак на признателност към загиналите за свободата на България на паметника на „Булаир“ и празничен концерт с участието на народния изпълнител Карамфил Божиков и танцов състав „Македонска хубост“.", "date": "2019.03.03", "title": "Кюстендил: Участнички в конкурса „Девойка Кюстендилска пролет - 2019\" ще раздадат над 1000 знамена за 3-ти март"}
{"url": "http://www.focus-news.net/news/2019/03/03/2630141/blagoevgrad-petrich-shte-pochete-141-godini-ot-osvobozhdenieto-na-balgariya.html", "text": "Петрич ще почете 141 години от освобождението на България. Това съобщиха от пресцентъра на  Общината .  \r\nОт 11.00 часа пред паметник „Загинали за Родината“ ще бъде изнесена програма от ученици на Първо основно училище „Кочо Мавродиев“ - Петрич и положени цветя и венци. В 12.00 часа на сцената на градския площад започва празничният концерт на Вокално студио „Сгушена звездица“ под надслов „За теб, Българийо“. От 15.00 часа в квартален клуб „Дълбошница“ ще се проведе литературно четене „За род и Родина“, съвместна инициатива на Народно читалище „Братя Миладинови - 1914“ и клуб на пенсионера кв. „Дълбошница“.  \r\nВ празничния 3 март в къща „Ванга“, Национален парк-музей „Самуилова крепост“ и централна зала на Историческия музей входът за посетители ще бъде свободен. Община Петрич кани всички жители да се присъединят към проявите за Националния празник на България.", "date": "2019.03.03", "title": "Благоевград: Петрич ще почете 141 години от освобождението на България"}
{"url": "http://www.focus-news.net/news/2019/03/03/2630148/sofiya-zapochna-liturgiyata-po-povod-osvobozhdenieto-na-balgariya-v-patriarsheskata-katedrala-sv-aleksandar-nevski.html", "text": "Започна литургията по повод Освобождението на България в патриаршеската катедрала „Св. Александър Невски“, предаде репортер на  Агенция „Фокус“ . По време на богослужението ще бъдат отслужени Молебен за здравето и преуспяването на българския народ и Панихида за всички войни, дали живота си за българската свобода по време на Руско-турската освободителна война. Храмът увековечава събитията от 1877-1878 г.  Той носи името на св. Александър Невски, който е покровител на руското войнство през Руско-турската освободителна война.  \r\nВ днешния ден Православната църква отбелязва и Неделя Месопустна.  \r\nДеница КИТАНОВА", "date": "2019.03.03", "title": "София: Започна литургията по повод Освобождението на България в  патриаршеската катедрала „Св. Александър Невски“"}
{"url": "http://www.focus-news.net/news/2019/03/03/2630149/sport-barselona-pobedi-kato-gost-real-madrid-s-10-v-mach-ot-26-iya-krag-na-ispanskata-la-liga.html", "text": "Футбол: Барселона победи като гост Реал Мадрид с 1:0 в мач от 26-ия кръг на испанската Ла Лига с гол на Иван Ракитич в 26-та минута. Това е втора победа на каталунския отбор на „Сантяго Бернабеу“ в рамките на четири дни, след като в сряда Барселона победи Реал с 0:3 и го отстрани от турнира за Купата на Краля. Барселона е на чело на временното класиране с 60 точки и увеличи преднината си пред „кралския клуб“, който заема третото място с 48 точки.", "date": "2019.03.03", "title": "Спорт: Барселона победи като гост Реал Мадрид с 1:0 в мач от 26-ия кръг на испанската Ла Лига"}
{"url": "http://www.focus-news.net/news/2019/03/03/2630146/burgas-ekspozitsiite-na-istoricheskiya-muzey-shte-badat-otvoreni-za-bezplatno-poseshtenie-na-3-mart.html", "text": "На 3 март, националния празник на България, четирите експозиции на Регионален исторически музей – Бургас ще бъдат отворени за безплатно посещение от 09.00 до 17.00 часа. Това съобщиха от пресцентъра на  Община Бургас . Акцент в празничната програма на музея е гостуващата изложба от Национален парк „Шипка“. Тя може да бъде разгледана в Историческата експозиция на ул. „Лермонтов“ 31. Изложбата представя историята на Национален парк „Шипка“ чрез фотографии и фотокопия на оригинални документи. Проследено е цялостното превръщане на някогашното бойно поле в исторически резерват, започнало през далечната 1956 г. Множество архивни снимки показват етапите от строителството и живота на емблематичния „Паметник на свободата“ – символ на Освобождението на България.", "date": "2019.03.03", "title": "Бургас: Експозициите на Историческия музей ще бъдат отворени за безплатно посещение на 3 март"}
{"url": "http://www.focus-news.net/news/2019/03/03/2630147/pazardzhik-rodopskata-tesnolineyka-provezhda-praznichno-patuvane-po-sluchay-treti-mart.html", "text": "Родопската теснолинейка  провежда празнично пътуване по случай Трети март. Това съобщиха за  Радио „Фокус“ – Пазарджик  от Сдружение „За тесноленейката“. Тръгването е от гарата в Септември е в 8.46 ч. След около три часа атрактивното влакче ще пристигне на гарата в Якоруда, откъдето ще тръгне и празнично шествие към центъра на града. В читалището в Якоруда самодейни състави ще представят празнична програма, посветена на Деня на Освобождението на България. След това на площада ще се завие голямо българско хоро. След свободно време за разходка и обяд, влак „Родопи” потегля обратно в 15.54 часа и пристига в Септември в 19.21 часа. И сутринта, и вечерта има връзка от и за София, Пазарджик и Пловдив.  \r\n„БДЖ – Пътнически превози” ще въведе предварителна продажба на билети със запазени места за влак „Родопи” Септември – Якоруда – Септември на 03 март 2019 г. от големите гари в цялата страна, с цел да се осигури максимален комфорт и сигурност за пътуващите. \r\nАлбена ЖИЛЕКОВА", "date": "2019.03.03", "title": "Пазарджик: Родопската теснолинейка провежда празнично пътуване по случай Трети март"}
{"url": "http://www.focus-news.net/news/2019/03/03/2630151/veliko-tarnovo-s-dva-kontserta-i-maystorski-klas-za-uchenitsi-v-grada-shte-bade-pochetena-120-godishninata-ot-rozhdenieto-na-pancho-vladigerov.html", "text": "С два концерта и майсторски клас за ученици във Велико Търново ще бъде почетена 120-годишнината от рождението на Панчо Владигеров. Това съобщиха от пресцентъра на  Община Велико Търново . Събитията поставят началото на програмата за отбелязване на 150 години от основаването на Читалище „Надежда – 1869“. Повод за провеждането им също е честването на Националния празник, когато се навършват 141 години от българското Освобождение, както и Празникът на Старата столица – 22 март. \r\nНавръх 3 март почитателите на класическата музика ще могат да се насладят на изпълненията на именития цигулар проф. Йосиф Радионов и на майстора на контрабаса Калоян Трифонов. Съпроводът на пиано ще е дело на Зорница Радионова и Дора Христова. Концертът ще бъде в Изложбени зали „Рафаел Михайлов“ и ще започне в 17.30 ч. \r\nВъв Велико Търново проф. Йосиф Радионов и Калоян Трифонов ще ръководят и майсторски клас по цигулка, виола и контрабас. 21 изявени ученици от музикални училища в цяла България, на възраст от 9 до 18 години, са се записали за участие. Корепетитори ще са Зорница Радионова и Дора Христова. Майсторският клас ще се проведе в Читалище „Надежда – 1869“ и в Изложбени зали „Рафаел Михайлов“ от 2 до 4 март. Концертът на учениците ще бъде в експозиционния комплекс на 4 март, от 15.00 ч. \r\nОрганизатори на музикалните събития са Община Велико Търново, настоятелството на Читалище „Надежда – 1869“ и местното Сдружение „Силания“. Концертите и майсторският клас бяха анонсирани на пресконференция от председателката на сдружението – цигуларката Дочка Михова, Калоян Трифонов, експерта от дирекция „Култура“ Георги Чукуров и арх. Донка Колева – председател на настоятелството на Читалище „Надежда – 1869“.", "date": "2019.03.03", "title": "Велико Търново: С два концерта и майсторски клас за ученици в града ще бъде почетена 120-годишнината от рождението на Панчо Владигеров"}
{"url": "http://www.focus-news.net/news/2019/03/03/2630152/sofiya-vavezhda-se-organizatsiya-na-dvizhenieto-vav-vrazka-s-izpalnenie-na-avarien-remont-na-dilatatsionni-fugi-na-estakadata-pri-ul-bistrishko-shose.html", "text": "Въвежда се организация на движението във връзка с изпълнение на авариен ремонт на дилатационни фуги на естакадата при ул. „Бистришко шосе“. Това съобщиха от пресцентъра на  Столична община .   \r\nОт 08.00 часа до 13.00 часа се забранява влизането на пътни превозни средства /ППС/ по две ленти от лявата страна на южното пътно платно на СОП /посока гр. Пловдив/ на естакадата при ул. „Бистришко шосе“ в участък от 270 метра. Движението на ППС ще се извършва в останалата една лента от пътното платно в същия участък. \r\nОт 13.00 часа до 18.00 часа се забранява влизането на пътни превозни средства /ППС/ по две ленти от лявата страна на северното пътно платно на СОП /посока гр. Перник/ на естакадата при ул. „Бистришко шосе“ в участък от 40 метра. Движението на ППС ще се извършва в останалата една лента от пътното платно в същия участък.", "date": "2019.03.03", "title": "София: Въвежда се организация на движението във връзка с изпълнение на авариен ремонт на дилатационни фуги на естакадата при ул. „Бистришко шосе“"}
{"url": "http://www.focus-news.net/news/2019/03/03/2630142/sliven-s-praznichnoto-shestvie-i-140-metrov-tribagrenik-v-grada-shte-badat-otbelyazana-141-godini-ot-osvobozhdenieto-na-balgariya-na-3-mart.html", "text": "На 3 март се навършват 141 години от Освобождението на България от османско иго. По този повод в града ще бъде развят 140-метров трибагреник на 3 март. Това съобщиха от пресцентъра на  Община Сливен . В празничното шествие ще се включат 100 изпълнители на духова музика, 40 са моторите с 40 развети знамена. Празнично ще звънят камбаните на всички сливенски храмове. Предвидени са и илюминации.", "date": "2019.03.03", "title": "Сливен: С празничното шествие и 140-метров трибагреник в града ще бъдат отбелязана 141 години от Освобождението на България на 3 март"}
{"url": "http://www.focus-news.net/news/2019/03/03/2630138/stara-zagora-vavezhda-se-vremenna-organizatsiya-na-dvizhenieto-za-provezhdane-na-pametnoto-shestvie-na-3-mart.html", "text": "За пета поредна година на 3 март, Националния празник на Република България, старозагорци и гостите на града ще тръгнат в паметно шествие, което ще пренесе 300-метровия национален флаг до мемориалния комплекс „Бранителите на Стара Загора“. Това съобщиха от  пресцентъра на Община Стара Загора.  По повод 141 години от Освобождението на България, трикольорът ще се издигне на „Самарското знаме“ – символ на героизма на старозагорци, дали живота си в защита на своя град, по време на Руско-турската война. \r\nТържествата на Трети март започват с Божествена света литургия, която ще бъде отслужена в Катедрален храм „Свети Николай“. От 10.30 часа ще бъдат положени венци и цветя на паметниците, посветени на Освобождението на Стара Загора – Мавзолей-костница „19 юлий 1877”,  Паметник на Трета опълченска дружина и подп. Калитин,  Паметник на загиналите воини в Джуранлийския бой, Паметник на загиналите във войните старозагорци и Паметник на Старозагорското въстание. \r\nРитуалът за издигане на Националното знаме пред сградата на Общината ще започне в 11.00 часа, а 30 мин. по-късно оттам ще тръгне паметното шествие „За свободата… Да развеем българското знаме“. Поради реконструкцията на централния булевард, то ще премине по бул. „М.М.Кусев“, ул. „Ген. Гурко“, бул. „П. Евтимий“, а след това по бул. Цар Симеон Велики“ и обичайния маршрут ще достигне до монумента „Бранителите на Стара Загора.   \r\nС оглед безопасността на движението Община Стара Загора предприема необходимите мерки за спазване на реда за провеждане на шествието.Със заповед на кмета за времето от 10.00 часа до 13.00 часа на 3 март 2019 г. ще бъде спряно движението на всички видове транспорт както следва: \r\n1. ул. „Генерал Гурко“ – в отсечката от бул. „Митрополит Методий Кусев“ до бул. „Патриарх Евтимий“ \r\n2. бул. „Патриарх Евтимий“ – в отсечката от ул.  „Генерал Гурко“ до бул. „Цар Симеон Велики“ \r\n3. бул. „Цар Симеон Велики“ – в отсечката от бул. „Патриарх Евтимий“ по бул. „Никола Петков“, до пресечката с ул. „Родопи“; \r\n4. ул. „Любен Каравелов“ – в отсечката от ул. „Генерал Гурко” до ул. „Св. Княз Борис”, без да се ограничава движението по ул. „Генерал Гурко” и ул. „Св. Княз Борис”; \r\n5. ул. „Стефан Караджа“ в отсечката от ул. „Генерал Гурко” до ул. „Св. Княз Борис”, без да се ограничава движението по ул. „Генерал Гурко” и ул. „Св. Княз Борис”; \r\n6. ул. „Ангел Кънчев“ в отсечката от ул. „Генерал Гурко” до ул. „Св. Княз Борис”, без да се ограничава движението по ул. „Генерал Гурко” и ул. „Св. Княз Борис”; \r\n7. ул. „Подполковник Калитин“  в отсечката от ул. „Генерал Гурко” до ул. „Св. Княз Борис”, без да се ограничава движението по ул. „Генерал Гурко” и ул. „Св. Княз Борис”; \r\n8. ул. „Родопи“ в отсечката от бул. „Никола Петков“ до ул. „Виктор „Юго”; \r\nДвижението на обществен транспорт да се осъществява по обходен маршрут както следва: \r\n-  за движещите се посока запад – изток: ул. „Генерал Гурко“ – ул. „Ангел Кънчев“ – бул. „Славянски“ – бул. „Никола Петков“; \r\n- за движещите се посока изток – запад: бул. „Никола Петков“ – бул. „Славянски“ – ул. „Ангел Кънчев“ – ул. „Генерал Гурко“; \r\n- Автобусна линия № 8 ще се обслужва по маршрут: ул. „Генерал Гурко“ – ул. „Ангел Кънчев“ – бул. „Славянски“ - ул. „Крайречен“ – ул. „Христина Морфова“ до ул. „Хан Тервел“. \r\n- Автобусна линия № 17 ще се обслужва по маршрут: : ул. „Генерал Гурко“ – ул. „Ангел Кънчев“ – бул. „Славянски“ - бул. „Никола Петков“ - Пътен възел за гр. Казанлък на път I-5 – Хрищенско шосе; \r\nДвижението на превозните средства ще се нормализира незабавно след приключване на мероприятието, по преценка на служителите пряко ангажирани с охраната на събитието.\t \r\nПаркираните автомобили в указаните участъци, които затрудняват осъществяването на мероприятието, ще бъдат принудително отстранявани, посредством специализиран автомобил.  \r\nЗа желаещите да вземат участие в тържествения ритуал по поднасяне на венци и цветя пред Мемориален комплекс „Бранителите на Стара Загора\" Община Стара Загора осигурява безплатен транспорт.  \r\nАвтобусите ще тръгнат в 11.30 часа на 3 март 2019 г. от бул. „Руски“ /пресечката между ул. „Христо Ботев“ и ул. „Ген. Гурко“/, по следния маршрут: бул. „Руски“; ул. „Ген. Гурко“; бул. „Св. Патриарх Евтимий“; ул. „Хан Аспарух“; Околовръстен път; Парк „Бранителите на Стара Загора“.  \r\nСлед приключване на церемонията, автобусите ще се върнат обратно.", "date": "2019.03.03", "title": "Стара Загора: Въвежда се временна организация на движението за провеждане на паметното шествие на 3 март"}
{"url": "http://www.focus-news.net/news/2019/03/03/2630155/veliko-tarnovo-izsichane-na-hrasti-se-izvarshva-v-uchastak-ot-patya-mezhdu-polski-trambesh-i-veliko-tarnovo-shofyorite-tryabva-da-karat-vnimatelno.html", "text": "Изсичане на храсти се извършва в участък от пътя между Полски Тръмбеш и Велико Търново, шофьорите трябва да карат внимателно. Това съобщиха за  Радио „Фокус“ – Велико Търново  от Областно пътно управление. Дейностите текат в отсечката от км 88+050 до км 93+060 трябва да приключат до края на февруари.  \r\nНастилките в град Велико Търново са мокри, времето е ясно и слънчево. Нови въведени ограничения няма. Светофарите работят нормално. Трафикът в началото на празничния ден е спокоен.  \r\nВ областта настилките са предимно сухи, по усойните участъци на места са мокри. Времето е предимно ясно, без валежи и намалена видимост. Полицейски екипи има и на входовете и изходите на Велико Търново, както и в по-натоварените участъци от първокласната и второкласна пътна мрежа. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите все пак да карат внимателно. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 31 май. Затворен за товарни автомобили над 10 тона е път -551 Дебелец - Средни колиби - Елена. Обходният  маршрут е през Дебелец - В. Търново - Лясковски кантон - Миндя - Елена. Остава затворен поради свлачище  участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2019.03.03", "title": "Велико Търново: Изсичане на храсти се извършва в участък от пътя между Полски Тръмбеш и Велико Търново, шофьорите трябва да карат внимателно"}
{"url": "http://www.focus-news.net/news/2019/03/03/2630158/sliven-19-otbora-shte-uchastvat-v-lekoatleticheska-shtafeta-osvoboditel.html", "text": "19 са записаните училищни отбори, които ще вземат участие в 55-то издание на Лекоатлетическата щафета „Освободител“. Това съобщиха от пресцентъра на  Община Сливен . Спортната проява е за три възрастови групи. Това са момичета и момчета от 5-7 клас, юноши и девойки 8-10 клас и 11-12 клас. Стартът на първата възрастова група ще бъде даден в 11.00 часа пред сградата на Народно читалище „Зора – 1860“. Първият пост е с дължината на 140-метровият български трибагреник, който тази година е монтиран по бул. „Цар Освободител“. \r\nТрасето от 1200 м е разделено на 8 състезателни поста и ще бъде пробягано от отбори, състоящи се от 4 момичета и 4 момчета. Състезателният маршрут продължава по бул. „Цар Освободител“, надясно по бул. „Цар Симеон“, по ул. „Генерал Скобелев“ в посока полицията, включване по ул.„Великокняжевска“, с финал пл. „Хаджи Димитър“. \r\nНаграждаването на победителите ще се състои в 12.15 часа на площада, като Община Сливен е осигурила индивидуални награди за всеки един участник в надпреварата и възпоменателен медал с логото на щафетата на всеки отбор. За победителите на първо, второ и трето място са осигурени купи, медали и спортни якета \r\nОрганизатори са Община Сливен, Детски комплекс – Сливен и АСК по лека атлетика в Сливен.", "date": "2019.03.03", "title": "Сливен: 19 отбора ще участват в Лекоатлетическа щафета „Освободител“"}
{"url": "http://www.focus-news.net/news/2019/03/03/2630143/burgas-tarzhestven-kontsert-s-uchastieto-na-veselin-marinov-i-nikolina-chakardakova-shte-se-provede-v-darzhavnata-opera-na-3-mart.html", "text": "Тържествен концерт-спектакъл с участието на Веселин Маринов и Николина Чакърдъкова ще се проведе в Държавната опера в Бургас на 3 март. Това съобщиха от пресцентъра на  Община Бургас . Концертът е посветен на Националния празник на Република България. Той ще започне от 18.00 часа в Операта. Събитието е с вход свободен и се нарича „Българийо, в мен твойта свобода празнува“. В концерта ще участват Николина Чакърдъкова с Неврокопски танцов ансамбъл, винаги раздаващият се без остатък Веселин Маринов, духовият оркестър на Община Бургас, струнен оркестър, балетна формация и младежки хор при НУМСИ „Панчо Владигеров“, ДГ „Вълшебство“. Водещ ще бъде популярният български актьор Ники Сотиров, а режисурата е дело на Боян Даскалов.", "date": "2019.03.03", "title": "Бургас: Тържествен концерт с участието на Веселин Маринов и Николина Чакърдъкова ще се проведе в Държавната опера на 3 март"}
{"url": "http://www.focus-news.net/news/2019/03/03/2630145/smolyan-s-blagodarstven-moleben-praznichno-shestvie-i-pocheten-karaul-v-grada-shte-bade-otbelyazan-natsionalniyat-praznik.html", "text": "С благодарствен молебен, празнично шествие и почетен караул в Смолян ще бъде отбелязан националният празник на република България - 3 март. Това съобщиха от пресцентъра на  Община Смолян . От 09.00 часа в храм „Св. Никола” в квартал „Устово”, Негово Високопреподобие архимандрит Висарион, Архиерейски наместник на Смолянска духовна околия, ще отслужи Света Божествена литургия. От 10.00 часа в църквата ще се състои тържествен благодарствен молебен за руските освободители, посрещнати преди 141 години в същия храм. В 10.30 ч. от църквата „Св. Никола“ ще тръгне празнично шествие до площад „Възраждане“ с църковните хоругви, водено от Сдружение „Родопски хайдути“, които носят пушката на Капитан Петко войвода, защитник на Родопите през 1878-1879 г., съхранявана в Регионален исторически музей „Стою Шишков“ – Смолян. \r\nЗа 11.00 часа са предвидени почетен караул, поклонение и поднасяне на цветя пред Паметника на борците за свобода и Паметника на ген. Пьотр Черевин на площада. След това за жителите и гостите на града ще се проведе празничен концерт с участие на състави от Народно читалище „Кирил Маджаров-1866“. \r\nОбщина Смолян отправя молба към представителите на институциите, гражданите и партийните структури, които ще поднасят венци, да се запишат в 10.30 часа пред читалище „Кирил Маджаров” в квартал „Устово”.", "date": "2019.03.03", "title": "Смолян: С благодарствен молебен, празнично шествие и почетен караул в града ще бъде отбелязан националният празник"}
{"url": "http://www.focus-news.net/news/2019/03/03/2630154/obshtina-kardzhali-organizira-tarzhestvena-programa-za-chestvane-na-natsionalniya-praznik-na-balgariya-na-3-mart.html", "text": "Община Кърджали организира тържествена програма за честване на Националния празник на България - 3 март. Това съобщиха от пресцентъра на  Общината . Празникът ще започне в 11.00 часа с тържественото поднасяне на цветя и венци пред паметника на Руския воин в градинката пред църквата „Св. Георги“. Учебните заведения ще шестват по бул. „България“ и ще се построят пред паметника на Освободителите в Градската градина. Тържественият ритуал ще се състои в 12.00 часа. Венци и цветя ще бъдат поднесени от Общината и Областната администрация, от политически партии, учебни заведения, културни институти, неправителствени организации и граждани пред паметника на загиналите за Освобождението на Кърджали. Празничен концерт ще бъде изнесен след тържествения ритуал.", "date": "2019.03.03", "title": "Община Кърджали организира тържествена програма за честване на Националния празник на България на 3 март"}
{"url": "http://www.focus-news.net/news/2019/03/03/2630150/targovishte-s-moleben-za-blagodenstvie-na-balgarskiya-narod-v-grada-shte-zapochne-praznichnata-programa-za-treti-mart.html", "text": "С молебен за благоденствие на българския народ в града ще започне празничната програма за отбелязването на Националния празник на Република България. Това съобщиха от  Община Търговище . Той ще бъде отслужен в 10.00 часа в храм „Св. Йоан Рилски“. Инициативата е на Архиерейското наместничество в града. В 10.30 часа на площад „Свобода” ще се състои ритуалът за издигане на националния флаг и знамената на Европейския съюз и Общината. Ще участват Фанфарният оркестър на I ОУ „Христо Ботев“ и Духовият оркестър към Община Търговище. Традиционното празнично шествие до паметника на българо-руската дружба ще потегли в 10.45 часа от централния площад. То ще бъде предвождано от ученици от II СУ „Проф. Никола Маринов”, които ще развеят 15-метров български трибагреник. Пред монумента възпитаници I ОУ „Христо Ботев“ ще изнесат музикално-поетичната композиция „Пред олтара на свободата“, след което ще се състои и ритуалът за поднасяне на венци и цветя. Във връзка с честването на Националния празник, Славейковото училище ще е с вход свободен за посещения от 9.00 до 13.00 часа. В 17.30 часа в кафе-театъра на читалище „Напредък-1864“ ще започне безплатна кинопрожекция на филма „Козият рог“. Проявите ще приключат в 19.00 часа с празнична заря на площад „Свобода“.", "date": "2019.03.03", "title": "Търговище: С молебен за благоденствие на българския народ в града ще започне празничната програма за Трети март"}
{"url": "http://www.focus-news.net/news/2019/03/03/2630156/chepelare-shte-otbelezhi-natsionalniya-praznik-treti-mart-s-pohod-do-vrah-mechi-chal-i-proverka-zarya.html", "text": "По повод Националния празник на Република България Трети март, по традиция в Община Чепеларе се организират редица събития. Това съобщиха от пресцентъра на  Община Чепеларе . Най-колоритното от тях е традиционният поход до връх Мечи чал, организиран от инициативни граждани, Българският съюз за защита на Родопите и фондация „Обществен фонд – Чепеларе“. Шествието започва от площад „Олимпийски“ под звучните патриотични песни и гордо развените байраци и ще се отправи към Паметника на загиналите във войните чепеларци. След отдаване на заслужена почит  и уважение към загиналите, шествието ще се отправим към върха. Няма населено място, в което Трети март да не бъде почетено подобаващо. По същото време в село Орехово е организиран поход до „Челевещата пещера“ в израз на признателност към загиналите. \r\nПрограмата за честванията на 3 март продължава в 17:30 ч. на площад „Олимпийски“, където ще се изявят самодейците от НЧ „Родопска искра 1880“ заедно с Детския театрален състав към читалището. Денят завършва с тържествена програма и военния ритуала проверка –заря, с участието на 101-ви Алпийски полк – гр. Смолян, което ще се проведе от 18:00 часа на площада. \r\nЗа любителите на по-екстремните усещания и зимните спортове, в Пампорово 3 март ще бъде отбелязан с Голямото ски спускане със знамена и носии. За трета поредна година на Трети март всички заедно ще се спуснат от връх Снежанка в Пампорово, облечени в народни носии. И тази година спускането с Голямото знаме ще започне в 11:30 часа от кулата „Снежанка“, ще премине по писта №6 и ще акостира на плаца „Студенец“, където се събират всички присъстващи на събитието. По традиция точно в 12:00 часа ще прозвучи националния химн, след което ще се извият големи хора под съпровода на родопски гайди. От 10:30 до 11:20 качването с лифтовете до кулата „Снежанка“ ще бъде безплатно за всички, които искат да участват в шественото спускане от върха.", "date": "2019.03.03", "title": "Чепеларе ще отбележи Националния празник Трети март с поход до връх Мечи чал и проверка-заря"}
{"url": "http://www.focus-news.net/news/2019/03/03/2630160/sofiya-vavezhda-se-organizatsiya-na-dvizhenieto-vav-vrazka-s-futbolna-sreshta-na-natsionalen-stadion-vasil-levski.html", "text": "Въвежда се организация на движението във връзка с футболна среща на Национален стадион „Васил Левски”. Това съобщиха от пресцентъра на  Столична община . Забраняват се престоят и паркирането на пътни превозни средства, с изключение на автомобилите на участниците в мероприятието, както следва: \r\nОт 08.00 до 19.00 часа на 03.03.2019 г. при сектор „Г” на  Националния стадион „Васил Левски”. \r\nОт 10.00 до 19.00 часа на 03.03.2019 г. на моста пред Национален стадион „Васил Левски”  \r\n От 16.30 часа на 03.03.2019 г. до приключване на футболната среща, само при необходимост и по преценка на ръководството на СДВР ще се забранява влизането на пътни превозни средства в двете посоки, с изключение на автобусите на масовия градски транспорт по: \r\nул. „Ген. Гурко” между бул. „Васил Левски” и бул. „Евлоги и Христо Георгиеви”; \r\nбул. „Евлоги и Христо Георгиеви” между пл. „Орлов мост” и бул. „Черни връх”; \r\nбул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.03.03", "title": "София: Въвежда се организация на движението във връзка с футболна среща на Национален стадион „Васил Левски”"}
{"url": "http://www.focus-news.net/news/2019/03/03/2630157/violeta-stoyneva-obshtina-blagoevgrad-podgotvili-sme-tarzhestvena-programa-s-koyato-shte-otbelezhim-141-godini-ot-osvobozhdenieto-na-balgariya.html", "text": "Общинатае подготвила тържествена програма, с която ще отбележи 141 години от Освобождението на България. Това каза за  Радио „Фокус“ - Пирин  Виолета Стойнева, началник на отдел „Култура“ към Общината. „По стара традиция тържествата ще започнат в 09.30 часа в двора на църковен храм „Въведение Богородично“, където с празничен звън на църковните камбани и полагане на цветя на паметния знак на майор Иван Павлович Орлински стартират тържествата ни. В 10.30 часа ще бъдат положени цветя и на паметната плоча, изградена в чест на посрещането на руските освободителни войски. От там ще тръгне и празнично шествие, водено от представителен духов оркестър на Сухопътните войски. По същото време от Съдебната палата ще тръгне шествието на благоевградските училища“, посочи тя. Стойнева уточни, че двете шествия ще се слеят на площад „Македония“, където в 11.00 часа тържествено ще бъде издигнат националният флаг на Република България и ще бъде отслужен молебен за благоденствие на българския народ. По думите ѝ кметът на Община Благоевград д-р Атанас Камбитов ще поздрави гражданите, след което ще се проведе протокол по полагане на венци и цветя пред паметника на Гоце Делчев. Виолета Стойнева добави, че празникът ще продължи с концерт на Ансамбъл „Пирин“ и фолклорните състави към Центъра за личностно и творческо развитие на децата на Благоевград. \r\nНатали СТЕФАНОВА", "date": "2019.03.03", "title": "Виолета Стойнева, Община Благоевград: Подготвили сме тържествена програма, с която ще отбележим 141 години от Освобождението на България"}
{"url": "http://www.focus-news.net/news/2019/03/03/2630153/plovdiv-s-reditsa-sabitiya-asenovgrad-shte-otbelezhi-natsionalniya-praznik-na-republika-balgariya-3-ti-mart.html", "text": "С редица събития Асеновград ще отбележи Националния празник на Република България - 3-ти март, съобщиха от  Общината . Честванията започват от 11.00 часа в храм „Свети Димитър“, където ще се отслужи панихида в памет на загиналите за Освобождението на България, след което ще се поднесат цветя на гроба на прапоршчик Вишняков. В 11.30 часа на пл.“акад. Николай Хайтов” ще се проведе военен ритуал по издигане на националния флаг на Република България. Кметът на Община Асеновград д-р Емил Караиванов ще произнесе тържествено слово. Честванията завършват с празничен концерт на рок група „Епизод”. Организаторите на събитието са Община Асеновград, Военно формирование 24490 и Архиерейско наместничество.", "date": "2019.03.03", "title": "Пловдив: С редица събития Асеновград ще отбележи Националния празник на Република България - 3-ти март"}
{"url": "http://www.focus-news.net/news/2019/03/03/2630164/razgrad-s-istoricheska-vazstanovka-v-grada-shte-badat-otbelyazani-141-godini-ot-osvobozhdenieto.html", "text": "За първи път в Разград тази година ще бъде представена историческа възстановка „Освобождение“. Това съобщиха от  Общината . Събитието ще започне от 11.00 часа на площад „Възраждане“. Сдружение „Жива история“ – Шумен ще направи реконструкция – възстановка, на  военните действия при с. Езерче, посрещане на Освободителите в Разград и дипломатическия акт  Санстефански мирен договор, подписан на 3 март 1878 година. Живата историческа картина ще бъде пресъздадена с участието на Национално дружество „Традиция“ – Шумен, Сдружение „Клуб Миноносец Дръзки“ – Варна и със специалното участие на Христо Драгозов в ролята на княз Дондуков-Корсаков. Във възстановката ще участват 65 гости – реенактори, към тях ще се присъединят  артисти от Капански ансамбъл – Разград. Тържеството ще продължи с издигане на националния флаг от новите почетни граждани на Разград – Здравко Душков, Здравко Занков и проф. Пламен Радев. Следва тържествено слово на кмета на Община Разград д-р Валентин Василев, връчване на благодарствени грамоти от Сдружение „Жива история“, като честването ще завърши с ритуал за поднасяне на венци и цветя в памет на загиналите за Освобождението.", "date": "2019.03.03", "title": "Разград: С историческа възстановка в града ще бъдат отбелязани 141 години от Освобождението"}
{"url": "http://www.focus-news.net/news/2019/03/03/2630163/varna-s-vhod-svoboden-i-pateshestvie-vav-vremeto-voennomorskiyat-muzey-shte-otbelezhi-3-mart.html", "text": "С вход свободен от 09.30 до 17.30 часа и „пътешествие във времето“ Военноморският музей във Варна ще отбележи 3 март. Това съобщиха от пресцентъра на  Военноморския музей . В специално подготвено за Националния празник фотоколажно ателие посетителите ще бъдат провокирани да застанат до емблематични личности от българската морска история, свързани с морето, да „седнат“ на палубата на кораби от близкото и далечното минало или да плават в различни географски ширини. Гостите на музея ще могат да се „снимат“ с цар Борис III, с възпитаника на Морското училище във Варна – поета Никола Вапцаров, с морския капитан Васил Филев, служил на кораби от Българското търговско параходно дружество до 1940 г., както и  с офицери от Щаба на флота. Дигиталната среда ще позволи на желаещите да се качат на палубата на кораба „Дръзки“, заедно с екипажа, участвал в атаката на турския крайцер „Хамидие“, да усетят радостта от улова на риболовния кораб „Албатрос“ през 1965 г. или да преживеят бурята на кораба „Миджур“ в Норвежко море.  \r\nЛюбопитните фотографии, в чието време посетителите ще се пренесат, са от фонда на Военноморския музей, а за автентичното усещане на посетителите в техните срещи с миналото ще допринесе екипът на Център за неформално образование и културна дейност „Алос“. Фотоателието „Сподели историята“ ще работи от 11.00 часа до 15.00 часа, а принтираните снимки ще може да бъдат взети за спомен.", "date": "2019.03.03", "title": "Варна: С вход свободен и „пътешествие във времето“ Военноморският музей ще отбележи 3 март"}
{"url": "http://www.focus-news.net/news/2019/03/03/2630166/d-r-atanas-kambitov-kmet-na-blagoevgrad-neka-pazim-balgarskoto-samosaznanie-ustoyalo-pred-nabezite-na-porobitelya-i-da-badem-obedineni-v-imeto-na-nashata-rodina.html", "text": "Нека пазим българското самосъзнание, устояло пред набезите на поробителя и да бъдем обединени в името на нашата Родина. Това се посочва в поздравителния адрес на кмета на Община Благоевград д-р Атанас Камбитов по повод Националния празник - 3 март, съобщиха от пресцентъра на  Община Благоевград . „3 март - най-важната и паметна дата в историята на България! 3 март - денят, в който народът ни свежда глава, пред подвига на всички онези, които дадоха живота си за свободна България! 141 години Свобода! Нека пазим българското самосъзнание, устояло пред набезите на поробителя! Нека да бъдем обединени в името на д-р Атанас Камбитов.", "date": "2019.03.03", "title": "Д-р Атанас Камбитов, кмет на Благоевград: Нека пазим българското самосъзнание, устояло пред набезите на поробителя и да бъдем обединени в името на нашата Родина"}
{"url": "http://www.focus-news.net/news/2019/03/03/2630159/kardzhali-natsionalniyat-praznik-shte-bade-otbelyazan-tarzhestveno-v-momchilgrad.html", "text": "Националният празник 3-ти март ще бъде отбелязан тържествено в Момчилград. Това съобщиха от пресцентъра на  Община Момчилград . Ритуалът, посветен на Освобождението на България от османско робство, ще започне с издигане знамето на Република България в 11.00 часа пред паметника-мемориал „Костница“ на загиналите за освобождението на града през войните. Ще бъдат поднесени венци и цветя. Общинската администрация, жители и гости на града, директори на училища и детски градини, учителски колективи и служители в държавните учреждения, ще се присъединят към честването на Националния празник на България.", "date": "2019.03.03", "title": "Кърджали: Националният празник ще бъде отбелязан тържествено в Момчилград"}
{"url": "http://www.focus-news.net/news/2019/03/03/2630167/prof-stefan-zhelev-oblasten-upravitel-na-shumen-prez-godinite-radio-fokus-se-prevarna-v-simvol-na-dostoverna-i-obektivna-informatsiya.html", "text": "През годините Радио „Фокус“ се превърна  в символ на достоверна и обективна информация. Това се посочва в  поздравителен адрес от областния управител на Шумен проф. Стефан Желев  по повод 10-ата годишнина на Радио „Фокус“ - Шумен. „През годините Радио „Фокус“ се превърна  в символ на достоверна и обективна информация за случващото се в нашето ежедневие и проблемите, които вълнуват хората от област Шумен. Отговорността, с която работите и възможността различните гледни точки и мнения да бъдат представени във Вашия ефир, са пример за професионализъм, с който печелите на Вашите слушатели“, се посочва в поздравителния адрес. На екипа на Радио „Фокус“ - Шумен проф. Стефан Желев пожелава здраве и вдъхновение за още по-високи постижения.", "date": "2019.03.03", "title": "Проф. Стефан Желев, областен управител на Шумен: През годините Радио „Фокус“ се превърна  в символ на достоверна и обективна информация"}
{"url": "http://www.focus-news.net/news/2019/03/03/2630171/burgas-suhi-sa-patnite-nastilki-na-teritoriyata-na-oblastta-mokri-uchastatsi-sa-vazmozhni-v-rayona-na-malko-tarnovo.html", "text": "Движението в областта се извършва нормално. Това съобщи за  Радио „Фокус“ – Бургас  дежурният от Областно пътно управление. Сухи са пътните настилки на територията на областта, мокри участъци са възможни в района на Малко Търново \r\nВ град Бургас движението също се извършва нормално. Натоварен е трафикът в някои участъци от бул. „Одрин“ и бул. „Тодор Александров“, както и по бул. „Димитър Димов“, в района на кръстовището с кръгово движение на входа на Бургас и по бул. „Захари Стоянов“ в посока жк. „Меден Рудник“. \r\nМария КУРТЕВА", "date": "2019.03.03", "title": "Бургас: Сухи са пътните настилки на територията на областта, мокри участъци са възможни в района на Малко Търново"}
{"url": "http://www.focus-news.net/news/2019/03/03/2630172/blagoevgrad-bez-zabavyane-se-osashtestvyava-preminavaneto-prez-gkpp-ilinden.html", "text": "Без забавяне се осъществява преминаването през ГКПП „Илинден“. Това съобщиха за  Радио „Фокус“ - Пирин  от „Гранична полиция“. Нормално се извършва преминаването през ГКПП „Кулата“. Без проблеми се осъществява преминаването  на ГКПП „Златарево“. \r\nНатали СТЕФАНОВА", "date": "2019.03.03", "title": "Благоевград: Без забавяне се осъществява преминаването през ГКПП „Илинден“"}
{"url": "http://www.focus-news.net/news/2019/03/03/2630165/kyustendil-muzeynite-ekspozitsii-v-grada-rabotyat-bez-vhodna-taksa-po-povod-natsionalniya-praznik-na-balgariya.html", "text": "Музейните експозиции в града работят без входна такса по повод Националния празник на България. Това съобщи за  Радио „Фокус” – Кюстендил  Валентин Дебочички, директор на Регионален исторически музей – Кюстендил. Четири музейни експозиции са с вход свободен на Трети март. Едната от тях е къщата музей „Ильо Войвода” с експозиция за национално-освободителните борби на населението от Кюстендилския край. Жителите и гостите на града могат да разгледат археологическата експозиция в зала „Асклепий”. В къщата музей „Димитър Пешев” е представена експозиция, посветена на Димитър Пешев и спасяването на българските евреи през Втората световна война. Безплатно ще работи и музеен комплекс „Св. Георги”. \r\nВенцеслав ИЛЧЕВ", "date": "2019.03.03", "title": "Кюстендил: Музейните експозиции в града работят без входна такса по повод Националния празник на България"}
{"url": "http://www.focus-news.net/news/2019/03/03/2630169/veliko-tarnovo-liturgiya-se-otsluzhva-v-katedralniya-hram-rozhdestvo-bogorodichno-po-sluchay-mesni-zagovezni.html", "text": "Литургия по случай Месни заговезни се отслужва в катедралния храм „Рождество Богородично“. На 3 март, осем седмици преди Великден, Българската православна църква чества Неделя Месопустна. Сред народа денят е известен като Месни заговезни. Богослужението в града започна с камбанен звън, който събра десетки миряни, предаде репортер на  Радио „Фокус“ – Велико Търново . Името на празника идва от това, че е последният ден преди Великденските пости, в който е разрешено да се яде месо. Според традицията днес се иска прошка от момъка, за да получи момата, която си е избрал. \r\nЗаговява се с месо, затова празничната трапеза е само от месни ястия. В седмицата след „Месни заговелки“ се яде много извара, масло и яйца. Това е и последната седмица, в която младите могат да се събират, да пеят и играят хора. До Великден следват хранителни и духовни пости. \r\nНа Месни заговезни се приготвят баница с мас и извара, кокошка, яде се свинско месо. През цялата седмица до Сирни заговезни се устройват веселби и игри, защото след това те са строго забранени. В храмовете се четат откъси от Светото писание, които говорят за Страшния съд. Така Църквата припомня за трагичните последици от греха и призовава всички към служба на ближния и към добродетелност. \r\nПрез седмицата — в сряда, петък и неделя се връзват люлки и момците и момите се люлеят за здраве. Също така през цялата седмица (или само на Сирни заговезни) се палят огньове и пак за здраве се прескачат; после около тях се играят хора и се пеят песни. Затова празникът се нарича и Поклади. \r\nЛуиза ТРАНЧЕВА", "date": "2019.03.03", "title": "Велико Търново: Литургия се отслужва в катедралния храм „Рождество Богородично“ по случай Месни заговезни"}
{"url": "http://www.focus-news.net/news/2019/03/03/2630170/plovdiv-s-podnasyane-na-ventsi-i-tsvetya-pred-pametnika-na-general-kartsov-v-karlovo-shte-badat-otbelyazani-141-godini-ot-osvobozhdenieto-na-balgariya.html", "text": "С поднасяне на венци и цветя пред паметника на Генерал Карцов в Карлово ще бъдат отбелязани 141 години от Освобождението на България, предаде репортер на  Радио \"Фокус\" - Пловдив . Събитията по повод Трети март ще започнат в 10.00 часа на пл. „20-ти юли“, където ще се състои церемония по издигане на националното знаме. От 10.45 часа се организира общобългарско хоро в подкрепа на националната кампания „Пробуждане с хоро“. От 11.00 пред паметника на Генерал Карцов ще се състои поднасяне на цветя. \r\nТони МИХАЙЛОВ", "date": "2019.03.03", "title": "Пловдив: С поднасяне на венци и цветя пред паметника на Генерал Карцов в Карлово ще бъдат отбелязани 141 години от Освобождението на България"}
{"url": "http://www.focus-news.net/news/2019/03/03/2630175/kardzhali-prohodimi-sa-patishtata-na-teritoriyata-na-oblastta-obrabotki-sreshtu-zaledyavane-sa-izvarsheni-v-rayonite-na-daladzha-kirkovo-i-makaza.html", "text": "Пътищата в областта са проходими. Това съобщиха за  Радио „Фокус“  от Областно пътно управление - Кърджали. Облачно е, със слаби превалявания от дъжд в районите на Чал, Кирково и Маказа. В района на Овчево е сухо. Мъгли има на Звиница, Йончево и Мост, видимостта е от 50 до 150 м. На Даладжа мъглата се вдига, видимостта е до 200 м. Обработени са превантивно частично заледени места през нощта в районите на Даладжа, Кирково и Маказа. Безпрепятствено е движението по пътищата и на прохода Маказа, няма регистрирани инциденти. Температурите са от 1 до 5 градуса.  \r\nДарина ДЕЕНИЧИНА", "date": "2019.03.03", "title": "Кърджали: Проходими са пътищата на територията на областта, обработки срещу заледяване са извършени в районите на Даладжа, Кирково и Маказа"}
{"url": "http://www.focus-news.net/news/2019/03/03/2630177/varna-shofyorite-tryabva-da-preminavat-s-povisheno-vnimanie-po-magistrala-cherno-more-sled-varna-zaradi-remontni-deynosti.html", "text": "С повишено внимание и съобразена скорост трябва да се преминава през магистрала „Черно море“ след Варна. Причината са продължаващите ремонти, предаде репортер на  Радио „Фокус“ – Варна . В момента преминаването се осъществява двупосочно в платното в посока Бургас. Спокойна е към този час обстановката в областта. Времето е облачно, но видимостта е добра, пътните настилки са сухи. Във връзка с очаквания засилен трафик за почивните дни в града и входно-изходните точки полицейското присъствие е засилено. Движението в участъка Кранево – Варна продължава да е ограничено за моторни превозни средства над 10 тона. Обходният маршрут е през Кичево и Оброчище. Движението по път II-29 разклон Варна – Добрич от км 38+100 до км 43+515 трябва да се осъществява с повишено внимание поради частични ремонтни дейности на асфалтовата настилка. Трафикът в този участък се регулира с пътни знаци. \r\nДиана СТОЕВА", "date": "2019.03.03", "title": "Варна: Шофьорите трябва да преминават с повишено внимание по магистрала „Черно море“ след Варна заради ремонтни дейности"}
{"url": "http://www.focus-news.net/news/2019/03/03/2630179/varna-mladezhi-gerb-podariha-12-metrov-natsionalen-flag-za-krepostta-ovech-v-provadiya.html", "text": "По повод националния празник на България Младежи ГЕРБ подариха 12-метров флаг за крепостта „Овеч\" в Провадия. Трибагреникът украси голямата спираловидна стълба, която води към западния вход на средновековната твърдина над града. Това съобщиха от пресцентъра на  ПП ГЕРБ – Варна . „Крепостта „Овеч\" е част от забележителното културно-историческо наследство на Провадия, на Варненска област и на цяла България. Това величествено място ни изпълва с гордост, затова вярваме, че националният флаг, който издигнахме, ще докосва още по-силно сърцата на хората, щом погледнат към възвишението”, сподели Ивайло Парушев от МГЕРБ – Провадия. В родолюбивата инициатива участваха и народният представител Галя Желязкова и младежи от организацията на ГЕРБ във Варна. Ден преди 3 март те подариха знамето на директора на Историческия музей Николай Христов и лично поставиха 12-метровия флаг. „Размерът на трибагреника е съобразен с височината на атрактивната стълба, която осигурява достъп до крепостта откъм самия град. Радвам се, че ръководството на музея в Провадия прегърна идеята на младежите и на големите български празници флагът ще краси възвишението”, коментира общинският съветник Димо Димов, който ръководи организацията на ГЕРБ – Провадия. Той поздрави екипа на музея по повод 3 март, като му пожела да продължава всеотдайно да съхранява и популяризира забележителната ни история.  „3 март не е просто почивен ден в календара, а тържество на силния български дух”, посочи Галя Желязкова и апелира повече млади хора да се включат в честванията, за да споделят емоцията на празника и да покажат, че пазят националните идеали, които са ни завещали героите, извоювали Освобождението на България.", "date": "2019.03.03", "title": "Варна: Младежи ГЕРБ подариха 12-метров национален флаг за крепостта „Овеч“ в Провадия"}
{"url": "http://www.focus-news.net/news/2019/03/03/2630178/grozdelina-georgieva-regionalen-etnografski-muzey-plovdiv-na-mesni-zagovezni-trapezata-e-prebogata-a-ot-sledvashtiya-den-sadarzha-samo-hrani-s-mlechen-proizhod.html", "text": "На Месни заговезни трапезата е пребогата, а от следващия ден съдържа само храни с млечен произход. Това каза за  Радио „Фокус“ – Пловдив  Грозделина Георгиева, уредник в Регионален етнографски музей – Пловдив. По думите ѝ днес на трапезата присъстват блажни храни, задължително месо в различни варианти, като хлябовете не са обредни. „Седмицата, която предшества Месни заговезни се нарича „Чиста“, защото в два от дните, сряда и петък, задължително се спазва пост. В седмицата след Месни заговезни се разделяме с блажното ядене на животински продукти. Остават само неща като сирене, кашкавал и мляко. През цялата седмица до Сирни заговезни се устройват веселби и игри, защото след това те са строго забранени“, обясни Грозделина Георгиева. Тя добави, че следващата неделя, когато е Сирни заговезни, традиционната трапеза вече изключва тези млечни храни и християните се подготвят за предстоящия пост. \r\nТони МИХАЙЛОВ", "date": "2019.03.03", "title": "Грозделина Георгиева, Регионален етнографски музей – Пловдив: На Месни заговезни трапезата е пребогата, а от следващия ден съдържа само храни с млечен произход"}
{"url": "http://www.focus-news.net/news/2019/03/03/2630176/pazardzhik-s-praznichna-programa-v-peshtera-shte-badat-otbelyazani-141-godini-ot-osvobozhdenieto-na-balgariya.html", "text": "С празнична програма в Пещера ще бъдат отбелязани 141 години от Освобождението на България. Честването на Националния празник ще започне в 10.30 часа с поднасяне на венци и цветя на паметниците на кап. Сафонов и Братя Горови, съобщиха от  Общината . В 10.45 часа тържествено ще бъде издигнато Националното знаме на Република България. От 11.00 часа започва празничен концерт с участието на ансамбъл „Славейче” и изпълнителките на български народни песни Сестри Диневи.", "date": "2019.03.03", "title": "Пазарджик: С празнична програма в Пещера ще бъдат отбелязани 141 години от Освобождението на България"}
{"url": "http://www.focus-news.net/news/2019/03/03/2630181/pss-usloviyata-vav-visokite-chasti-na-planinite-ne-sa-podhodyashti-za-turizam.html", "text": "Условията във високите части на планините не са подходящи за туризъм. Това съобщиха за  Агенция „Фокус“  от  Планинската спасителна служба (ПСС) към БЧК . Изключение е Пирин, където времето е ясно и тихо. Температурите са в интервала от -10 до 0 градуса. \r\nСки пистите в курортите са обработени, лифтовете работят. На Банско условията за ски са отлични. \r\nПрез изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.03.03", "title": "ПСС: Условията във високите части на планините не са подходящи за туризъм"}
{"url": "http://www.focus-news.net/news/2019/03/03/2630182/stara-zagora-s-tseremoniya-po-izdigane-na-natsionalnoto-zname-v-kazanlak-be-otbelyazana-141-vata-godishnina-ot-osvobozhdenieto-na-balgariya.html", "text": "С церемония по издигане на националното знаме на площад „Севтополис“ в Казанлък започва тържествената програма за 141-вата годишнина от Освобождението на България, предаде кореспондент на  Радио „Фокус” . Ритуалът бе изпълнен от военнослужещи от 61-ва Стрямска механизирана бригада в Казанлък. Отслужен бе водосвет за здраве и благоденствие от казанлъшки свещеници. На събитието присъстваха председателят на Общинския съвет Николай Златанов, зам.-кметове на Община Казанлък, общински съветници, ученици, граждани. Литературно-музикална композиция посветена на националния празник Трети март представиха ученици от Средно училище \" Екзарх Антим I\". \r\nВ града от 28 февруари до 1 март се състояха редица прояви, свързани с отбелязване на годишнината: открита бе изложбата „Опълченци от Казанлъшкия край“, в Детски отдел на библиотека „Искра” бе прожектиран филмът „Епопеята на Шипка“, състоя се и тържествен общоградски концерт, посветен на Освобождението. \r\nПроявите свързани с отбелязване на годишнината ще продължат на Шипка. В 11.00 часа ще започне официалната част на тържествата. Великотърновският митрополит Григорий ще отслужи заупокойна молитва в памет на загиналите герои за свободата на България. Председателят на Народното събрание Цвета Караянчева ще произнесе слово по повод Националния празник и ще приеме строя на почетния караул. Очаква се на тържествата на историческия връх да присъстват дипломати, народни представители, областни управители, кметове на населени места от цялата страна. \r\nОт 12.30 часа пред Паметника на свободата на връх „Свети Никола” ще започне ритуал по поднасяне на венци и цветя.  \r\nСлавяна ГАЙДАРОВА", "date": "2019.03.03", "title": "Стара Загора: С церемония по издигане на националното знаме в Казанлък бе отбелязана 141-вата годишнина от Освобождението на България"}
{"url": "http://www.focus-news.net/news/2019/03/03/2630185/plovdiv-vazstanoveno-e-dvizhenieto-pri-km-144-na-avtomagistrala-trakiya-v-posoka-burgas.html", "text": "Възстановено е движението при км 144 на автомагистрала „Тракия“ в посока Бургас. Това съобщиха от пресцентъра на  Агенция „Пътна инфраструктура“ .", "date": "2019.03.03", "title": "Пловдив: Възстановено е движението при км 144 на автомагистрала „Тракия“ в посока Бургас"}
{"url": "http://www.focus-news.net/news/2019/03/03/2630183/veliko-tarnovo-s-blagodarstven-moleben-za-osvobozhdenieto-na-balgariya-zapochva-praznichnata-programa-v-svishtov.html", "text": "С благодарствен молебен за Освобождението на България започва празничната програма в Свищов. Той ще бъде отслужен в църквата „Св. Троица“, а началото ще е 10.30 часа, съобщават за  Радио „Фокус“ – Велико Търново  от Отдел „Култура и културно наследство“ на Община Свищов. От 11.00 часа на пл. „Алеко“ ще се проведе военен ритуал по издигане на националното знаме на Република България. Традиционното общоградско шествие ще тръгне в 11.15 часа от площада към паметника на Свободата на площад „Свобода“, където ще се проведе ритуал по полагане на венци и цветя в памет на загиналите за Освобождението на България. \r\nОт Община Свищов припомнят, че всички жители и гости на града могат да разгледат изложбата „България – земя на герои“, която бе открита преди броени дни в къщата музей „Алеко Константинов“. Тя представя оригинални документи, фотографии, литографии, огнестрелно и хладно оръжие от Освободителната война и ще остане в града до края на месеца. \r\nЛуиза ТРАНЧЕВА", "date": "2019.03.03", "title": "Велико Търново: С благодарствен молебен за Освобождението на България започва празничната програма в Свищов"}
{"url": "http://www.focus-news.net/news/2019/03/03/2630174/pazardzhik-moleben-za-zdrave-i-blagopoluchie-shte-bade-otsluzhen-v-tsarkvata-sv-bogoroditsa-po-povod-treti-mart.html", "text": "Молебен за здраве и благополучие ще бъде отслужен в църквата „Св. Богородица“ в Пазарджик по повод Трети март, съобщиха от  Община Пазарджик . Ще бъдат поднесени и цветя и венци на паметни плочи, свързани с Освобождението. Празничният концерт на площад „Константин Величков” ще е с начало 10.30 часа и ще започне с програма на духова формация при Симфонично-оперетно дружество „Маестро Г. Атанасов”. Кметът на Община Пазарджик Тодор Попов ще издигне знамето на Република България в 11.00 часа на площад „Константин Величков” и ще произнесе празнично слово. Програмата предвижда концерт с участието на представителните детски фолклорни състави „Чудесия” и „Чавдар” към Младежки дом, „Детство” към ОДК и Детско-юношески фолклорен ансамбъл „Елица“.", "date": "2019.03.03", "title": "Пазарджик: Молебен за здраве и благополучие ще бъде отслужен в църквата „Св. Богородица“ по повод Трети март"}
{"url": "http://www.focus-news.net/news/2019/03/03/2630187/vitseprezidentat-iliyana-yotova-v-poslednite-godini-se-nablyudava-stremezh-kam-prenapisvane-na-istoriyata-v-dvete-kraynosti.html", "text": "В последните години се наблюдава стремеж към пренаписване на историята в двете крайности. Това каза за празничното предаването „За честа и славата на България“ на  Радио „Фокус“  в интервю пред Росица Ангелова вицепрезидентът Илияна Йотова, която е на посещение в САЩ и отбелязва националният празник 3 март с българската общност на Западното крайбрежие. Тя добави, че българският народ не е получил даром свободата си през 1877-1878 година, без величието на Българското Възраждане, без интелектуална мисъл през векове, без идеите на националноосвободителните движения - войната нямаше да се състои. „Руско-турската война е резултат от борбите на българския народ от специалната и огромна роля на Българската православна църква, от това, че се получи международен отзвук в Европа след потушаването на Априлското въстание. Да, разбира се, както винаги, има и сметки и интереси на великите сили, но заслугата за победната война е преди всичко на българския народ, на освободителите от Русия, на всички онези, които са участвали в тази война, защото знаем добре, че е имало представители във войната на страната на Русия и от други държави. За мен не е важно да се позиционираме в едната или другата крайност, и 141 години по-късно е добре да помислим какви са посланията от онези години – посланията за свобода, за мир и днес, в XXI век те имат своите измерения. Думичката „свобода“, думичката „мир“ са повече от актуални в един наистина много тревожен, много разбъркан свят, в който живеем“, поясни вицепрезидентът. Илияна Йотова каза още, че в Съединените американски щати българската общност очаква с огромно нетърпение празника и дори се разиграват сцени от Руско-турската война, от националноосвободителното движение, пеят се патриотични песни, а атмосферата е много тържествена.", "date": "2019.03.03", "title": "Вицепрезидентът Илияна Йотова: В последните години се наблюдава стремеж към пренаписване на историята в двете крайности"}
{"url": "http://www.focus-news.net/news/2019/03/03/2630173/veliko-tarnovo-tri-muzeya-v-grada-rabotyat-s-vhod-svoboden-po-povod-natsionalniya-praznik-na-balgariya.html", "text": "Три музея във Велико Търново работят с вход свободен днес. Те са част от безплатната пешеходна обиколка на града, която Регионалния исторически музей подарява на жителите и гостите по случай Националния празник на България. Това съобщи за  Радио „Фокус“ – Велико Търново  Теменуга Георгиева, главен екскурзовод и експерт в културната институция. Беседата е под надслов „Те загинаха за нашата свобода“ и в рамките ѝ трима екскурзоводи ще покажат на туристите различни интересни исторически забележителности. Инициативата съществува от 2012 година. Пешеходният тур ще започне в 10.00 часа от площад „Съединение” 1 пред музей „Възраждане и Учредително събрание“, а екскурзоводи ще са Светла Йорданова, Димитър Димитров и Пенка Виткова. В рамките на обиколката участниците ще влизат безплатно в музеите „Възраждане и Учредително събрание”, Затвор” и „Сарафкина къща”. \r\nЛуиза ТРАНЧЕВА", "date": "2019.03.03", "title": "Велико Търново: Три музея в града работят с вход свободен по повод Националния празник на България"}
{"url": "http://www.focus-news.net/news/2019/03/03/2630189/blagoevgrad-muzeynite-ekspozitsii-v-grada-se-otvoreni-za-bezplatni-poseshteniya-po-povod-natsionalniya-praznik-na-balgariya.html", "text": "Музейните експозиции в града се отворени за безплатни посещения по повод Националния празник на България. Това каза за  Радио „Фокус“ – Пирин  д-р Кирил Алексиев, директор на Регионален исторически музей – Благоевград. По думите му жителите и гостите на града ще имат възможност да посетят различни временни и постоянни експозиции. Д-р Кирил Алексиев поздрави всички българи по повод Националния празник и пожела да бъдат здрави и обединени. \r\nЛивия НИНОВА", "date": "2019.03.03", "title": "Благоевград: Музейните експозиции в града се отворени за безплатни посещения по повод Националния празник на България"}
{"url": "http://www.focus-news.net/news/2019/03/03/2630186/kongres-na-balgarite-v-ukrayna-neka-delata-na-levski-botev-karavelov-badat-za-primer-i-napomnyat-che-badeshteto-ni-zavisi-samo-ot-nas-i-ot-tova-koeto-pravim-dnes.html", "text": "Нека делата на Левски, Ботев, Каравелов бъдат за пример и напомнят, че бъдещето ни зависи само от нас и от това, което правим днес. Това се посочва в  поздравителен адрес  от Конгреса на българите в Украйна по повод Националния празник на България - 3 март. „Честит национален празник! Честит 3-ти март – Ден на Освобождението на България от турско робство. Именно този ден бележи възстановяването на българската държавност и на картата на Европа България отново се появява като страна, макар и в различни граници от преди.  Българите сме силен народ. Въпреки петвековното робство, сред българите се намират хора, които не само будят народа, но и го водят към борба за освобождение. Тази борба започва от словото на Паисий и постепенно се превръща в национално движение с многобройни герои, познати и непознати. Националната идея сплотява българите и извън България. Данаил Николаев, Стефан Ламбовски, Георги Тодоров – това са част от великите бесарабски българи, завърнали се в България. Болградската гимназия оказва голямо влияние за подготовка на редица кадри, които участват в управлението на България и възраждането ѝ в края на 19ти и началото на 20 век.  \r\nЛевски, Ботев, Каравелов – нека тези имена бъдат винаги нещо повече от имена на национални отбори, стадиони и улици. Нека делата им бъдат за пример и ни напомнят, че нашето бъдеще зависи само от нас и от това, какво правим днес. Бъдете здрави и силни българи!“, пише още в поздравителния адрес.", "date": "2019.03.03", "title": "Конгрес на българите в Украйна: Нека делата на Левски, Ботев, Каравелов бъдат за пример и напомнят, че бъдещето ни зависи само от нас и от това, което правим днес"}
{"url": "http://www.focus-news.net/news/2019/03/03/2630191/pazardzhik-strelcha-shte-se-vklyuchi-v-initsiativata-probuzhdane-s-horo-po-povod-natsionalniya-praznik-na-balgariya.html", "text": "Градът ще се включи в инициативата „Пробуждане с хоро“ по повод Националния празник на България, съобщиха за  Радио „Фокус“ – Пазарджик  организаторите на проявата. Инициативата е на „Българи за България“ и „Сдружение Азбукари“, с която ще се даде старт на гражданската вълна „Българи за България“. В програмата са предвидени отслужване на благодарствен молебен от 10.30 часа в храм-паметник „Св. Арахангел Михаил“, поклонение пред паметника на Панайот Волов, ритуал по издигане на националното знаме и слово на кмета Стойно Чачов от 11.00 часа. Празничната програма ще е с участието на ученици от НУ „Паисий Хилендарски.  \r\n„Пробуждане с хоро“ е кауза за пробуждане на българите в страната и по света със символа на единението, енергията, силата на духа и тялото – българското хоро. \r\nАлбена ЖИЛЕКОВА", "date": "2019.03.03", "title": "Пазарджик: Стрелча ще се включи в инициативата „Пробуждане с хоро“ по повод Националния празник на България"}
{"url": "http://www.focus-news.net/news/2019/03/03/2630168/lokalno-makedoniya-dnes-shte-se-provede-23-tiya-kongres-na-sdsm.html", "text": "Днес СДСМ ще проведе 23-тия си партиен конгрес. Преди това  в хотел \"Александър Палас\" ще се проведат заседания на Изпълнителният и Централен съвет на партията, пише македонското електронно издание  “Локално“ \r\nНа конгреса ще бъде представен кандидатът за президент на управляващата коалиция Стево Пендаровски, подкрепен от 31 политически партии. \r\nСлед  откриването на Конгреса ще последва  обръщение от министър-председателя и лидера на СДСМ Зоран Заев, а работната част ще бъде закрита за обществеността. \r\nСтево Пендаровски получи подкрепа за съвместен президентски кандидат от 31 политически партии от коалицията, ръководена от СДСМ, правителствената коалиция и всички поддръжници на концепцията за общ кандидат за президент. \r\n„Уважаеми граждани, отново се събрахме всички македонци, албанци, сърби, турци, власи, роми, бошняци и всички останали. За първи път в македонската история, различни етноси застават зад един кандидат. Спряхме се на  Стево Пендаровски. Надпартиен, проевропейски, граждански, приятел и президент на всички и за всички граждани на Република Северна Македония“, заяви премиерът Заев за кандидата. \r\nЗа съвместния кандидат за президент Стево Пендаровски е изключителна чест да бъде подкрепен от представители на всички етнически общности, от 31 политически партии, но и от много граждани, които не са членове на политически партии, пише Пендаровски в своя профил в социалната мрежа „Фейсбук“ след получаване на подкрепа кандидат за президент на коалицията, водена от СДСМ и правителствената коалиция. \r\nВ същото време лидерът на ДСИ Али Ахмети свиква Централния съвет на партията, на който ще бъдат обсъдени съвместната кандидатура за президент, предстоящият конгрес на младежкото крило на партията, както и на женската организация и въпросът за приемане на нови членове. \r\nПървият кръг на изборите на президентските избори е насрочен за 21 април, а вторият ще се проведе на 5 май.  Юлиян Марков", "date": "2019.03.03", "title": "„Локално“ (Македония): Днес ще се проведе 23-тия конгрес на СДСМ"}
{"url": "http://www.focus-news.net/news/2019/03/03/2630188/varna-bozhestvena-liturgiya-zapochna-v-katedralniya-hram-sveto-uspenie-bogorodichno-po-povod-natsionalniya-praznik-na-balgariya.html", "text": "Божествена Литургия се отслужва в катедралния храм „Свето Успение Богородично“ по повод Националния празник на България. Денят съвпада и с Месопустна неделя, която се отбелязва от Православната ни църква, предаде репортер на  Радио „Фокус“ – Варна . От 10.30 часа ще бъде поставено начало на поредица прояви за честването на 141-вата годишнина от Освобождението на България. В този час се очаква да се състои тържественото издигане на националното знаме на площад „Св. св. Кирил и Методий“, от където ще последва шествие до паметника на руските войни в Морската градина. \r\nДиана СТОЕВА", "date": "2019.03.03", "title": "Варна: Божествена литургия започна в катедралния храм „Свето Успение Богородично“ по повод Националния празник на България"}
{"url": "http://www.focus-news.net/news/2019/03/03/2630193/plovdiv-katastrofa-mezhdu-kamion-i-dzhip-e-stanala-v-rayona-na-km-144-na-am-trakiya-nyama-postradali.html", "text": "Катастрофа между камион и джип е станала в района на км 144 на АМ „Тракия“, в посока Бургас. Това съобщи за  Радио „Фокус“ – Пловдив  говорителят на Областната дирекция на МВР. Сигналът за инцидента е получен малко след 07.00 часа тази сутрин. Според подадената информация, камионът е блъснал отзад джипа. Няма пострадали при инцидента. Движението по магистралата в посока Бургас е било ограничено до изтегляне на катастрофиралите моторни превозни средства. \r\nТони МИХАЙЛОВ", "date": "2019.03.03", "title": "Пловдив: Катастрофа между камион и джип е станала в района на км 144 на АМ „Тракия“, няма пострадали"}
{"url": "http://www.focus-news.net/news/2019/03/03/2630192/blagoevgrad-s-pohod-do-istoricheskata-mestnost-krasta-zhitelite-na-obshtina-simitli-shte-otbelezhat-natsionalniya-praznik-na-balgariya.html", "text": "С поход до историческата местност Кръста жителите на община Симитли ще отбележат Националния празник – Трети март, предаде репортер на  адио „Фокус“ – Пирин . За всички желаещи да стигнат до село Ракитна са осигурени безплатни автобуси, които ще тръгнат в 09.45 от площада в село Крупник, а в 10.00 часа от паркинга под училището в град Симитли. \r\nВръх Кръста е мястото, където руско-турските войски са застигнати от вестта за Освобождението. Всяка година на 3 март родолюбци от Симитли ходят до там, където има паметник на освободителите. Тръгването към местността ще бъде в 11.00 часа. \r\nЛивия НИНОВА", "date": "2019.03.03", "title": "Благоевград: С поход до историческата местност Кръста жителите на община Симитли ще отбележат Националния празник на България"}
{"url": "http://www.focus-news.net/news/2019/03/03/2630184/nikolay-melemov-kmet-na-smolyan-3-mart-1878-g-otbelyazva-vazkresenieto-na-edin-narod-chiyato-visoka-duhovna-i-materialna-kultura-be-podlozhena-na-unishtozhenie.html", "text": "Преди 141 години в историята на България една дата става синоним на святата дума Свобода. Тази дума векове наред е раждала герои, мъченици и будители, които със слово и меч са творили историята. Със златни букви са изписвали категоричната воля на поробените – Свобода или смърт. Това казва в поздравителен адрес по повод Трети март кметът на Смолян Николай Мелемов, съобщиха от пресцентъра на  Община Смолян . \r\n„На 3 март отдаваме заслужена почит и на руския генерал Пьотр Черевин, който Освобождава Райково и Пашмакли. На 17 януари 1878 г. тържествено е посрещната Казашката кавалерийска бригада на генерала и в Устово се създава първото българско управление, което работи до Берлинския договор, който ревизира сключения Санстефански договор. 3 март 1878 г. отбелязва възкресението на един народ, чиято висока самобитна духовна и материална култура бе подложена на унищожение. Затова нека на този ден се поклоним пред мъчениците на свободата, да си спомним за кръста, който носим, за вярата и борбата на книжовниците и будителите, съхранили духовното ни богатство и запалили огъня на националното пробуждане и възраждане. Мисията на Трети март е да ни сплотява и пречиства. Пречиства ни с онази изконна обич към Отечеството, която ни прави горди българи. Този ден е не само тържествена дата, но и пътеводител към българския собствен облик, с който се открояваме в обединеното европейско семейство. \r\nЧестит национален празник, уважаеми съграждани! \r\nНека да не забравяме да защитаваме всекидневно свободата си – като дух и мисъл, като воля и дело, като мъдрост и родолюбие“, казва още в поздравителния си адрес кметът Николай Мелемов.", "date": "2019.03.03", "title": "Николай Мелемов, кмет на Смолян: 3 март 1878 г. отбелязва възкресението на един народ, чиято висока духовна и материална култура бе подложена на унищожение"}
{"url": "http://www.focus-news.net/news/2019/03/03/2630195/chavdar-angelov-muzey-shipka-buzludzha-otbranata-na-shipka-se-yavyava-klyuchova-za-blagopoluchniya-izhod-na-rusko-turskata-osvoboditelna-voyna.html", "text": "Отбраната на Шипка се явява ключова за благополучния изход на Руско-турската освободителна война. Това каза директорът на Национален парк-музей „Шипка – Бузлуджа” Чавдар Ангелов в интервю за  Агенция „Фокус“   по повод 3 март. „Боевете при отбраната на Шипченския проход през лятото на 1877 г. се случват в един доста труден за руската Дунавска армия момент. В нейния състав се сражава и Българското опълчение. Няколко дни преди боевете при Шипка и Св. Никола предният отряд на ген. Гурко търпи поражение в прословутата битка при Стара Загора. През същото време русите търпят неуспехи при втората атака на Плевен. Така че руската армия е в едно доста затруднено положение. Още повече, че след победата при Стара Загора армията на Сюлейман паша и въобще войските на Османската империя получават един допълнителен стимул“, разказа Ангелов. По думите му в хода на тези 6-дневни боеве, наречени по-късно и с основание Шипченска епопея, руските офицери и войници, подкрепени от шестте български опълченски дружини, показват завиден героизъм и желание да бъде извоювана крайната победа.  Ангелов отчете, че не са редки случаите и моментите в тези 6-дневни боеве, в които именно опълченците практически спасяват положението. „Така че в този ред на мисли в тази първа и добре организирана българска военна част, която впоследствие ляга в основата на създадената няколко месеца по-късно същата година Българска армия, има своя значим принос за извоюване на тази така ценна и важна победа. След като е прекършен устремът на Сюлейман паша на север, на практика Руската армия получава възможност да прегрупира своите сили и няколко месеца по-късно Плевен да бъде овладян и да бъде преминат успешно Стара планина в края на декември 1877 г., за да се достигне до битката при турския укрепен лагер между селата Шипка и Шейново в подножието на прохода“, допълни Ангелов.  \r\nДеница КИТАНОВА", "date": "2019.03.03", "title": "Чавдар Ангелов, музей „Шипка – Бузлуджа“: Отбраната на Шипка се явява ключова за благополучния изход на Руско-турската освободителна война"}
{"url": "http://www.focus-news.net/news/2019/03/03/2630196/varna-praznichno-shestvie-shte-premine-prez-tsentralni-bulevardi-na-grada-po-povod-treti-mart.html", "text": "Празничната програма за Националния празник във Варна започна в 9.00 часа с отслужване на света Литургия в катедралния храм „Св. Успение Богородично”, предаде репортер на  Радио „Фокус“ – Варна . В 10.30 часа на площад „Св. св. Кирил и Методий” ще започне тържествено издигане на националното знаме. От 10.45 часа е предвидено от катедралния храм да тръгне общоградско шествие. Както всяка година, пред намиращия се наблизо паметник на Граф Игнатиев около 11.00 часа ще бъдат поднесени цветя. По-късно шествие се очаква да премине от паметника на Граф Игнатиев по бул. „Княз Борис I”, през бул. „Сливница”, Морска градина и до Мемориалния паметник на украинските воини. Там около 11.45 часа също се очаква да бъдат поднесени венци и цветя. След това шествието ще се отправи към Паметника на руските воини. Около 12.00 часа там се очаква да започне поклонение с полагане на венци и военен ритуал.  \r\nПразнична програма е предвидена и в някои от районните кметства в града. В 11.00 часа пред Народно читалище „Просвета 1927” в квартал „Аспарухово” трябва да започне концертът „Да празнуваме заедно“. От 13.30 часа в Парка с Мемориал на руските воини – освободители в местността Терасите на Район „Владислав Варненчик” ще се състои тържество с ритуал и полагане на венци и цветя. От 18.00 часа в Зала 1 на Фестивалния и конгресен център ще започне и традиционният празничен концерт-спектакъл „България – един завет“. В него ще вземат участие Академичният танцов театър към Варненски свободен университет „Черноризец Храбър”, ансамбли при Средно училище за хуманитарни науки и изкуства „Константин Преславски”, при НЧ „Отец Паисий 1934” и ученици от Национално училище по изкуствата „Добри Христов”. Концертът ще е с вход свободен.  \r\nКулминация в тържествената програма ще настъпи в 19.30 часа, когато на входа на Морска градина ще започне тържествена заря-проверка. \r\nДиана СТОЕВА", "date": "2019.03.03", "title": "Варна: Празнично шествие ще премине през централни булеварди на града по повод Трети март"}
{"url": "http://www.focus-news.net/news/2019/03/03/2630194/apostol-apostolov-kmet-na-simitli-dnes-se-gordeem-osobeno-silno-s-istoriyata-ni-s-velikite-balgari-s-delata-im-i-bezsmartniya-im-podvig.html", "text": "\"Честит празник, България! Честит празник на всички ни. Днес се гордеем особено силно с историята ни, с великите българи, с делата им и безсмъртния им подвиг\". Това се посочва в поздравителен адрес от кметът на Община Симитли Апостол Апостолов по повод Националният празник на България, съобщиха от пресцентъра на  Общината . „И днес те, вечните герои на България, освободителите живеят със съзнанието ни че сме потомци на славен народ. Днес се стараем да живеем достойно, да възпитаме у децата си всяка добродетел, да предадем ценни житейски уроци и да помогнем да знаят историята ни. А знаят ли българската история, те ще знаят как да продължат и да не посрамят България с делата си“, се казва още в писмото. Кметът на Симитли Апостол Апостолов допълва, че трябва да помним героите си и да бъдем с децата си за почит на паметни имена и исторически събития. „Днес събитията са малко, а героите – не по примера от историята ни. Нека пазим достойнството си и предаваме любовта към България и всичко българско на децата си“, заявява още Апостол Апостолов.", "date": "2019.03.03", "title": "Апостол Апостолов, кмет на Симитли: Днес се гордеем особено силно с историята ни, с великите българи, с делата им и безсмъртния им подвиг"}
{"url": "http://www.focus-news.net/news/2019/03/03/2630200/blagoevgrad-shte-se-provede-protest-pred-tsarkvata-sveta-bogoroditsa-v-petrich-v-podkrepa-na-otets-angel-kochev.html", "text": "Ще се проведе протест пред църквата „Света Богородица“ в Петрич в подкрепа на отец Ангел Кочев, предаде репортер на  Радио „Фокус“ – Пирин . Събитието се организира в социалните мрежи като се очаква то да продължи до 12.00 часа. В интервала от 08.00 до 12.00 часа Неврокопският митрополит Серафим ще служи в църквата „Света Богородица“, а след края на службата ще представи официално новия архиерейски наместник отец Павел. Жителите на Петрич ще изразят несъгласието си с решението на Владиката пред вратите на храма и ще настояват за връщането на отец Ангел Кочев. Втори ден се събират подписи в подкрепа на това искане. Освен това се изпратиха и две нарочни писма до Светия синод за намеса в този случай. Остра критика понесе и обяснението на Неврокопския митрополит Серафим, че отец Ангел Кочев е освободен от длъжността архиерейски наместник заради възрастта си – 75 години. Будни граждани веднага пресметнаха, че ако тази е логиката, то тогава след две години и българският патриарх Неофит трябва да освободи поста, защото става на 75 години. \r\nЛивия НИНОВА", "date": "2019.03.03", "title": "Благоевград: Ще се проведе протест пред църквата „Света Богородица“ в Петрич в подкрепа на отец Ангел Кочев"}
{"url": "http://www.focus-news.net/news/2019/03/03/2630197/pazardzhik-obshtina-bratsigovo-shte-otbelezhi-denya-na-osvobozhdenieto-na-balgariya-s-retsital-za-samozhertvata.html", "text": "С поднасяне на цветя и венци пред паметната плоча на Тодор Чомов – опълченец, сражавал се за защитата на Самарското знаме, ще започне честването на 3 март в Брацигово, съобщиха от  Общината . В 11.00 часа пред паметника на Руските воини на бул. „Освободители“ тържествено ще бъде издигната националното знаме. Ще последва и рецитал за саможертвата на ученици от местните училища.", "date": "2019.03.03", "title": "Пазарджик: Община Брацигово ще отбележи Деня на Освобождението на България с рецитал за саможертвата"}
{"url": "http://www.focus-news.net/news/2019/03/03/2630198/blagoevgrad-s-podnasyane-na-ventsi-i-tsvetya-pred-pametnika-bansko-pomni-geroite-v-bansko-shte-badat-otbelyazani-141-godini-ot-osvobozhdenieto-na-balgariya-ot-tursko-robstvo.html", "text": "С поднасяне на венци и цветя пред паметника „Банско помни героите“ в Банско ще бъдат отбелязани 141 години от Освобождението на България от турско робство. Това съобщиха за  Радио „Фокус\" - Пирин  от Община Банско. Тържествата започват в 10.30 часа с поднасяне на венци и цветя пред паметника „Банско помни героите“. От 11.00 часа на централен площад „Никола Вапцаров“ ще се проведе и тържествен концерт, в който ще се включат всички детски клубове от града. Община Банско кани всички жители да се присъединят към проявите за Националния празник на България.", "date": "2019.03.03", "title": "Благоевград: С поднасяне на венци и цветя пред паметника „Банско помни героите“ в Банско ще бъдат отбелязани 141 години от Освобождението на България от турско робство"}
{"url": "http://www.focus-news.net/news/2019/03/03/2630199/", "text": "Министърът на външните работи Сергей Лавров оцени мирния план на САЩ за Близкия Изток, предава  TACC . \r\n\"Сделката от века\", насърчавана от Съединените щати в Близкия изток, може да включва \"съмнителен обмен\" на територии, които не съответстват на основите на този процес, признати от международната общност. Това заяви руският външен министър Сергей Лавров в интервю за кувейтската информационна агенция KUNA. \r\n\"Едностранните стъпки на Съединените щати оказват значително отрицателно въздействие върху положението в Близкия изток. Американският президент Доналд Тръмп обеща да положи всички усилия за разрешаване на палестино-израелския конфликт. \"Ние приветствахме тези добри намерения  предимно в рамките на формата Русия, Съединените щати, ООН и ЕС,” каза Лавров, „Така наречената Четворка“. \r\nТой припомни, че след поредица от срещи на Четворката на ниво специални представители във Вашингтон \"САЩ поеха откровен курс за прилагане на едностранни схеми само с тяхно посредничество\". \r\n\"През последните две години чухме, че скоро ще бъде обявена нова инициатива в Близкия изток - така наречената „сделка на века“,  за която се предполага, че би трябвало да доведе до мир между арабите и Израел. Неговото обнародване отново бе отложено до създаването на ново израелско правителство. Ако вярваме на циркулиращата информация, става дума за съмнителен  обмен на територии, които противоречат на международно признатата база на уреждането на близкоизточния конфликт“,  каза руският външен министър. \r\nСпоред него допустимостта на подобна сделка за палестинците изглежда под въпрос. \r\n\"Убедени сме, че за да се намали напрежението в региона и да се възстанови един смислен процес на палестино-израелско уреждане на базат на  общоприета международна правна основа, са необходими общи усилия от цялата международна общност, за да започнат преки преговори между страните в конфликта\", подчерта Лавров.   Юлиян Марков", "date": "2019.03.03", "title": "ТАСС: Сергей Лавров оцени мирния план на САЩ за Близкия Изток"}
{"url": "http://www.focus-news.net/news/2019/03/03/2630202/blagoevgrad-v-dvora-na-hram-vavedenie-bogorodichno-be-otsluzhena-panihida-za-zaginalite-za-osvobozhdenieto-na-balgariya.html", "text": "В двора на църковен храм „Въведение Богородично“ – Благоевград бе отслужена панихида за загиналите за Освобождението на България, предаде репортер на  Радио „Фокус“ – Пирин . Събитието започна в 09.30 часа. На него присъстваха кметът на Община Благоевград д-р Атанас Камбитов, областният управител Бисер Михайлов и зам. областният управител Иван Стоянов, народният представител и областен координатор на ПП ГЕРБ – Благоевград Даниела Савеклиева, зам.-кметовете Христина Шопова, Иво Николов, Зорница Кралева и инж. Емилия Тунева, председателят на Общински съвет – Благоевград Радослав Тасков, представители на политически партии, културни институции и граждани.  \r\nСлед панихидата бяха положени цветя на паметния знак на майор Иван Павлович Орлински.  \r\nВ 10.30 часа ще бъдат положени цветя и на паметната плоча, изградена в чест на посрещането на руските освободителни войски. От там ще тръгне и празнично шествие, водено от представителен духов оркестър на Сухопътните войски. По същото време от Съдебната палата ще тръгне шествието на благоевградските училища. Двата лъча ще се слеят на площад „Македония“, където в 11.00 часа тържествено ще бъде издигнат националния флаг на Република България и ще бъде отслужен молебен за благоденствие на българския народ, а кметът на Община Благоевград д-р Атанас Камбитов ще поздрави гражданите, след което ще се проведе протокол по полагане на венци и цветя пред паметника на Гоце Делчев. Празникът ще продължи с концерт на Ансамбъл „Пирин“ и фолклорните състави към Центъра за личностно и творческо развитие на децата на Благоевград. \r\nЛивия НИНОВА", "date": "2019.03.03", "title": "Благоевград: В двора на храм „Въведение Богородично“ бе отслужена панихида за загиналите за Освобождението на България"}
{"url": "http://www.focus-news.net/news/2019/03/03/2630201/chavdar-angelov-muzey-shipka-budludzha-chestvaniyata-na-treti-mart-v-rayona-na-shipchenskiya-prohod-se-prevarnaha-v-estestveniya-tsentar-na-natsionalnoto-otbelyazvane-na-praznika.html", "text": "Честванията на Трети март в района на Шипченския проход се превърнаха в естествения център на националното отбелязване на празника. За българина Паметникът на свободата, върховете Шипка и Св. Никола са мястото, където би следвало да бъде празнуван 3 март. Това каза директорът на Национален парк-музей „Шипка – Бузлуджа” Чавдар Ангелов в интервю за  Агенция „Фокус“   по повод 3 март. Той допълни, че вече е издигнат големият национален флаг. „Вечният огън – един от задължителните атрибути на тържеството, също ще гори.  Всички предпоставки за изкарване на един прекрасен ден сред прекрасната природа на Централна Стара планина са налице“, обясни Ангелов.  Директорът на музея уточни, че по традиция органазицията на самото честване са прави от Община Казанлък и от Община Габрово. „През тази година формалният домакин ще бъде кметът на Община Габрово. В двата града има предвидени събития, те са обявени в интернет страницата на двете общински администрации, разбира се в местните средства за масово осведомяване. На самия връх Шипка в 11.00 часа ще се проведе традиционният митинг, който ще се състои тази година на паркинга на главния път между Казанлък и Габрово. Очаква се гост на тържеството да бъде председателят на Народното събрание. След това в 12.30 часа ще бъде и ритуалът по поднасяне цветя и венци, който по традиция се състои на източната стена на Паметника на свободата. Там ще има, разбира се, представителни части на Българската армия в лицето на 61-ва Стрямска механизирана бригада“, каза Ангелов. Той обърна внимание, че същия ден Паметникът на свободата ще бъде с вход свободен за всеки, който желае да го посети. По думите му отварянето на вратите ще стане след 13.00 часа, когато приключи официалната част. „От наша страна имаме готовност евентуално да удължим работното си време, за да можем, колкото може повече хора да влязат в паметника. Разбира се, хората трябва да имат предвид, че зимата е в разгара си и в никакъв случай да не се подценява ситуацията, да се въоръжат с търпение и да спазват указанията, които органите на реда ще дават“, каза още Ангелов.  \r\nДеница КИТАНОВА  Пълния текст на интервюто четете по-късно в „Мнение”", "date": "2019.03.03", "title": "Чавдар Ангелов, музей „Шипка – Будлуджа“: Честванията на Трети март в района на Шипченския проход се превърнаха в естествения център на националното отбелязване на празника"}
{"url": "http://www.focus-news.net/news/2019/03/03/2630205/plovdiv-istoricheskiyat-muzey-v-asenovgrad-raboti-s-vhod-svoboden-po-sluchay-natsionalniya-praznik-na-balgariya.html", "text": "Историческият музей в Асеновград работи с вход свободен по случай Националния празник на България. Това съобщиха за  Радио „Фокус“ – Пловдив  от културната институция. Музеят ще посреща посетители до 17.00 часа днес, а работното му време утре ще бъде от 10.00 до 16.00 часа. \r\nС вход свободен на 3-ти март са също Етнографската къща и Старинно училище „Св. Георги“ в Асеновград. Музейните сгради също ще посрещат посетители до 17.00 часа по случай Националния празник на България. \r\nНа 4 март Етнографската къща и Старинното училище „Св. Георги“ ще работят с предварителна заявка, съобщиха още от музея. \r\nТони МИХАЙЛОВ", "date": "2019.03.03", "title": "Пловдив: Историческият музей в Асеновград работи с вход свободен по случай Националния празник на България"}
{"url": "http://www.focus-news.net/news/2019/03/03/2630204/tsveta-karayancheva-predsedatel-na-narodnoto-sabranie-treti-mart-e-datata-koyato-obedinyava-i-ni-kara-da-sme-gordi.html", "text": "Трети март е датата, в която България възкръсва.Това е ден на преклонение, почит и благодарност към войните, които извоюваха свободата ни, към бунтовниците, които участваха, към опълченците, хората, които осъзнаха, че свободата е по-свята от собственият им живот.Това каза за празничното предаването „За честа и славата на България“ на  Радио „Фокус“  в интервю пред Росица Ангелова председателят на Народното събрание Цвета Караянчева. Тя добави, че не бива да имаме ниско самочувствие, защото освен че сме българи и имаме своите национални каузи, ние сме европейци и имаме своя принос към развитието на Европа. \r\nЦвета Караянчева добави, че трябва да бъдем признателни на всички, които пожертваха своя живот, защото без тяхната саможертва днес нямаше да има възможност да живеем в тази България, в която живеем.     \r\n„Ние никога не трябва да забравяме историята. Трябва да учим децата си не само в училище, но и у дома, трябва да им показваме паметниците, останали от нашите деди. През ежедневието си да показваме празниците, и символите на почит, които трябва да отдадем на всички загинали за свободата, но трябва да гледаме и напред. Трябва да завещаем на нашите деца и внуци ценностите – прословутата българска смелост, чест и достойнство, защото героите, които са умирали за Освобождението на България, не са били велики личности, те са станали такива, защото са смели и отдадени на мечтата си за свобода и са осъзнали че свободата е най-ценното нещо.“ Председателят на Народното събрание Цвета Караянчева пожела на всички да бъдат горди, да носят в сърцата си заветите на дедите си и винаги да се завръщат в България, защото това е тяхната родина.", "date": "2019.03.03", "title": "Цвета Караянчева, председател на Народното събрание: Трети март е датата, която обединява и ни кара да сме горди"}
{"url": "http://www.focus-news.net/news/2019/03/03/2630207/vitseprezidentat-iliyana-yotova-denyat-na-osvobozhdenieto-obedinyava-balgarite-ot-tsyal-svyat.html", "text": "„Денят на Освобождението обединява българите от цял свят. Днес всички, независимо в коя част на света се намираме, сме си подали ръце едни към други“. С тези думи вицепрезидентът Илияна Йотова приветства българите в Лос Анджелис, където присъства на тържественото отбелязване на Националния празник на България в Българското училище „Св. св. Кирил и Методий“ , съобщиха от  Прессекретариата на държавния глава . \r\n„Паметната дата, когато преди 141 години българският народ позна свободата, постави печата на историята върху съдбата на целия български народ и върху индивидуалната съдба на всеки от нас“, заяви Илияна Йотова. \r\nВицепрезидентът изтъкна, че 3 март възкреси от робската тъма една от най-старите държави в Европа и отново я постави на европейската и световната карта, върна величието на българския народ, който с мъжество, енергия, идеализъм и постоянство се изправи срещу поробителя и извоюва свободата си. \r\nКато недостойни определи Илияна Йотова опитите за пренаписване на историята. „България не получи даром свободата си. Свободата е дело на българите. Без Българското възраждане, българската интелектуална мисъл, голямата роля на Българската православна църква, без национално-освободителното движение нямаше как да се случи Руско-турската освободителна война, нямаше да се случи свободата преди 141 години“, заяви Илияна Йотова. „Днес прекланяме глави пред българите и хилядите воини на други народи, които вървяха редом с българския по пътя към свободата“, подчерта вицепрезидентът. \r\n„Трябва да прочетем посланията за свобода и мир, които ни изпраща 3 март. Да сме преди всичко свободни вътре в себе си! Заедно да работим за България – такава, каквато ни я завещаха славните ни герои“, призова Илияна Йотова. \r\n„Силният български дух властва днес в тази зала – от най-малките до най-големите в българската общност“, заяви вицепрезидентът. Илияна Йотова определи училище „Св. св. Кирил и Методий“ като мощен духовен център, който не само съхранява българския дух, но и го развива. \r\n„Няма ние и вие, вие не сте другите българи. Ние сме един народ. Днес най-важното, което искаме всички, е единение на българския народ, на българската нация. В глобалния свят наша задача е да запазим своята национална идентичност независимо от индивидуалната ни съдба, да възпитаме децата си в самочувствие, че са българи“, изтъкна вицепрезидентът. Илияна Йотова посочи, че най-големият белег на тази идентичност е езикът. „Съхранението и разпространението на българския език трябва да бъде мисия на всички ни – българите в България и българите в чужбина“, заяви вицепрезидентът. По време на тържеството учениците пяха и рецитираха стихове на български език. \r\n„В лицето на мен и президента Румен Радев имате хора, на които можете да разчитате, които винаги са насреща за помощ и съдействие, за да пребъде българският народ“, завърши приветствието си Илияна Йотова. \r\nВицепрезидентът подари на училището икона на Светите братя Кирил и Методий и платно с фотография от Асен Великов, който запечатва с фотоапарата си народни празници и обичаи в различни части на България, както и сред българските исторически диаспори.", "date": "2019.03.03", "title": "Вицепрезидентът Илияна Йотова: Денят на Освобождението обединява българите от цял свят"}
{"url": "http://www.focus-news.net/news/2019/03/03/2630203/nikola-belishki-kmet-na-obshtina-panagyurishte-da-pomnim-natsionalnite-ideali-zaveshtani-ot-dedite-ni-i-pazim-istoricheskata-si-pamet.html", "text": "\"Има много дати в календара на българската национална история, които ни дават повод да се гордеем, че сме българи! Трети март е една от най-съкровените – дата свята и светла, дата, превърнала се в символ на победата и свободата\". С тези думи се обърна в поздравителния си адрес по повод Трети март кметът на Община Панагюрище Никола Белишки, съобщиха от  Общината .  „Днес, 141 години след подписването на Санстефанския мирен договор, ние отдаваме почит и се прекланяме пред святата памет на загиналите за Освобождението на България! Този ден показва на българите, че саможертвата на хилядите синове и дъщери, загинали за свободата на Родината, не е напразна. Тяхната вяра и родолюбие е послание към нас – днешните. Послание – да бъдем достойни българи! Да помним националните идеали, завещани от дедите ни и пазим историческата си памет! Да предаваме на идното поколение заветите на нашите апостоли, революционери и възрожденци, които сбъднаха съкровената мечта на българина да бъде свободен и да има духовна независимост! Да възпитаваме у нашите деца гордост и себеуважение от това, че са потомци на героично минало и достойни граждани на майка България!“, каза още в приветствието си Никола Белишки.", "date": "2019.03.03", "title": "Никола Белишки, кмет на Община Панагюрище: Да помним националните идеали, завещани от дедите ни и пазим историческата си памет"}
{"url": "http://www.focus-news.net/news/2019/03/03/2630209/nevrokopskiyat-mitropolit-serafim-deystviyata-ni-po-osvobozhdavaneto-na-otets-angel-kochev-sa-iztsyalo-saobrazeni-s-kanonichnite-ni-pravomoshtiya-i-ustava-na-bpts-bp.html", "text": "Категорично заявяваме, че действията ни по освобождаването на отец Ангел Кочев са изцяло съобразени с каноничните ни правомощия и Устава на БПЦ-БП. Това каза в отворено писмо в отговор на православните християни от Петричка духовна околия на Неврокопска епархия, Неврокопският митрополит Серафим, съобщиха от  Неврокопската епархия . Позицията е в отговор на отворено писмо до Светейшия български Патриарх Неофит от Димитър Бръчков, кмет на Община Петрич, Георги Динев, народен представител в 44-тото НС, Антоанета Янчева, заместник областен управител на област Благоевград и Георги Тренчев, председател на Общински съвет Петрич. „Обични в Господа чеда на светата ни Православна Църква от Петричка духовна околия. Със загриженост разбираме за вашето безпокойство по повод осъществените промени в разпределение на длъжностите в състава на свещениците в Петричка духовна околия. Най-напред, като заявяваме искреното си уважение и най-добри приятелски чувства към подписалите отвореното писмо до Българския Патриарх Неофит, изразяваме съжаление, че се налага да общуваме чрез отворени писма в публичното пространство“, казва още Неврокопският митрополит и добавя, че ще се възползват от този повод да внесе разяснение по поставените въпроси и се надява, че тези, които проявяват интерес и четат или слушат това изявление, ще проявят и добра разсъдителност.  \r\n„Ще пренебрегнем и оскърблението, което се нанася с такова открито писмо на митрополита на една епархия от духовни чеда на същата епархия, бидейки това писмо отправяно открито чрез медийното пространство към най-висока инстанция. Приемаме с огорчение това обстоятелство, но ще продължим да вярваме и занапред във взаимното ни приятелство и добронамереност, каквото мисля, че сме имали досега“, допълва Неврокопският митрополит. Той изразява съжаление и поднася извинение, в случай че някой, вземайки повод от решението, се е почувствал засегнат. По думите му в никакъв случай не са имали това за цел при действията си. „Не дължим, обаче, извинение, ако сме засегнали нечии частни интереси. Наш дълг като епархийски архиерей е да защитаваме изцяло интересите на Църквата. Уверени сме в правотата и каноничната съобразност на нашите решения и действия, както и в това, че са крайно наложителни и възможно най-добре прецизирани, иначе не бихме ги предприемали, още повече като се знае, че винаги при кадрови промени, в която и да е институция, има неудовлетворени и лично засегнати. Освен това, добре е да се знае, че обяснения относно такива наши решения и публичното им огласяване от наша страна не са дължими. Винаги при огласяването на такива има риск да бъдат изложени факти и обстоятелства, които биха накърнили достойнството и уронили авторитета на иначе уважавани служители на Църквата. Това не бихме си позволили да направим“, уточнява Неврокопският митрополит Серафим. „Категорично заявяваме, че действията ни са изцяло съобразени с каноничните ни правомощия и Устава на БПЦ-БП, откъдето ясно се вижда, че длъжността Архиерейски наместник няма нито административна, нито някаква духовно-пастирска самостоятелност. Архиерейският наместник изпълнява разпорежданията на епархийския митрополит, осъществява координация и контрол по изпълнение на разпоредбите на църковната власт от страна на свещениците в духовната околия, като ги подпомага в тяхното служение. Във всичко се съобразява с духовното си началство и свежда до знанието на Епархийския митрополит всички резултати от провежданото свещенослужение в съответната духовна околия, всички текущи въпроси, проблеми и т. н. Архиерейският наместник не е самостоятелна йерархична степен“, добави Неврокопският митрополит Серафим. Според него той е свещеник с всички правомощия и задължения, присъщи за сана му. „Тези, които проявяват интерес, лесно могат да се запознаят по-подробно с текстовете на Устава, отнасящи се до Архиерейския наместник. Те са общодостъпни. Оттам ясно се вижда, че отговорностите на Архиерейския наместник не са никак малко, натовареността му със задължения е доста голяма. Също така ясно и категорично е определено в Устава, че за Архиерейски наместник не се провежда избор, а той се назначава от Епархийския митрополит, тъй като изискванията към неговото служение предполагат наличие на пълно взаимно доверие и условия за добра комуникация както с Епархийския митрополит, така и със служителите в св. митрополия и със свещениците от духовната околия. Аналогични са нещата и по отношение на длъжността Председател на Църковното настоятелство“, подчерта Неврокопският митрополит Серафим. Според него изминалият петгодишен период на служение като митрополит на Неврокопска епархия е достатъчно дълго време, в което е имал възможност лично да се запознае с духовния живот и проблемите в пределите на цялата ни епархия. „Към това ще си позволим да прибавим и натрупания скромен опит от вече 22-годишното ни цялостно служение в Неврокопска епархия. Решението за извършването на настоящите промени не е внезапно и необосновано и е вследствие на достатъчно дълги наблюдения, многократно проявяване на разбиране, търпение и снизхождения, с оглед запазване на спокойствието и мира в църковния живот в Петричка духовна околия. За съжаление, през изминалите пет години се оказвахме във все по-затруднено общуване с Архиерейския наместник на Петричка духовна околия, което несъмнено довеждаше до затруднения в църковните дела в тази част на епархията ни. Всичко това е напълно обяснимо предвид почетната 75-годишна възраст на иконом Ангел Кочев, която трудно се съотнася с голямото натоварване, характерно за длъжностите, които заемаше досега. С оглед на подобряване на работата в тази духовна околия бяхме длъжни да осъществим промени“, заявява Неврокопският митрополит Серафим. По отношение на мотивите за това решение, той заявява, че ще се ограничат да изложат само тези с навършването на посочената възраст, пенсионирането отпреди няколко години на отец Ангел Кочев, както и желанието ни да запазим неговия духовен авторитет и да му осигурим възможност да продължи достойно да отдава своя духовен принос в пределите на БПЦ-БП, в Неврокопска епархия. „Предвидена е възможност той да служи в по-спокойна и ненатоварена среда в близко съседната енория на с. Ръждак, в красивия новоосветен и благоустроен храм, посветен на св. великомъченик Димитрий. Считаме за достатъчни тези мотиви, а за всичко, което касае служебни взаимоотношения и отношение към служението ще си запазим правото да задържим в поверителност, тъй като ни най-малко не желаем да злепоставяме никого от свещенството“, заявява Неврокопският митрополит. „Преместването от едно място на друго, както и освобождаването от административни длъжности в служението на клириците в Българската православната Църква не представлява наказание, освен в случаите, когато изрично не е наложено такова с решение на Епархийския съвет или Епархийския духовен съд. В случая на о. Ангел Кочев не е налагано църковно наказание. Той не е лишен от свещенослужение и има възможност да свещенодейства не само в енорията, в която го назначаваме, но и в други енории при стриктно спазване на каноничния и уставен ред и клирическата дисциплина. Също така по никакъв начин иконом Ангел Кочев не е лишен от възможността да общува свободно с миряните, да продължи да поучава със слово и личен пример и да обгрижва духовно онези православни християни, които желаят да се ползват от благодатните тайнства извършвани при неговото свещенослужение“, казва още Неврокопският митрополит. Той допълва, че използва възможността и чрез това писмо, както и в други писма, отново да засвидетелства уважението си към личността на отец Ангел Кочев и да му изкаже благодарност за проведеното служение през немалко години в заеманите досега от него длъжности. „Относно „богоугодната пригодност“ на нашето решение, в която се съмнява „широката маса миряни в Петричка община“, би следвало да направим обективна числена съпоставка между броя на тези, които са неудовлетворени от настъпилите промени и миряните, които са удовлетворени и не изразяват съмнение в богоугодността на нашите действия като Епархийски архиерей. На практика, такава съпоставка е трудно осъществима, което прави и безсмислено изразяването на някакви предпочитания чрез подписка, тъй като винаги може да се организира контраподписка и да се започне надпревара по набиране на подписи. В такива случаи подписките винаги ще се възприемат като средство за оказване на натиск, какъвто не е допустим при вземането на решения от органите на управление на Църквата“, уточнява Неврокопският митрополит. Според него с оглед опазването на точността на Христовото учение, единството във вътрешния живот на Църквата и възможността да провежда тя своята благодатна и спасителна мисия през всички времена и сред всички народи, св. Църква е възприела правила от светите апостоли и светите отци от Вселенските и Поместните събори, по които вече две хилядолетия ръководи своя благодатен живот. „Всички клирици при приемане на благодатно ръкоположение обвързват живота си с обещание да съблюдават точно каноните на св. Църква и със слово и дело да преподават точно, неподправено, непроменено Словото Божие според учението на св. Христова Църква. Водени от този наш дълг като архиерей на св. Православна църква сме достигнали до вземането на настоящите решения след многократно обсъждане в Епархийския ни съвет, внимателно и дълго обмисляне за бъдещата полза на светата ни Православна църква“, коментира Неврокопският митрополит. Той отечески призовава да бъде зачетен каноничният ред в Църквата, нейната отделеност от Държавата, да не бъде оказван натиск чрез манипулиране на общественото мнение, да се съобразите с нашето решение и се отнасяте с подобаващо уважение към назначените от нас свещеници – протоиерей Павел Милушев, Архиерейски наместник за Петричка духовна околия и Председател на Църковното настоятелство на храм „Св. Богородица“, гр. Петрич, енорийските свещеници Никола Чопаков и Борислав Борисов към храм „Св. Богородица“, както и свещеник Кирил Кирилов, Председател на Църковното настоятелство на храм „Св. Николай“, гр. Петрич. „Вашето добро разположение към новоназначените свещеници ще бъде истинско свидетелство за любовта и почитта ви към БПЦ-БП и нейното ръководство, на каквото добро и, вярвам, искрено отношение сме се радвали досега от ваша страна. Уверяваме Ви в добронамереността и желанието за полезно служение и сътрудничество и от страна на новоназначените свещеници. Умоляваме представителите на държавните и общински власти като чеда на Православната ни Църква да оказват съдействие където е необходимо в служението на новоназначените свещеници в Петричка духовна околия. Убедени сме, че по-добър резултат за всички ще има не когато се подкрепят действия на вмешателство във вътрешните дела на Църквата, пораждащи напрежение и разединение между православните християни, а когато се проявява зачитане на решенията на църковното ръководство и се полагат усилия да се превъзмогват личните пристрастия“, допълва Неврокопският митрополит. Той отбелязва, че никога досега и при никакъв случай не са си позволявали да ревизират решения на ръководството на която и да било от обществените институции, да заемат страна в спорове по отношение на кадрови промени в тях и публично да се изразяват по такива въпроси чрез отворени писма, организиране на подписки и др. подобни. „Отправяме молитви към Великия Архиерей и Глава на Църквата, нашия Господ и Спасител Иисус Христос, да изпраща щедро своето благословение над всички вас, да ви закриля с милостта и човеколюбието Си и Неговият мир да изпълва сърцата Ви. Призоваваме над Вас Божието благословение и оставаме Ваш в Христа молитствувател“, казва още Неврокопският митрополит.", "date": "2019.03.03", "title": "Неврокопският митрополит Серафим: Действията ни по освобождаването на отец Ангел Кочев са изцяло съобразени с каноничните ни правомощия и Устава на БПЦ-БП"}
{"url": "http://www.focus-news.net/news/2019/03/03/2630211/plovdiv-ekspozitsiya-balgarsko-vazrazhdane-na-istoricheskiya-muzey-e-otvorena-za-bezplatni-poseshteniya-po-povod-natsionalniya-praznik-na-balgariya.html", "text": "Експозиция „Българско възраждане” на Историческия музей е отворена за безплатни посещения по повод Националния празник на България. Това съобщиха за  Радио „Фокус“ – Пловдив  от културната институция. Експозицията ще бъде отворена за посетители до 17.00 часа днес. Промоционално на 50% от тяхната стойност се предлагат всички издания на музея – годишници, сборници от научни конференции, справочници, книжки за оцветяване и стенен календар за 2019 година, до изчерпване на количествата. \r\nТони МИХАЙЛОВ", "date": "2019.03.03", "title": "Пловдив: Експозиция „Българско възраждане” на Историческия музей е отворена за безплатни посещения по повод Националния празник на България"}
{"url": "http://www.focus-news.net/news/2019/03/03/2630208/pazardzhik-s-bogata-praznichna-programa-vav-velingrad-shte-badat-otbelyazani-141-godini-ot-osvobozhdenieto-na-balgariya.html", "text": "С парад дефиле на Духов оркестър с мажоретен състав „Димитър Мечев” и официални гости пред сградата на Общината започва празничната програмата за отбелязване на 141 години от Освобождението на България във Велинград, съобщиха от  Общината . След ритуала по тържествено издигане на националния флаг на Република България слово ще произнесе кметът на Община Велинград д-р Костадин Коев. Концертната програма на площад „Николай Гяуров” ще започне в 12.00 часа и включва изпълнения на мъжката фолклорна група към читалище „Отец Паисий“ в курорта и народния певец Илия Луков, Духов оркестър и мажоретен състав, „Хор на малките” при Центъра за подкрепа на личностното развитие – ОДК, представителен ансамбъл „Чепино” и други. На Националния празник през целия ден входът за Исторически музей – Велинград ще е свободен.", "date": "2019.03.03", "title": "Пазарджик: С богата празнична програма във Велинград ще бъдат отбелязани 141 години от Освобождението на България"}
{"url": "http://www.focus-news.net/news/2019/03/03/2630210/afp-izrael-nanese-udari-po-tseli-na-hamas-v-ivitsata-gaza.html", "text": "Израелски самолети са нанесли удари по два наблюдателни поста на „Хамас“ в Ивицата Газа, съобщи източник от Израел, след като армията съобщи, че балони с \"взривно устройство\" са били насочени към Израел, предава  AFP . \r\nНикой не е пострадал от ударите в събота вечерта на изток от Ал-Бурей в централната част на  Ивицата Газа и на изток от Рафа, според източник от \"Хамас\". \r\nВ сряда израелски самолети атакуваха няколко военни обекта в Газа, след като балон със взривно вещество, пуснат от палестинския анклав, повреди къща в Израел.  Юлиян Марков", "date": "2019.03.03", "title": "AFP: Израел нанесе удари по цели на „Хамас“ в Ивицата Газа"}
{"url": "http://www.focus-news.net/news/2019/03/03/2630215/", "text": "Футбол: Манчестър Сити може да бъде отстранен от  участие в Шампионската лига за неопределен период от време, съобщи немското списание  Der Spiegel .  \r\nВ момента срещу отбора тече разследване за финансов феърплей. \r\nСпоред правилата на УЕФА, инвестираните директно в клуба средства от неговия собственик имат строго определен лимит, с който се цели предотвратяване на свръх-инфлация на футболния пазар.", "date": "2019.03.03", "title": "Спорт: Манчестър Сити може да бъде изваден от Шампионска лига заради нарушения на финансовите правила"}
{"url": "http://www.focus-news.net/news/2019/03/03/2630212/dimitar-stefanov-kmet-na-tutrakan-dlazhni-sme-kato-potomtsi-na-veliki-revolyutsioneri-da-gradim-balgariya-po-patya--napred.html", "text": "Длъжни сме като потомци на велики революционери да градим България по пътя ѝ напред. Това каза кметът на Тутракан Димитър Стефанов за празничното предаване „За честта и славата на България“ на  Радио „Фокус“  с водещ Росица Ангелова . По думите му на 3 март не бива да забравяме, че сме българи, че сме дали много на света и често да си припомняме идеалите на Апостола за чиста и свята република. По традиция и в Тутракан 141 години от Освобождението ще бъдат отбелязани подобаващо, добави Стефанов.  „Всяка година на 3 март в Тутракан се организира тържествена заря-проверка с роти от различни видове войски, с блокове от ученици от двете училища в града и представителна рота на Дружество „Традиция“. Мисля, че това е най-малкото нещо, което Тутракан може да направи за хората, дали живота си за нашата свобода. След зарята ще има и голям концерт. По този начин ще почетем не паметта, а борбеността и патриотизма на всички наши предци“, обясни той. Димитър Стефанов коментира още, че Тутракан е един от малкото български градове, наситен с паметници, които напомнят за извоюваната свобода.", "date": "2019.03.03", "title": "Димитър Стефанов, кмет на Тутракан: Длъжни сме като потомци на велики революционери да градим България по пътя ѝ напред"}
{"url": "http://www.focus-news.net/news/2019/03/03/2630206/vmro-dpmne-stevo-pendarovski-e-bledo-kopie-na-zoran-zaev.html", "text": "\"Стево Пендаровски е нов Зоран Заев, човек, който манипулира, лъжи и обижда. Република Македония не се нуждае от нов Заев като президент. Република Македония се нуждае от почтен човек, заяви ВМРО-ДПМНЕ, цитирано от македонския електронен портал  A1 On .  \r\nГражданите не искат да имат кандидат за президент, който ги разглежда като стока. \r\nСДСМ унижава хората, ако смята, че гражданите ще гласуват за кандидат за президент, който ги сравнява с овцете. Гражданите не са невежи, както мислят СДСМ и Пендаровски. \r\nХората искат президент, който да представлява техните интереси и да работи според конституцията и закона. \r\nСтево Пендаровски е само бледо копие на Заев - изпълнител на анти-държавни политики. \r\nС президент Пендаровски нарушаването на конституцията и обезценяването на върховенството на закона ще продължат. Правовата държава ще бъде само идея, а разделението между гражданите ще бъде дори по-голямо от сега. \r\nПендаровски е човек, който пропагандира разделение, а срещу него стои  Гордана Силяновска-Давкова, която предлага единение и просперитет. \r\nРепублика Македония не се нуждае от нов Заев. Гражданите ще победят Стево Пендаровски и ще подкрепят Гордана Силяновска-Давкова. \r\nВреме е за промяна. Гражданите търсят по-доброто ”, се казва в изявлението на ВМРО-ДПМНЕ.  Юлиян Марков", "date": "2019.03.03", "title": "ВМРО-ДПМНЕ: Стево Пендаровски е бледо копие на Зоран Заев"}
{"url": "http://www.focus-news.net/news/2019/03/03/2630220/sitel-makedoniya-ochakva-se-zavarshvane-na-parviya-etap-na-zhp-liniyata-do-balgariya-do-kraya-na-godinata.html", "text": "Железопътната линия от Куманово до Беляковце ще бъде готова до края на годината, съобщават компетентните власти. Той е първият от трите участъка от железопътната линия за България, дълъг 30,8 км, с инвестиционна стойност от около 40 млн. евро. Според очакванията, строителството на втория етап ще започне тази година, съобщава македонският телевизионен канал  \"Сител\" . \r\n\"Всички подготвителни работи вече са приключили и сега нищо не остава, освен да се работи интензивно на терена, и аз очаквам, че изпълнението на проекта  ще се ускори значително,\" каза Ирфан Асани, директор на Македонската железопътна инфраструктура. \r\nСпоред властите проблемите с отчуждаването на земята са приключили до голяма степен и те са оптимистично настроени, че след дълготрайната стагнация накрая ще се реализира железопътната мрежа на Коридор 8 – от България до Албания през Скопие. \r\n„Виждаме възможността вторият етап Кичево-Лин да се осъществи и търсим финансови средства, \" продължава Асани. \r\nИзграждането на железопътната линия за България е разделено на три етапа, а инвестицията е на обща стойност 580 млн. евро, като средствата се предоставят най-вече чрез ЕБВР. След няколкократното му удължаване, крайният срок за изграждане на железопътната линия към България е 2025 година.  Юлиян Марков", "date": "2019.03.03", "title": "„Сител“ (Македония): Очаква се завършване на първия етап на жп линията до България до края на годината"}
{"url": "http://www.focus-news.net/news/2019/03/03/2630216/varna-desetki-grazhdani-nablyudavaha-tarzhestvenoto-izdigane-na-natsionalniya-flag-na-ploshtad-sv-sv-kiril-i-metodiy.html", "text": "Десетки жители и гости на града се събраха на площад  „Св. св. Кирил и Методий” пред катедралния храм „Св. Успение Богородично” в града, където започна тържественото издигане на националния флаг, предаде репортер на  Радио  „Фокус” - Варна . По време на ритуала беше изпълнен националният химн от Духовия оркестър на флота. Малко по-късно представителни части на Варненския гарнизон преминаха в тържествен марш пред събралото се множество. Строят от курсанти поздрави командира на Военноморските сили контраадмирал Митко Петев. Пред храма има много семейства с малки деца, ученици, представители на местната власт и общественици. \r\nДиана СТОЕВА", "date": "2019.03.03", "title": "Варна: Десетки граждани наблюдаваха тържественото издигане на националния флаг на площад  „Св. св. Кирил и Методий”"}
{"url": "http://www.focus-news.net/news/2019/03/03/2630214/dobrich-s-praznichno-shestvie-ot-gradinkata-pred-tsarkvata-sv-georgi-zapochnaha-tarzhestvenite-proyavi-v-grada-po-povod-treti-mart.html", "text": "За първи път на националния празник на България Община град Добрич организира празнично шествие, предаде кореспондент на  Радио „Фокус” – Варна . Шествието потегли от градинката пред църквата „Св. Георги“ и се отправи към Мемориалния комплекс „Хан Аспарух“, където ще се проведе тържествен ритуал с отдаване на военни почести на всички знайни и незнайни герои, отдали живота си за Освобождението. Шествието е наречено „Първите“. То бе предвождано от портретите на 11 видни български възрожденци, поставили началото и участвали в борбите на народа ни за новобългарска просвета, църковна независимост и Национално освобождение. Това са Паисий Хилендарски, Софроний Врачански, д-р Петър Берон,  Васил Априлов, Иларион Макариополски, Неофит Бозвели, Екзарх Антим І, Г. С. Раковски, В. Левски, Л. Каравелов, Христо Ботев. Сред портретите са и на онези българи, свързали своето име с освободителните борби на Добрич и Добруджа и чиито снимки са част от архивните фондове – на Ивън Кършовски, Анастасия Димитрова, Иван хаджи Вълков, Кръстю Мирски, Стефан Караджа и Стефан Баев.  \r\nОбщината работи за това шествието да стане традиционно, а към плеядата видни личности всяка година да бъдат добавяни нови.  \r\nДнес портретите на бележитите българи носеха ученици от СУ „П. Р. Славейков“. Празничният ден започна с панихида пред паметника на Васил Левски. Граждани се събраха в ранното утро на 3 март в градинката пред църквата „Св. Георги“. Добрички духовници отслужиха панихида в памет на героите на Освобождението на България. Шествието бе предвождано от Духовия оркестър на Добрич, следван от възпитаниците на СУ „П .Р. Славейков“, кметския екип и граждани.  \r\nЖулиета НИКОЛОВА", "date": "2019.03.03", "title": "Добрич: С празнично шествие от градинката пред църквата „Св. Георги“ започнаха тържествените прояви в града по повод Трети март"}
{"url": "http://www.focus-news.net/news/2019/03/03/2630218/blagoevgrad-s-podnasyane-na-ventsi-i-tsvetya-pred-pametnata-plocha-izgradena-v-chest-na-posreshtaneto-na-ruskite-osvoboditelni-voyski-v-grada-prodalzhavat-chestvaniyata-na-treti-mart.html", "text": "С поднасяне на цветя и венци пред паметната плоча, изградена в чест на посрещането на руските освободителни войски, продължават честванията на Националния празник в Благоевград, предаде репортер на  Радио „Фокус“ – Пирин . На събитието присъстваха кметът на Община Благоевград д-р Атанас Камбитов, областният управител Бисер Михайлов и зам. областният управител Иван Стоянов, народният представител и областен координатор на ПП ГЕРБ – Благоевград Даниела Савеклиева, евродепутатът от групата на ГЕРБ/ЕНП Асим Адемов, зам.-кметовете Христина Шопова, Иво Николов, Зорница Кралева и инж. Емилия Тунева, председателят на Общински съвет – Благоевград Радослав Тасков, представители на политически партии, културни институции и граждани. Преди ритуала деца от града рецитираха стихове, посветени на Освобождението на България. В този момент тръгва и празнично шествие, водено от представителен духов оркестър на Сухопътните войски. По същото време от Съдебната палата ще тръгне шествието на благоевградските училища. Двата лъча ще се слеят на площад „Македония“, където в 11.00 часа тържествено ще бъде издигнат националния флаг на Република България и ще бъде отслужен молебен за благоденствие на българския народ, а кметът на Община Благоевград д-р Атанас Камбитов ще поздрави гражданите, след което ще се проведе протокол по полагане на венци и цветя пред паметника на Гоце Делчев. Празникът ще продължи с концерт на Ансамбъл „Пирин“ и фолклорните състави към Центъра за личностно и творческо развитие на децата на Благоевград. \r\nЛивия НИНОВА", "date": "2019.03.03", "title": "Благоевград: С поднасяне на венци и цветя пред паметната плоча, изградена в чест на посрещането на руските освободителни войски, в града продължават честванията на Трети март"}
{"url": "http://www.focus-news.net/news/2019/03/03/2630221/adelina-stefanova-hram-vavedenie-bogorodichno-blagoevgrad-ot-mesopustna-nedelya-do-vazkresenie-hristovo-e-zabraneno-priemaneto-na-mesni-produkti.html", "text": "От Месопустна неделя до Възкресение Христово е забранено приемането на месни продукти. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ - Благоевград. Тя уточни, че всяка година Месни заговезни се отбелязва на различна дата, тъй като трябва да бъде в неделята 8 седмици преди Великден. „Разрешена е само млечна храна и яйца до следващата неделя, която ние наричаме Сирни заговезни и тази година този празник се пада на 10 март. През цялата седмица всички се веселят, защото с настъпването на строгите пости от Сирни заговезни са забранени всякакви хора, люлеене на люлки и сватби чак до Томина неделя. Преди вечеря на Местни заговезни младоженците отиват в кръстника, девера, родителите на булката, на близки и роднини. Посещенията са кратки като се целува ръка и се иска прошка с думите: „Простено-прости“, посочи храмовият уредник. Аделина Стефанова добави, че се носят краваи, вино, ракия и зелници.", "date": "2019.03.03", "title": "Аделина Стефанова, храм „Въведение Богородично“ - Благоевград: От Месопустна неделя до Възкресение Христово е забранено приемането на месни продукти"}
{"url": "http://www.focus-news.net/news/2019/03/03/2630219/nikolay-zaychev-kmet-na-peshtera-treti-mart-e-kletva-za-vyarnost-pred-idealite-vsichki-onezi-bortsi-dali-zhivota-si-za-nashata-svoboda.html", "text": "Днес празнуваме една от най-забележителните дати в българската история - Денят на Освобождението на страната от османско иго. С тези думи започна приветственото си слово по повод Освобождението на България кметът на Община Пещера Николай Зайчев, съобщиха от  Общината . „Никоя друга дата в националния ни календар не събира така в едно родолюбието, саможертвата, признателността, преклонението и възторга на българите от това, че сме свободни, че сме народ! „Трети март е клетва за вярност пред идеалите на Ботев и Левски и всички онези борци, дали живота си за нашата свобода. Да коленичим мълчаливо и да издигнем своя национален и духовен ръст с онзи забележителен призив на хъшовете „Да живее, България!”, каза още в приветствието си Николай Зайчев.", "date": "2019.03.03", "title": "Николай Зайчев, кмет на Пещера: Трети март е клетва за вярност пред идеалите всички онези борци, дали живота си за нашата Свобода"}
{"url": "http://www.focus-news.net/news/2019/03/03/2630222/georgi-slavov-kmet-na-yambol-treti-mart-e-simvol-na-izstradaniya-pat-kam-svobodata-i-vazkresyavaneto-na-balgarskata-darzhava.html", "text": "С тържествено честване, организирано от Община Ямбол, в града бе отбелязан Националният празник на Република България. Това съобщиха от пресцентъра на  Общината . В церемонията по издигане на националния флаг участваха представителни части на Ямболския гарнизон. \r\n„Няма друг ден в календара, който така да ни обединява и да ни зарежда със съкровените чувства като дълг, себеотрицание и патриотизъм. Защото той е символ на изстрадания път към Свободата и възкресяването на Българската държава“, заяви в словото си кметът на Ямбол Георги Славов. Благодарствен молебен отслужи Негово Високопреподобие архимандрит Димитрий. \r\nЧестването продължи с тържествено шествие до мястото на поклонение пред паметта на героите - паметника на Георги Дражев и на загиналите във войните ямболци, където бяха поднесени венци и цветя на признателност. \r\nОтбелязването на 141-ата годишнина от Освобождението на България продължава в Културно-информационен център „Безистен“ с концерт „Български корени“ на Камерен оркестър „Дианополис“ от 11.30 часа. В 13.00 часа в Музея на бойната слава ще бъде представена лекция на тема „Опълченците от Ямболска област, участвали в Руско-турската война (1877 - 1878 г.)“.", "date": "2019.03.03", "title": "Георги Славов, кмет на Ямбол: Трети март е символ на изстрадания път към Свободата и възкресяването на Българската държава"}
{"url": "http://www.focus-news.net/news/2019/03/03/2630223/stotitsi-balgari-nablyudavat-tseremoniyata-po-izdigane-na-natsionalniya-flag-pred-pametnika-na-neznayniya-voyn-v-stolitsata.html", "text": "Започна церемонията по издигане на националния флаг пред Паметника на Незнайния войн в столицата по повод 141-вата годишнина от Освобождението, предаде репортер на  Агенция „Фокус“ . \r\nЦеремонията започна с приемане на почетния караул от президента Румен Радев. На събитието присъстват Н. В. Симеон II, началникът на отбраната ген. Андрей Боцев, патриарх Неофит, политици и стотици родолюбиви българи.  \r\nВ ритуала участват представителни подразделения на Националната гвардейска част и Гвардейският представителен духов оркестър. Част от церемонията са и знамената светини на Българската армия.  \r\nНа 3 март 1878 г. е подписан Санстефанският мирен договор. От руска страна договорът е подписан от граф Н. Игнатиев. Договорът от Сан Стефано слага края на близо петвековното турско робство.  По силата на Санстефанския договор, България се превръща в най-голямата държава на Балканите. В нейните граници влизат Южна Тракия (до Бяло море), цялата територия на Македония на югозапад и Добруджа на североизток. В западната част на страната е включена източната част на днешната Сърбия.  \r\nДеница КИТАНОВА", "date": "2019.03.03", "title": "Стотици българи наблюдават церемонията по издигане на националния флаг пред Паметника на Незнайния войн в столицата"}
{"url": "http://www.focus-news.net/news/2019/03/03/2630228/sport-nik-kirios-specheli-tenis-turnira-v-akapulko.html", "text": "Тенис: Австралиецът Ник Кириос спечели титлата на турнира по тенис на твърди кортове в Акапулко (Мексико) с награден фонд 1.78 милиона долара. 23-годишният Кириос победи на финала втория поставен в схемата Александър Зверев (Германия) с 6:3, 6:4 за 90 минути. Австралиецът, който е 72-и в световната ранглиста, елиминира по пътя си до трофея Рафаел Надал, Стан Вавринка и Джон Иснър.", "date": "2019.03.03", "title": "Спорт: Ник Кириос спечели тенис турнира в Акапулко"}
{"url": "http://www.focus-news.net/news/2019/03/03/2630217/prof-plamen-pavlov-istorik-nyama-po-podhodyasht-den-za-natsionalen-praznik-na-balgariya-ot-3-mart.html", "text": "Няма по-подходящ ден за национален празник на България от 3 март. Това каза историкът проф. Пламен Павлов в интервю за  празничното предаване „За честта и славата на България“ на  Радио „Фокус“  с водещ Росица Ангелова. Той обясни, че това не е само заради Санстефанския мирен договор, а най-вече заради завръщането на българската държава на картата на света. Трети март трябва да бъде не само празник, но и ден за размисъл, тъй като не цялата българска нация е получила свобода, каза още той. „Свободата, която беше постигната към датата 19 февруари – 3 март беше ограничена свобода. За княжество васално на Османската империя, автономна провинция, неясни обещания за реформи в Тракия и Македония по член от договора в Берлин. На практика откъсването на изконни земи от България. Не сме познали целия мащаб на войната. Имало е големи битки, които остават в сянката на най-големите, което е обяснимо, но не е редно“, обясни той. Проф. Пламен Павлов каза още, че не трябва да изпадаме с състояние на апатия и нихилизъм. Трябва да помним заветите на Левски и с достойнство да защитаваме правата и позициите си.", "date": "2019.03.03", "title": "Проф. Пламен Павлов, историк: Няма по-подходящ ден за национален празник на България от 3 март"}
{"url": "http://www.focus-news.net/news/2019/03/03/2630225/nayden-shopov-gerb-pazardzhik-neka-tozi-den-da-bade-izvor-na-sili-i-energiya-po-patya-ni-za-po-dobro-badeshte.html", "text": "Нека днес да се поклоним пред подвига на героите, извоювали Освобождението на България преди 141 години и да си припомним основанията за националната ни гордост. С тези думи се обърна в поздравителния си адрес по повод 3 март Найден Шопов, областен координатор на ПП ГЕРБ - Пазарджик, съобщиха от пресцентъра на  ПП ГЕРБ - Пазарджик .  „Нека този ден да бъде извор на сили и енергия по пътя ни за по-добро бъдеще! Нека достойно носим името българин в голямото семейство на Европа, от която неотменима част е нашата България! Приемете най-искрени  поздравления по случай Националния празник на България! Желая Ви здраве, бодрост на духа и надежда в утрешния ден!“, допълва в словото си Найден Шопов.", "date": "2019.03.03", "title": "Найден Шопов, ГЕРБ - Пазарджик: Нека този ден да бъде извор на сили и енергия по пътя ни за по-добро бъдеще"}
{"url": "http://www.focus-news.net/news/2019/03/03/2630227/sliven-obshtina-tvarditsa-organizira-tarzhestveno-otbelyazvane-na-natsionalniya-praznik-na-republika-balgariya.html", "text": "Община Твърдица и НЧ „Св. св. Кирил и Методий 1914“ организират тържествено отбелязване на Националния празник на Република България - Трети март. Това съобщиха от пресцентъра на  Община Твърдица . \r\nОт пл. „Свобода“ тази сутрин започна традиционният поход до връх Кутра. В 18.30 часа в голямата зала на читалището в Твърдица ще започне тържествен концерт с участието на местни състави. В 19.30 часа на площада е церемонията за поднасяне на цветя, а запята ще започне в 19.30 часа.", "date": "2019.03.03", "title": "Сливен: Община Твърдица организира тържествено отбелязване на Националния празник на Република България"}
{"url": "http://www.focus-news.net/news/2019/03/03/2630230/akad-georgi-markov-istorik-godini-potisnichestvo-ne-uspyaha-za-zalichat-stremezha-na-balgarite-kam-svoboda.html", "text": "Години потисничество не успяха за заличат стремежа на българите към свобода. Това каза за празничното предаване „За честта и славата на България“ на  Радио „Фокус“  в интервю за Росица Ангелова историкът акад. Георги Марков. По думите му не бива да съобразяваме, да нагласяме историята към днешната действителност. Той добави, че 3 март е съдбовен, тъй като и през 500 години потисничество българите не са загубили стремежа си към свобода. Трябва да бъдем справедливи, защото 45 години различни исторически личности от Третото Българско царство, бяха подминавани, критикувани, опитваха се да ги вкарат в една идеологическа схема, пролетарски интернационализъм, както днес пък има глобализация,  това, което някога беше пролетарски интернационализъм. Всеки от тези държавници, дори и със своите грешки, има някакви заслуги към Отечеството. Също и за събитията - Първата световна война – ние отбелязахме достойно нейната 100-годишнина, но тази война не се отбелязваше 45 години“, каза той. Акад. Георги Марков призова да  запазим честванията на днешния ден и  да не страдаме от комплекса на освободените. Справедливостта в историята започва да надделява, каза той и коментира още, че има опасност от нова цензура в историята, наричана политическа коректност.", "date": "2019.03.03", "title": "Акад. Георги Марков, историк: Години потисничество не успяха за заличат стремежа на българите към свобода"}
{"url": "http://www.focus-news.net/news/2019/03/03/2630224/vitseprezidentat-iliyana-yotova-velichieto-i-edinenieto-na-edin-narod-se-naricha-3-mart.html", "text": "Величието и единението на един народ се нарича 3 март. Това каза за празничното предаването „За честа и славата на България“ на  Радио „Фокус“  с водещ Росица Ангелова вицепрезидентът Илияна Йотова, която е на посещение в САЩ и отбелязва националният празник 3 март с българската общност на Западното крайбрежие. По думите й посланията на националноосвободителното ни движение, посланията на Левски, на Ботев, които са изключително прогресивни за времето си – за етническа търпимост, за толерантност, за развитие, за равенство, това са неща, които по никакъв начин не са изгубили своята актуалност. „Така че прочитът на  3 март не е в една или друга посока, той не е само в свободата вследствие на войната, той е свобода вътре в нас, той е просперитет, той е перспектива за България. И ако трябва да говорим занапред, най-важното е да видим как да развиваме страната си през следващите години, така че да намалее броят на хората ето тук, където съм в момента аз, в САЩ, защото три дни това, което виждам, навсякъде казват: „Добре, че ни дадохте тези хора.“ Те работят на високи позиции, българите са уважавани, желани за много професии. Но най-хубавото е този капитал, този потенциал да остава в страната ни. За това си заслужава да се работи, за това си заслужава да се мисли занапред“, поясни тя. Вицепрезидентът Илияна Йотова каза още, че днес е един особен ден - днес сякаш мислено всички сме си подали ръка и сме заедно.", "date": "2019.03.03", "title": "Вицепрезидентът Илияна Йотова: Величието и единението на един народ се нарича 3 март"}
{"url": "http://www.focus-news.net/news/2019/03/03/2630226/lokalno-makedoniya-v-belgrad-protestiraha-sreshtu-aleksandar-vuchich-za-13-ti-pat.html", "text": "В събота вечерта  в Белград се проведе 13-ия граждански протест \"Един от пет милиона\" срещу властта на президента Александър Вучич и неговата Сръбска прогресивна партия (СНС). Освен в Белград, в четвъртък и петък в 70 други градове в цяла Сърбия бяха проведени граждански протести, пише македонското електронно издание  “Локално“ . \r\nТрадиционно гражданите започнаха протестното шествие в Белград в 18.00 часа местно време пред  Философския факултет, където независимите депутати Маринка Тепич и Мария Лукич говориха за сексуалния тормоз от страна на управляващата партия. \r\nОрганизаторите обявиха, че темата на протеста тази събота в Белград е \"Улиците на лъжите на Александър Вучич\" и че са подготвили 100 хиляди стикера с \"лъжите\" на президента на държавата, които гражданите са разлепили по улиците, през които минава протестният марш. \r\nПротестите в Белград започнаха след нападение в Крушевац срещу един от основателите на Съюза за Сърбия и лидера на Левицата в Сърбия Борко Стефанович през ноември миналата година. \r\nСръбският президент Вучич посвети деня на отговорите на въпросите на гражданите чрез социалната мрежа „Инстаграм“, повечето от които бяха посветени на Косово. Успоредно с това той посещава различни части от страната всяка седмица в рамките на своята кампания \"Бъдещето на Сърбия\".  Юлиян Марков", "date": "2019.03.03", "title": "„Локално“ (Македония): В Белград протестираха срещу Александър Вучич за 13-ти път"}
{"url": "http://www.focus-news.net/news/2019/03/03/2630231/blagoevgrad-stotitsi-grazhdani-nablyudavaha-izdiganeto-na-natsionalniya-flag-v-tsentara-na-grada.html", "text": "Състоя се церемония по издигане на националния флаг в Благоевград, стотици жители и гости на града се включиха в тържествата по повод 3 март, предаде репортер на  Радио „Фокус“ – Пирин . Веднага след това Неврокопският митрополит Серафим, в съслужение със свещеници от храм „Въведение Богородично“ – Благоевград отслужи молебен за здравето на целият български народ. „Честит празник на всички и нека Бог закриля българският народ“, каза Неврокопският митрополит Серафим.  \r\nКметът на Благоевград д-р Атанас Камбитов също изрече слово, в което заяви, че Свободата е била извоюва благодарение на стотиците български герои, чиято кръв е напоила българските земи. Деца от Благоевград припомниха исторически факти, свързани със създаването на българската държава, но и с Освобождението. Те рецитираха и стихове, свързани с датата 3 март. По-късно се проведе ритуал по полагане на цветя и венци пред паметника на Гоце Делчев, който се намира на площад „Македония“. Пред жителите и гостите на града бе представено и реплика на един от основните символи на Освобождението на България от турско робство – Самарското знаме.  На събитието присъстват присъстваха кметът на Община Благоевград д-р Атанас Камбитов, областният управител Бисер Михайлов и зам.-областният управител Иван Стоянов, народният представител и областен координатор на ПП ГЕРБ – Благоевград Даниела Савеклиева, евродепутатът от групата на ГЕРБ/ ЕНП Асим Адемов, зам.-кметовете Христина Шопова, Иво Николов, Зорница Кралева и инж. Емилия Тунева, председателят на Общински съвет – Благоевград Радослав Тасков, представители на политически партии, културни институции и граждани. Празникът ще продължи с концерт на Ансамбъл „Пирин“ и фолклорните състави към Центъра за личностно и творческо развитие на децата на Благоевград. \r\nЛивия НИНОВА", "date": "2019.03.03", "title": "Благоевград: Стотици граждани наблюдаваха издигането на националния флаг в центъра на града"}
{"url": "http://www.focus-news.net/news/2019/03/03/2630237/mvr-25-dushi-sa-postradali-pri-katastrofi-v-stranata-prez-izminaloto-denonoshtie.html", "text": "25 души са пострадали при катастрофи в страната през изминалото денонощие. Това съобщиха от пресцентъра на  МВР . При инцидентите няма загинали. В столицата са регистрирани 4 тежки и 17 леки катастрофи, при които са ранени 8 души. \r\nОт началото на годината са станали 849 инциденти на пътя, при които са загинали 67 души, а 1067 са пострадали. Данните от началото на годината са динамични и не са окончателни. При сравнение с реалните данни за загиналите (77) през същия период на 2018 г. се отчитат 10 (десет) по-малко загинали участници в движението по пътищата през 2019 г.", "date": "2019.03.03", "title": "МВР: 25 души са пострадали при катастрофи в страната през изминалото денонощие"}
{"url": "http://www.focus-news.net/news/2019/03/03/2630233/pod-zvutsite-na-himna-i-artileriyski-salyut-ot-20-zalpa-be-izdignat-balgarskiya-tribagrenik-v-stolitsata.html", "text": "Под звуците на химна и артилерийски салют от 20 залпа бе издигнат българския трибагреник в столицата, предаде репортер на  Агенция „Фокус“ . В ритуала участваха представителни подразделения на Националната гвардейска част и Гвардейският представителен духов оркестър. Част от церемонията са и знамената светини на Българската армия. \r\nПрезидентът Румен Радев прие почетния караул и поздрави гвардейците по повод празника, а те му отговориха с мощно „Ура“. На събитието  началникът на отбраната ген. Андрей Боцев, патриарх Неофит, негово величество Симеон Втори, политици и стотици родолюбиви граждани. \r\nСлед церемонията бяха поднесени венци и цветя пред Паметника на Незнайния воин. \r\nДеница КИТАНОВА", "date": "2019.03.03", "title": "Под звуците на химна и артилерийски салют от 20 залпа бе издигнат българския трибагреник в столицата"}
{"url": "http://www.focus-news.net/news/2019/03/03/2630229/daniel-panov-kmet-na-veliko-tarnovo-natsionalnata-gordost-koyato-vsichki-balgari-tryabva-da-nosim-e-samo-malka-chast-ot-nashiya-dalg-kam-predtsite-ni.html", "text": "Националната гордост, която всеки българин трябва да носи в себе си, е само част от дълга, който всеки един от нас има към предците ни. Те живяха, водени от каузата България и ние трябва достойно да продължим тяхното дело. Това подчерта в празничното си слово за Националния празник на страната ни кметът на Велико Търново инж. Даниел Панов, предаде репортер на  Радио „Фокус“ – Велико Търново . Честванията в града започнаха с поздрав от кмета, който призова всички българи да са единни и да оставят личните си и политически стремежи на заден план, а най-високо да поставят бъдещето на Велико Търново, на България и на децата ни. „Най-важното е да възпитаваме децата си в духа на безкористно и чисто родолюбие. Да ги учим да обичат Велико Търново, да обичат своята Родина, да знаят кои са били първите ханове, славните царе, борците за Национално освобождение. Ние трябва често да ги водим по знакови места в България, да познават събитията от нашата хилядолетна история и най-вече да помнят , че в Търново – историческата и духовната столица на България се случват най-важните държавнически събития от новата и най-новата история на България“, каза още кметът Панов.  \r\nПоследва поздрав към ученици от Професионалната гимназия „Васил Друмев“ в града, които представиха достойно старата столица в телевизионното предаване „Клуб история БГ“. Последва музикална композиция, с която младежи от същото школо припомниха значението на Руско-турската освободителна война и датата 3 март 1878 година. Връчена бе и общинската академична награда „Трети март”. В този час официалните лица поднасят  венци и цветя в знак на признателност към паметта на българските герои пред паметника „Майка България“. Ще бъде отслужен благослов, а поздрав за всички присъстващи ще отправят изпълнителите от Детско-юношески фолклорен ансамбъл „Българче”. \r\nВ честванията се включиха кметът Даниел Панов, депутати, представители на Областна администрация, преподаватели от НВУ „Васил Левски“, служители на местната администрация, общественици, курсанти и стотици граждани. \r\nВ 20.00 часа ще бъде излъчен аудио-визуалният спектакъл „Царевград Търнов – звук и светлина”. Прожекцията е подарък за всички жители и гости на града и ще може да бъде наблюдавана от площад „Цар Асен I”. \r\nЛуиза ТРАНЧЕВА", "date": "2019.03.03", "title": "Даниел Панов, кмет на Велико Търново: Националната гордост, която всички българи трябва да носим, е само малка част от нашия дълг към предците ни"}
{"url": "http://www.focus-news.net/news/2019/03/03/2630232/dobrich-na-tarzhestven-ritual-s-otdavane-na-voenni-pochesti-be-pochetena-pametta-na-vsichki-znayni-i-neznayni-geroi-otdali-zhivota-si-za-osvobozhdenieto-na-balgariya.html", "text": "На тържествен ритуал с отдаване на военни почести бе почетена паметта на всички знайни и незнайни герои, отдали живота си за Освобождението, предаде кореспондент на  Радио „Фокус” – Варна . Тържественият ритуал се състоя на Мемориален комплекс „Хан Аспарух“.  \r\nВ ден като днешния си припомняме за славната българска история, защото това е израз на нашето себеуважение, когато с вълнение и почит разказваме за битки и победи, за да я има България. Бяха издигнати тържествено знамената на Република България, Европейския съюз и на Добрич под звуците на химните на страната ни, Общността и добруджанския град. Тържествено слово произнесе кметът на Добрич Йордан Йорданов. Сред официалните лица бяха също флотилен командир Георги Пенев, зам.-командир на Военно-морските сили на република България, народни представители, почетни граждани на Добрич. С минута мълчание и сведени чела гражданите почетоха паметта на българските герои. Поклонението завърши с тържествен марш на почетния караул. Бяха поднесени венци и цветя на паметника.  \r\nПразничният ден продължава с концерт на Професионален фолклорен ансамбъл „Добруджа“ на площад „Свобода“. Днес посрещат посетители, а входът е свободен във всички музеи и в Художествената галерия в града. До 17.00 часа могат да бъдат посетени Музея в Градски парк „Свети Георги“ и Военно гробище музей до 17.00 часа - галерията.  \r\nЖулиета НИКОЛОВА", "date": "2019.03.03", "title": "Добрич: На тържествен ритуал с отдаване на военни почести бе почетена паметта на всички знайни и незнайни герои, отдали живота си за Освобождението на България"}
{"url": "http://www.focus-news.net/news/2019/03/03/2630234/varna-s-minuta-malchanie-i-padane-na-kolene-pred-memoriala-v-morskata-gradina-stotitsi-grazhdani-se-prekloniha-pred-zaginalite-ukrainski-voini.html", "text": "С минута мълчание и падане на колене пред Мемориала в Морската градина във Варна бяха почетени загиналите за свободата на България украински воини, предаде репортер на  Радио “Фокус” - Варна . Стотици граждани с цветя и трибагреници са се събрали на мястото преди Алеята на възрожденците. Преди това тържествено шествие, предвождано от Представителния духов оркестър на Военноморските сили премина от  Паметника на Граф Игнатиев по бул. „Княз Борис I”, по бул. „Сливница” и към Морската градина. Очаква се по-късно шествието да се отправи и към Паметника на руските воини, където също е предвидено полагане на венци. Там ще се състои и военен ритуал.  \r\nДиана СТОЕВА", "date": "2019.03.03", "title": "Варна: С минута мълчание и падане на колене пред Мемориала в Морската градина стотици граждани се преклониха пред загиналите украински воини"}
{"url": "http://www.focus-news.net/news/2019/03/03/2630238/predsedatelyat-na-narodnoto-sabranie-tsveta-karayancheva-pokoleniya-balgari-shte-pomnim-samozhertvata-na-vsichki-koito-sa-dali-zhivota-si-za-svobodata-na-balgariya.html", "text": "На връх Шипка започнаха честванията по повод 141-вата годишнина от Освобождението на България от турско робство, предаде кореспондент на  Радио „Фокус” . Великотърновският митрополит Григорий отслужи заупокойна молитва в памет на загиналите герои за свободата на България.  \r\n„Саможертвата на всички, които с а дали живота си за Свободата на България, ще помним поколения българи и ще възпитаваме децата си с тази памет. Това каза в словото си председателят на Народното събрание Цвета Караянчева, която е сред официалните гости на честванията на Националния празник на връх Шипка. \r\nНа тържествата на историческия връх присъстват дипломати, народни представители, областни управители и кметове на населени места от цялата страна. \r\nОт 12.30 часа пред Паметника на свободата на връх Свети Никола ще започне ритуал по поднасяне на венци и цветя.  \r\nОрганизатор на събитията на Шипка тази година е Община Габрово. \r\nСлавяна ГАЙДАРОВА", "date": "2019.03.03", "title": "Председателят на Народното събрание Цвета Караянчева: Поколения българи ще помним саможертвата на всички, които са дали живота си за Свободата на България"}
{"url": "http://www.focus-news.net/news/2019/03/03/2630236/talat-dzhaferi-shte-im-tryabva-vreme-na-grazhdanite-da-sviknat-s-novoto-ime.html", "text": "Името се използва от едва две седмици, не може да се каже, че е лесно да се свикне с новото име. Хората обаче разбират, че има нужда от ново име. Ще има и съпротива срещу това и ще е необходимо време на хората и институциите да свикнат с новото име, заяви председателят на македонския парламент Талат Джафери в интервю пред черногорския вестник „Виести“,  цитиран от македонското електронно издание  “Фактор“ . \r\nНа въпроса, защо ДСИ първо е била част от правителствена коалиция с ВМРО-ДПМНЕ, а сега управлява със СДСМ, той отговаря: \r\n„Когато през 2002 г. се трансформирахме от Освободителна армия в политическа партия, основните ни програмни решения бяха процесът на интегриране във вътрешните и външните процеси. Работихме усилено, за да постигнем това. Когато сформирахме коалиция с ВМРО-ДПМНЕ през 2008 г., те обещаха, че този процес ще продължи. Когато не получихме членство в НАТО, имаше разочарование в институциите и изоставане в интеграцията. ВМРО ДПМНЕ не искаше да решава проблемите с България или Гърция и това беше проблем. На изборите през 2016 г., след скандалите за подслушване, коалицията на ВМРО-ДПМНЕ спечели 51 места, а коалицията СДСМ спечели 49 места. ДСИ получи 10 мандата и ние бяхме ключова политическа сила, която реши в каква посока страната ще продължи. Според Конституцията първият мандат за формиране на правителство е на Никола Груевски, но в конституционния период не можахме да постигнем съгласие по програмни въпроси и стратегически ангажименти. \r\nВМРО-ДПМНЕ нямаше  смелостта да влезе в преговорния процес, което е една от причините, поради които не създадохме коалиция. СДСМ се съгласи, че преговорният процес трябва да бъде по-бърз. Тъй като това е в интерес на албанците, които представляваме, ние решихме да влезем в коалиция със СДСМ, след което другите етнически албански партии се присъединиха към нас и ние стигнахме до 67 места, от които 62 бяха пряко включени в управляващото мнозинство. \r\nРазбира се, почти три десетилетия Северна Македония върви по този път за членство в НАТО и ЕС. Бяхме готови за членство в НАТО в Букурещ на срещата на високо равнище през 2008 г. с Албания и Хърватия, но бяхме спрени поради проблема с името с Гърция. Тези десет години работихме по процеса на помирение с нашите съседи в преговорите, особено с Гърция, както и за хармонизацията с България. \r\nСъс споразуменията с България през 2017 г. и с Гърция през 2018 г. ние преодоляхме различията и пречките и открихме пътя към ЕС и НАТО. На срещата на върха на ЕС през юни миналата година и на срещата на върха на НАТО, също миналата година, получихме препоръки за дата за преговори с ЕС тази година, ако има напредък в области, в които ни се иска да работим В контекста на ЕС, сега ние сме в процеса на преглед, който трябва да приключи до края на юли, и има набор от закони в областта на сигурността, правовата държава, медиите и държавната администрация. Първата част от законите за реформа на сферата на сигурността приключи, сега сме в процес на приемане на закони в областта на правовата държава. В парламента пристигна вторият законодателен пакет за Агенцията за сигурност, която се превръща в нова агенция, която се отделя от Министерството на вътрешните работи и ще бъде под прякото ръководство на правителството“.  Юлиян Марков", "date": "2019.03.03", "title": "Талат Джафери: Ще им трябва време на гражданите да свикнат с новото име"}
{"url": "http://www.focus-news.net/news/2019/03/03/2630243/brig-gen-yavor-mateev-i-dnes-balgarskiyat-voynik-dava-nay-dobroto-ot-sebe-si-da-pazi-svoite-boynite-traditsii-i-da-zashtitava-balgariya.html", "text": "Българската армия е доказала през 13-вековната си история, че умее да тачи своите бойни традиции, така че и днес българският войник дава най-доброто от себе си, за да пази бойните традиции и да защитава категорично териториалната цялост на Република България. Това каза в интервю за празничното предаване „За честта и славата на България“  с водещ Росица Ангелова на  Радио „Фокус“  бригаден генерал Явор Матеев, командир на 68-ма бригада „Специални сили“. Факт е, че в навечерието на войната интересите на Русия обективно съвпадат с въжделенията на българския народ и затова ние наричаме тази война Освободителна, добави той.„Това е и първата война в европейския югоизток, която предизвиква изключително широко народно движение, в подкрепа на нашия поробен християнски народ и в други Европейски страни. Най-вече в Русия, където славянската идея получава реално насърчение и където действително народът на една страна се вдига, за да помогне да освободи друг народ и да остави костите на хиляди свои синове по далечни бойни полета.  Затова и днес ние се връщаме към епопеята на нашето национално освобождение и вече 141 години сме признателни и поднасяме венци не само на паметниците на руските освободители, а и на тези на Украйна, Беларус, Румъния, Финландия и други нароси, които са участвали във войната и се прекланяме пред техния подвиг“, каза още Бриг.Ген. Явор Матеев и добави, че трябва да търсим неща, които ни обединяват, а не неща, които ни разединяват.", "date": "2019.03.03", "title": "Бриг. ген. Явор Матеев: И днес българският войник дава най-доброто от себе си да пази своите бойните традиции и да защитава България"}
{"url": "http://www.focus-news.net/news/2019/03/03/2630241/targovishte-vremenno-dvizhenieto-se-osashtestvyava-v-edna-lenta-po-pat-i-4-omurtag-targovishte-v-uchastaka-prezviter-kozma-prolaz-poradi-patnotransportno-proizshestvie.html", "text": "Временно движението се осъществява в една лента по път I-4 Омуртаг - Търговище в участъка Презвитер Козма - Пролаз поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция\".", "date": "2019.03.03", "title": "Търговище: Временно движението се осъществява в една лента по път I-4 Омуртаг - Търговище в участъка Презвитер Козма - Пролаз поради пътнотранспортно произшествие"}
{"url": "http://www.focus-news.net/news/2019/03/03/2630235/yordan-mladenov-bsp-neka-ne-zabravyame-che-vav-vsyako-sartse-vseki-den-vav-vseki-dom-i-vav-vsyako-delo-trepti-balgarskoto.html", "text": "Преди 141 години достойни синове се жертваха за достойна Родина. С тези думи започна поздравителния си адрес по повод 3 март Йордан Младенов, народен представител от „БСП за България”, съобщиха от пресцентъра на  БСП - Пазарджик . „Днес все по-често се обръщаме назад към миналото си да потърсим национална гордост и изгубеното единение. Да помълчим минута и да поднесем цветя не е достатъчно. Времето изисква от нас да бъдем повече отговорни в постъпките си, да събудим духа си, да вярваме в силите си. Имаме свободна България – със Стара планина, Дунав, Тракия и Пирин, с вековна памет и култура, със славни подвизи, да я пазим и развиваме с обща воля и мъдрост в настоящето! Нека не забравяме, че във всяко сърце, във всеки ден, във всеки дом, във всяко дело трепти българското! Честит национален празник!“, каза още в приветствието си Йордан Младенов.", "date": "2019.03.03", "title": "Йордан Младенов, БСП: Нека не забравяме, че във всяко сърце всеки ден, във всеки дом и във всяко дело трепти българското"}
{"url": "http://www.focus-news.net/news/2019/03/03/2630240/petar-paunov-kmet-na-kyustendil-tezi-koito-sledvat-hristiyanskite-tsennosti-i-obichat-balgariya-sa-svobodni-v-sartseto-i-v-dushata-si.html", "text": "Тези, които следват християнските ценности и обичат България, са свободни в сърцето и в душата си. Това каза по повод Националния празник на Република България кметът на Община Кюстендил Петър Паунов, предаде репортер на  Радио „Фокус” – Кюстендил . „Свободна България, в сърцата и в душите. Виждаме, че и предизвикателствата в днешния ден не са лесни. Преди трябваше да се борим открито срещу един враг, който ни поробваше с години, а сега трябва да се борим срещу коварствата на съвременния свят и алчността. Тези, които следват християнските ценности и обичат България, са свободни в сърцето и в душата си”, каза Петър Паунов.  \r\nС тържествена програма беше отбелязан Националният празник на България в Кюстендил. Програмата започна с изпълнение на българският химн от градския духов оркестър и издигане на националния флаг. На площад „Велбъжд” присъстваха десетки граждани, които по традиция получиха по един български трикольор. Тази година бяха раздадени над 1000 български знамена от кандидатките в конкурса „Девойка Кюстендилска пролет”. На тържествената част присъстваха кметът на Община Кюстендил Петър Паунов, областният управител Виктор Янев, председателят на Общински съвет Михаела Крумова, представители на политически партии, на родолюбиви организации, много граждани.  \r\nВ словото за празника беше подчертано, че новото начало на българската държава започва на 3 март 1878 година. Така се ражда едноименният идеал, митологизиран и пренебрегван, но в него доминира мисията на Освобождението, маркираща краят на петвековната деспотско-тиранска система, заменена с амбициозното изграждане на национална държава. \r\nВенцеслав ИЛЧЕВ", "date": "2019.03.03", "title": "Петър Паунов, кмет на Кюстендил: Тези, които следват християнските ценности и обичат България, са свободни в сърцето и в душата си"}
{"url": "http://www.focus-news.net/news/2019/03/03/2630242/shumen-sas-zaupokoyna-molitva-i-moleben-za-zdrave-v-grada-zapochnaha-chestvaniyata-za-treti-mart.html", "text": "Със заупокойна молитва и молебен за здраве в града започнаха честванията за Трети март, предаде репортер на  Радио „Фокус“ - Шумен . Богослужението беше водено от отец Димитър. Сред присъстващите бяха народните представители Димитър Александров и д-р Румен Генов, областният управител на Шумен проф. Стефан Желев, председателят на Общинския съвет проф. Борислав Беджев, кметът на Шумен Любомир Христов, заместник-кметовете, общински съветници и граждани.  \r\n„Имаме възможността да бъдем заедно днес в храм „Св. Вознесение Господне“, за да извършим поклонение в знак на дълбока признателност към нашите освободители, към всички тези люде - мъже, жени, млади и стари, които по своя път положиха душата за Освобождението на нашето Отечество. Няма нищо по-желано от това човек да бъде свободен. Нашите предци са носили това желание и надежда 500 години в сърцата си. Нашият дълг днес е да съхраним това, което тези преди нас са запазили като история, установили са като празнични събития. Да пребъде българското, езикът ни, вярата ни, обичаите ни, надеждата, утехата, че вървим по прав път“, каза в словото си отец Димитър.  \r\nПред трите паметни плочи на шуменските опълченци в двора на храма бяха поднесени венци и цветя. На ритуала присъства и Анастасия Стойкова, внучка на опълченеца Васил Тонев Преславски, участвал в Шеста дружина при боевете на Шипка. Като скъпа реликва всяка година в деня на Националния празник тя носи портрета на своя дядо и го полага сред цветята, с които са отрупани плочите на шуменските опълченци. През целия ден всеки, който желае, може да поднесе венци и цветя пред паметниците в Шумен и региона. Празничната програма в Шумен продължава с концерт „Свободата, Святата!“ на ансамбъл „Мизия“ в ДКТ „Васил Друмев“. От 18.30 часа на площад „Кристал“ пред Паметника на загиналите във войните шуменци ще започне тържествена заря проверка. \r\nИвелина ИВАНОВА", "date": "2019.03.03", "title": "Шумен: Със заупокойна молитва и молебен за здраве в града започнаха честванията за Трети март"}
{"url": "http://www.focus-news.net/news/2019/03/03/2630244/d-r-atanas-kambitov-kmet-na-blagoevgrad-500-godini-balgarskiyat-duh-ne-ugasna-vapreki-zlokobniya-zvan-na-robskite-okovi.html", "text": "Честит Национален празник на България! Честитите 141 години свобода. Това каза кметът на Благоевград д-р Атанас Камбитов в празничното си слово по повод 3 март, което произнесе на площад „Македония“, предаде репортер на  Радио „Фокус“ – Пирин . Според Камбитов само преди 14 десетилетия България се е освободила от робството, като през пролетта на 1878 година страната ни е „възкръснала“. „Вярата, родолюбието, жертвоготовността на предците ни „родиха“ българската независимост. И ако днес празнуваме, преди триумфираше кръв. Преди светлината имаше мрак. Преди рождението имаше смърт. Когато днес слушаме родния химн, когато се поздравяваме за Свободата, не трябва да забравяме едно – тя не дойде даром, тя бе скъпо, дори прескъпо платена и дълбоко изстрадана“, каза още д-р Атанас Камбитов. По думите му костите на стотици хиляди смели мъже и жени са положени в родната земя в името на святата кауза. „500 години българската вяра беше съхранена в домовете, в душите, в съзнанието ни, въпреки опожарените църкви. 500 години българският дух не угасна, въпреки злокобния звън на робските окови. 500 години българският език оцеля, въпреки тираничния натиск, дебнещ от всякъде. Българската кръв не се разми през всичките тези години, защото предците ни бяха силни“, добави д-р Атанас Камбитов. Според него българският народ е бил съхранен и продължен. „В ден като днешния, историята говори повече от всякога. Спомените за опустелите къщи, за децата, отнети от майчините ръце, за озлочестените сестри, за овдовелите съпруги, за погребаните синове са все тъй ярки. Робство, тирания, подтисничество, борба, кръв, смърт, свобода – това е истината, това е нашата история и всеки опит да бъде подменена е неприемлив“, подчерта д-р Камбитов. Той заяви, че днес е ден на преклонение, на смирение, на помирение и най-вече на обединение. „Преди всичко днес е и ден за размисъл, за въпроси. Нека всеки от нас си зададе въпроса – а какво направих аз за България? И нека си отговори честно. Това е отговорността, която носим за следващите поколения. Бъдете здрави! Вечна памет на героите! Бог да пази България!“, допълни д-р Атанас Камбитов. \r\nЛивия НИНОВА", "date": "2019.03.03", "title": "Д-р Атанас Камбитов, кмет на Благоевград: 500 години българският дух не угасна, въпреки злокобния звън на робските окови"}
{"url": "http://www.focus-news.net/news/2019/03/03/2630245/", "text": "Проведе се четвърти антиправителствен протест в Черна гора в събота, информира македонското електронно издание  “Локално“ . \r\nУчастниците в демонстрациите поискаха до 15 март президентът Мило Джуканович, правителството, главният прокурор и ръководителят на Агенцията за борба с корупцията да подадат оставка, пишат медиите в Черна гора. Те обвиниха управляващите в корупция и злоупотреба с власт. \r\nПротестиращите обещаха да се съберат отново на централния площад в Подгорица на 16 март и да останат там, докато не бъдат изпълнени техните искания. \r\nОрганизаторите на протестите заявиха, че настояват опозицията да напусне Народното събрание, докато не бъдат изпълнени исканията за оставка.  Юлиян Марков", "date": "2019.03.03", "title": "„Локално“ (Македония): Проведе се четвърти антиправителствен протест в Черна гора"}
{"url": "http://www.focus-news.net/news/2019/03/03/2630248/", "text": "Албанец направи с ръце двуглав орел на летището в Подгорица, пише македонския електронен портал  A1 On . \r\nАлбанецът е направил знака за двуглав орел с ръцете си, който символизира албанския герб след кацане на летището в черногорската столица. Той е бил забелязах от служител на охраната и е бил изгонен извън сградата на терминала. Случката е заснета с видео.   Юлиян Марков", "date": "2019.03.03", "title": "А1 On (Македония): Албанец направи с ръце двуглав орел на летището в Подгорица"}
{"url": "http://www.focus-news.net/news/2019/03/03/2630239/prof-plamen-pavlov-istorik-krasimir-uzunov-voyuvashe-s-vsichki-sili-sreshtu-nihilizma.html", "text": "Красимир Узунов воюваше с всички сили срещу нихилизма. Това каза за празничното предаване „За честта и славата на България“ на Радио „Фокус“ историкът проф. Пламен Павлов. По думите му президентът на Агенция и  Радио „Фокус“  Красимир Узунов е успял да покаже, че връзките в историята ни са обусловени  от българския въпрос от 1878г., който остава нерешен и до днес. „Този нихилизъм продължава да ни залива и затова дати като трети март не са самоцелни. Те трябва да ни показват визионерския поглед към бъдещето. Нямаме право да се предаваме и да изпадаме в нехарактерни за народа ни състояния на апатия и равнодушие. Напротив. Младите хора в България, както и българите в чужбина държат на българското и в това е моята надежда“, каза той. Според проф. Пламен Павлов възрожденските качества са ни отнети от липсата на историческо осмисляне и памет.", "date": "2019.03.03", "title": "Проф. Пламен Павлов, историк: Красимир Узунов воюваше с всички сили срещу нихилизма"}
{"url": "http://www.focus-news.net/news/2019/03/03/2630246/veliko-tarnovo-ofitsialno-vrachiha-akademichnata-nagrada-3-ti-mart-na-obshtinata-tazgodishniyat-nositel-e-starshina-ivan-parchev.html", "text": "Официално бе връчена Академичната награда на Община Велико Търново „3-ти март“. Тазгодишният носител е старшина Иван Пърчев, курсант в Националния военен университет „Васил Левски“. Призът му бе даден лично от кмета Даниел Панов. А решението за това, взето от Общински съвет - Велико Търново, прочете лично председателят му Венцислав Спирдонов, предаде репортер на  Радио „Фокус“ – Велико Търново . През настоящата година старшина Пърчев завършва обучението си по военна специализация „Ядрена, химическа и биологична защита и екология” и гражданска специалност „Защита на населението при бедствия, аварии и катастрофи”. Той е част от Представителния блок курсанти на военния университет. Средният успех от дипломата му е 5.75, а успехът от държавните изпити по гражданската специалност 6.00. „В деня на честването на Освобождението на България от османско иго за мен е чест и гордост, като възпитаник на НВУ „Васил Левски“, да получа наградата „3-ти март“ на Община Велико Търново за 2019 година. Благодаря на кмета на Община Велико Търново и на общинския съвет затова, че спазват тази хубава традиция. Специално искам да благодаря и на хората, които бяха до мен и ме подкрепяха – моите командири, преподаватели, колеги и семейството  ми“, каза още отличеният курсант. \r\nАкадемичната награда „3-ти март” на Община Велико Търново се връчва ежегодно на изявен обучаем от Националния военен университет „Васил Левски” по повод Националния празник. От тази година размерът ѝ е равен на левовата стойност на 5000 евро. Средствата се осигуряват от бюджета на местната администрация. \r\nЛуиза ТРАНЧЕВА", "date": "2019.03.03", "title": "Велико Търново: Официално връчиха Академичната награда „3-ти март“ на Общината, тазгодишният носител е старшина Иван Пърчев"}
{"url": "http://www.focus-news.net/news/2019/03/03/2630247/gencho-genchev-kmet-na-svishtov-dlazhnitsi-sme-na-vsichki-smeli-balgari-koito-dobrovolno-se-pozhertvaha-v-imeto-na-rodinata.html", "text": "Днес всички ние сме длъжници на смелите българи – духовници, културни дейци, хайдути, революционери и опълченци, които доброволно се пожертваха в името на Родината. Това каза в поздравителния си адрес към жителите и гостите на Свищов кметът на града Генчо Генчев, съобщиха от пресцентъра на  Общината . Той честити Националния празник на страната ни. \r\n„На Трети март 2019 г. се навършват 141 години от края на Руско-турската война (1877-1878), ознаменуван от Санстефанския мирен договор, донесъл на страната ни дълго жадуваната Свобода. \r\nПобедоносният поход към Национално освобождение, строшил оковите на петвековното османско подтисничество, започва от свищовския дунавски бряг през нощта на 26 срещу 27 юни 1877 г., за да може година по-късно страната ни да се върне на европейската карта. \r\nТрети март е връхната точка на многовековната борба на българския народ за национална независимост и суверенно развитие. Това е денят на победата на несломимия български дух, който отказа да се примири с трагичната си съдба и денят, който бляскаво ознаменува началото на нова епоха на самостоятелно политическо, духовно и културно развитие на българската държава. \r\nВсички българи днес трябва да помним миналото и да знаем за трудния и дълъг път към свободата, по който са вървели Паисий и Софроний, Левски и Апостолите на Априлското въстание, Ботев и всички знайни и незнайни борци за нашата независимост. Заслужено трябва да възпоменаваме героичния подвиг на онези храбри руски, украински, белоруски, финландски и румънски воини, които се сражаваха за нашата свобода. Длъжници сме на всички смели българи – духовници, културни дейци, хайдути, революционери и опълченци, които доброволно се пожертваха в името на Родината. \r\nДумите са безсилни да опишат нашата благодарност, уважение и възхищение пред техния подвиг. \r\nНека сторим дълбок поклон пред светлата памет на героите. \r\nЧестит празник!“, гласи още адреса.", "date": "2019.03.03", "title": "Генчо Генчев, кмет на Свищов: Длъжници сме на всички смели българи, които доброволно се пожертваха в името на Родината"}
{"url": "http://www.focus-news.net/news/2019/03/03/2630249/yordan-yordanov-kmet-na-dobrich-v-den-kato-dneshniya-vseki-chovek-se-vzira-v-svoeto-sakrovenie-voden-ot-onazi-vatreshna-ubedenost-koyato-neoproverzhimo-shte-gradi-edno-drugo-utre.html", "text": "В ден като днешния всеки човек се взира в своето съкровение, воден от онази вътрешна убеденост, която неопровержимо ще гради едно друго утре. Това каза кметът на Добрич Йордан Йорданов в своето тържествено слово по повод Трети март, предаде кореспондент на  Радио „Фокус” – Варна . „Има дати, които са свързани с генетичния ни код. Дати, които бележат националния ни код, които ни вписват в общност. И една от тях определено е 3 март. Имаме си истини, с които растем и истини, които явно израстват с нас. Тези, чиято историческа еволюция често, много често наблюдаваме и сме толерантни към това. Може би защото не искаме да свързваме истинността с догмата. Защото пак във времето сме приели, че догмата не кореспондира със свободата, със свободата на онова толкова лично усещане – на себеизразяването. Защото догмата изначално отрича откровението. Пак във времето, толкова, толкова дълго, са ни учили и сме научили, че публичната истина е конюнктурна, че публичната истина трябва да бъде конвертируема, а и да носи дивиденти, да се търгува успешно. Но личната, истината на всеки от нас, съкровената, тя е недосегаема, макар и толкова уязвима. Впечатляващо силна в крехката си субективност“, каза Йордан Йорданов. Той добави, че в дни като 3 март всеки българин, воден от своята информираност, ще се вглежда в бъдещето с надежда, извън политически интереси, воден от своето усещане за истината за онези 5 века история, изпълнени с възходи на българския дух. И именно това усещане, което всеки един българин е скътал в сърцето, „ще даде или ще отнеме шанса за пребъдване на паметта за тази дата - 3 март 1878 година“, отбеляза кметът. Йордан Йорданов честити днешния празник на всички, които живеят с българското и милеят за него. \r\nЖулиета НИКОЛОВА", "date": "2019.03.03", "title": "Йордан Йорданов, кмет на Добрич: В ден като днешния всеки човек се взира в своето съкровение, воден от онази вътрешна убеденост, която неопровержимо ще гради едно друго утре"}
{"url": "http://www.focus-news.net/news/2019/03/03/2630251/plovdivskiyat-mitropolit-nikolay-samozhertvata-i-podvigat-na-geroite-na-balgarskata-svoboda-vinagi-sa-bili-skapi-na-pravoslavnata-tsarkva.html", "text": "Саможертвата и подвигът на героите на българската свобода, на всички паднали за нашето отечество воини, винаги са били скъпи и на Православната ни църква, която в усърдна молитва всякога изпросва мир и покой за техните души. Това каза Пловдивският митрополит Николай пред събралите се десетки миряни в храм „Св. Богородица“, където бе отслужен молебен по случай 141 години от Освобождението на България, предаде репортер на  Радио „Фокус“ – Пловдив . „И тази година третият ден на месец март ни събира заедно, за да благодарим отново на Бог за великия дар на свободата, която изгря за нас в този ден на далечната 1878 година. Да преклоним глави пред подвига на всички онези, които се потрудиха и отдадоха живота си за нашата свобода, и отново да съпреживеем събитията, довели до Освобождението на скъпото ни отечество. И като имаме пред очи героичната саможертва на загиналите заради нас, нека да се вдъхновим към още по-усърден труд за свободното и независимо, мирно и благословено от Бога бъдеще на обичната ни България“, каза в словото си владиката. \r\n„В този тържествен ден, всички ние сме призвани да изоставим за малко грижите на всекидневието и като се замислим върху смисъла и значението на свободата, да помним, че всеки дар и всяко благо изискват както нашата вечна и неизменна благодарност, така и нашите постоянни усилия за тяхното съхранение и за предаването им на бъдещите поколения. За тази свобода, чието изгряване цяла България чества днес, бяха положени много усилия, беше пролята много кръв на смели и достойни воини, оставили костите си по нашите земи, за да можем ние днес да живеем и  да пребъдваме в свобода и независимост“, посочи митрополит Николай. \r\nВ словото си той каза още, че Православната църква продължава да е вярна опора на своя народ, пазителка на неговите вековни духовни и културни достижения, като продължава да отстоява онези непреходни и божествени ценности, от които някога са се ръководили и дейците на Възраждането, и да отстоява онзи светъл идеал за бъдещето на България, който ги е ръководил в усилията им за възстановяването на българския духовен и политически суверенитет. „В съгласие и единомислие Българската православна църква ни продължава да измолва от Бога мир и благоденствие за отечеството ни и светли бъднини за всички свои чеда и за целия наш народ. Нека Божието благословение и Неговата велика милост да бъдат с всички нас и в бъдните дни. Бог да пази България в свобода, в благоденствие, в мир, в здраве, в благопреуспяване, в добрите и полезни дела и начинания , и душевно спасение. Честит и благословен празник на българската свобода!“, завърши словото си Пловдивският митрополит Николай. \r\nДесетки граждани и официални лица присъстваха на тържествения молебен по повод 141 години от Освобождението на България в храм „Св. Богородица“ в Пловдив. Сред официалните лица бяха областният управител на Пловдив Здравко Димитров, председателят на Общинския съвет Савина Петкова, бригаден генерал Явор Матеев, командир на 68-ма бригада „Специални сили“, и много други. \r\nТони МИХАЙЛОВ", "date": "2019.03.03", "title": "Пловдивският митрополит Николай: Саможертвата и подвигът на героите на българската свобода винаги са били скъпи на Православната църква"}
{"url": "http://www.focus-news.net/news/2019/03/03/2630254/ministar-mladen-marinov-nyama-propusnati-pri-proverkite-za-kontrabanda-na-goriva.html", "text": "Няма пропуснати вериги и бензиностанции при проверките през последните две години и така ще продължим. Това каза министърът на вътрешните работи Младен Маринов в интервю за предаването  „Неделя 150“  по  БНР . „Не бих казал, че проверките за контрабанда на горива са по сигнал на Българската петролна и газова асоциация, те вървят още от създаването на междуведомствения контрабанден център, но до този момент може би не са били във фокуса на обществото“, коментира министърът. \r\n„Ново е надграждането на този център, като след нареждане на премиера бе създадена организация всички информационни и контролни системи в различните органи, контролиращи вноса, разпространението и продажбата на горива да се обединят в него. За да може да се прави анализ за резултатите и тенденциите, на разминаванията. Нашите усилия са да контролираме процеса от самия внос на горивата до продажбата им. В ход е картографирането на всички обекти, които са регистрирани за търговия с горива и петролни продукти“, съобщи министърът. \r\n„Резултатите показват, че това са системни усилия, защото няма периодични акции да повлияят на такъв голям и силен сектор“, каза Младен Маринов.Той съобщи, че за 2018 г. предотвратените щети за бюджета от иззети горива и тютюневи изделия са за над 27 млн. лв. при 16 млн. за 2017 г., което показва постоянни и системни усилия за противодействие на контрабандата. Друг резултат от тези усилия е нарастването на приходите в бюджета заради превенцията, до която водят тези усилия, добави министърът. \r\nВъв връзка с новината, че в България е задържан един от най-издирваните испански наркотрафиканти, министър Маринов каза, че случаят показва каква е „силата на европейските механизми за противодействие на престъпността“. \r\nСигналът за него е получен на 12 февруари пред европейската мрежа за активно издирване на бегълци. „Незабавно е направена организация от колегите във Варна… Реално задържането а станало на 17 февруари, като на 26-и е изправен пред Окръжен съд Варна, който е разрешил предаването му на испанските власти. Надяваме се това да се осъществи на 13 март“, каза министърът. \r\nНа базата на начина на издирване и подадена информация, че лицето възнамерява да напусне ЕС и да се укрие в трета страна, Младенов допусна, че задържаният има „сериозен ранг“ в наркотрафика. \r\n„Ползваме се с доверие пред всички партньори и оправдаваме това доверие с тези незабавни действия. При всеки един такъв сигнал се действа незабавно“, каза още той коментирайки случая. \r\nГрешно е до всеки забранителен знак да има полицай и патрулен автомобил, каза министър Маринов, визирайки новата инициатива, при която за първи уикенд на шофьорите на ТИР-ове се раздават брошури с обяснения къде и в кои часове не трябва да се движат. „Нямаме толкова ресурси, а и това е много скъпо нещо“. „Това не означава, че бягаме от контрол. Ние ще сме на места, където ако той е нарушил знака, ще се наложат съответните глоби, а те никак не са малки. \r\n„Домашното насилие е един много сериозен проблем от гледна точка на това, че е един скрит проблем за закона, защото много рядко жертвите заявяват това пред съответните компетентни органи“, каза министър Маринов, коментирайки случая във Варна, където жена бе пребита до смърт от съпруга си. Тя подала жалби, но ги оттеглила. „Не бих казал, че МВР работи бездушно, отговаряме на всеки един сигнал. Но за да бъдат предприети определени действия, в някои случаи репресивни спрямо извършителите, ние трябва да стъпим на реално подадени жалби, свидетелски показания и доказателствен материал“. \r\nСпоред анализа на такива случаи би могъл да доведе до законови промени и регулации, които да дадат възможност не само на органите на МВР, но и други институции да работят, за да ги предотвратяват. \r\n„Голяма част от обществото все още приема за нормално неща, които реално не са нормални и са признак за домашно насилие и ако не им се обърне внимание навреме те градират до по-тежки престъпления“.", "date": "2019.03.03", "title": "Министър Младен Маринов: Няма пропуснати при проверките за контрабанда на горива"}
{"url": "http://www.focus-news.net/news/2019/03/03/2630252/veliko-tarnovo-izlozhba-v-tsentara-na-grada-predstavya-vaorazhenie-i-uniformi-ot-rusko-turskata-osvoboditelna-voyna.html", "text": "Атрактивна изложба в центъра на града представя въоръжение и униформи от Руско-турската освободителна война, предаде репортер на  Радио „Фокус“ – Велико Търново . Експозицията е на площада край паметник „Майка България“, а неин организатор е местният клуб „Традиция“. Десетки граждани вече се спряха да разгледат пушките, пистолетите, сабите, военните униформи и документите от Руско-турската освободителна война от 1877-1878 година. Не липсваха и ентусиасти, които искаха да подържат предметите и да се потопят в тяхната история. Имаше и въпроси, свързани с това къде и как са използвани те, а членовете на клуба отговаряха на всички. Сред показаните предмети има и медали, с които са награждавани българските опълченци, части от тяхното оборудване като раници, екипировка, съдове, в които са си държали храната. \r\nЕкспозицията ще остане на пл. „Майка България“ до следобедните часове. \r\nЛуиза ТРАНЧЕВА", "date": "2019.03.03", "title": "Велико Търново: Изложба в центъра на града представя въоръжение и униформи от Руско-турската освободителна война"}
{"url": "http://www.focus-news.net/news/2019/03/03/2630253/targovishte-vazstanoveno-e-dvizhenieto-po-pat-i-4-omurtag-targovishte.html", "text": "Възстановено е движението по път I-4 Омуртаг - Търговище. Това съобщиха от пресцентъра на  Агенция „Пътна инфраструктура“ .", "date": "2019.03.03", "title": "Търговище: Възстановено е движението по път I-4 Омуртаг - Търговище"}
{"url": "http://www.focus-news.net/news/2019/03/03/2630257/targovishte-dva-leki-avtomobila-sa-katastrofirali-na-patya-omurtag-targovishte-nyama-postradali.html", "text": "Два леки автомобила са катастрофирали на пътя Омуртаг - Търговище в участъка между селата Презвитер Козма и Пролаз. При инцидента няма пострадали. Това съобщиха за  Агенция „Фокус“  от пресцентъра на МВР. Инцидентът е станал около 10.50 часа на завой. За кратко движението в района се осъществява в една лента, но след изтеглянето на автомобилите то е възстановено.", "date": "2019.03.03", "title": "Търговище: Два леки автомобила са катастрофирали на пътя Омуртаг - Търговище, няма пострадали"}
{"url": "http://www.focus-news.net/news/2019/03/03/2630256/shumen-regionalniyat-istoricheski-muzey-e-otvoren-za-bezplatni-poseshteniya-po-povod-treti-mart.html", "text": "Днес по повод Трети март ще бъдат отворени за посещение със свободен вход централната експозиция на Регионален исторически музей – Шумен и къщите музеи „Добри Войников“, „Лайош Кошут“ и „Панайот Волов“, където са показани вещи и отличия на шуменски опълченци от фонда на музея. Това съобщиха от  Регионален исторически музей - Шумен . Жителите и гостите на града могат да разгледат постоянните и временните изложби в тези обекти до 17.00 часа.", "date": "2019.03.03", "title": "Шумен: Регионалният исторически музей е отворен за безплатни посещения по повод Трети март"}
{"url": "http://www.focus-news.net/news/2019/03/03/2630250/patriarh-neofit-s-blagodarnost-i-priznatelnost-balgariya-otnovo-svezhda-glavi-v-dalbok-poklon-pred-pametta-i-podviga-na-vsichki-znayni-i-neznayni-geroi-na-nashata-svoboda.html", "text": "С благодарност и признателност България отново свежда глави в дълбок поклон пред паметта и подвига на всички знайни и незнайни герои на нашата свобода. Това каза Патриарх Неофит в своето слово по време на Молебена по случай Освобождението на България 3 март, съобщиха от  Св. Синод на БПЦ . \r\n„И тази година в деня на Освобождението на България заедно благодарихме на Бога за този велик Негов дар към всички нас и заедно се помолихме за упокой на душите на всички православни воини, отдали живо та си за българската свобода и независимост. Връщаме се назад във времето, когато, в порива на свободния дух, нашите достойни и славни предци, подкрепяни от братя по вяра, успяха да увенчаят вековната борба на православния ни народ и да възстановят изгубените някога духовна и политическа българска свобода“, каза Патриарх Неофит. \r\n„С благодарност и признателност днес православна България отново свежда глави в дълбок поклон пред паметта и подвига на всички знайни и незнайни герои на нашата свобода, възкресявайки техните светли образи и свещено дело. В спомена за стореното от тях се вдъхновяваме за още по-всеотдайни усилия и всекидневен усърден труд, за оделотворяване на техните завети към поколенията и за още по-голям духовно-културен и държавно-творчески възход на скъпата ни Родина“, каза още той. \r\n„Вечна и блажена да бъде паметта на героите на българската свобода! Нека Всемилостивият Бог благоволи и занапред към православния ни народ и към нашето земно отечество, за чието освобождение бяха положени толкова много усилия и бе пролята българска и братска кръв. Да живее и да укрепва българската свобода, та в нея народът ни, Православната ни църква и вековната ни и славна държава да пребъдват и се утвърждават в Божията любов, в християнската вяра и надежда, и всички ние заедно да принасяме изобилен плод на духовност, просвета и култура, като продължаваме да градим своето бъдеще върху положените от нашите предци здрави и дълговечни основи. Божият мир и Неговата велика милост да бъдат с всички нас! За много и благословени години!“, завърши Патриарх Неофит.", "date": "2019.03.03", "title": "Патриарх Неофит: С благодарност и признателност България отново свежда глави в дълбок поклон пред паметта и подвига на всички знайни и незнайни герои на нашата свобода"}
{"url": "http://www.focus-news.net/news/2019/03/03/2630260/prof-mladen-grigorov-samiyat-syuleyman-pasha-priznava-che-ne-ochakval-balgarite-da-mu-okazhat-takava-ozhestochena-i-geroichna-saprotiva-na-shipka.html", "text": "Самият Сюлейман паша признава, че не очаквал българите да му окажат такава ожесточена и героична съпротива на Шипка. Това каза председателят на Фондация „Паметници на българската слава“ проф. Младен Григоров в интервю за  Агенция „Фокус“  по повод Националния празник на България – 3 март, когато отбелязваме 141 години от Освобождението от турско робство. Според него боевете при Шипка са от най-голямо значение за Освобождението, тъй като Сюлейман паша бе пробил през Шипченския проход, обсадата на Плевен е щяла да бъде пред пълен провал. „Неслучайно той е съден от турския съд заради това, че е упорствал да мине през проход, който е отбраняван, а не е минал през други встрани, които не са отбранявани или са слабо отбранявани. Отговорът на му е бил: „Защото никога не съм мислел, че раята може да ми окаже такава ожесточена и героична съпротива“. Това го казва този, който е водил нашите врагове“, каза още проф. Григоров.  \r\nПо думите му освен Шипка други важни битки в рамките на Руско-турската освободителна война са Плевенската епопея и битката при Шейново. „С по-малко значение е освобождението на София и преминаването на Руската армия при Стара планина при неимоверно трудни условия“, допълни проф. Григоров.  \r\nДеница КИТАНОВА Пълния текст на интервюто четете по-късно в „Мнение”", "date": "2019.03.03", "title": "Проф. Младен Григоров: Самият Сюлейман паша признава, че не очаквал българите да му окажат такава ожесточена и героична съпротива на Шипка"}
{"url": "http://www.focus-news.net/news/2019/03/03/2630263/", "text": "Американският Лос Анджелис Галъкси откри статуя на една от най-големите звезди, обличали фланелката на тима от Мейджър Лийг Сокър – Дейвид Бекъм. Тя е разположена пред клубния стадион и бе официално открита преди първия мач на тима за новия сезон срещу Чикаго Файър. 43-годишният Бекъм спечели две титли с Лос Анджелис Галъкси при петгодишния си престой в Америка.", "date": "2019.03.03", "title": "Спорт: В Лос Анджелис откриха статуя на Дейвид Бекъм"}
{"url": "http://www.focus-news.net/news/2019/03/03/2630255/pazardzhik-istoricheskiyat-muzey-v-grada-e-otvoren-za-bezplatni-poseshteniya-po-povod-treti-mart.html", "text": "Историческият музей в града е отворен за безплатни посещения по повод Трети март, съобщиха от  музея . Входът за всички посетители е свободен в централната сграда на музея до 14.00 часа.", "date": "2019.03.03", "title": "Пазарджик: Историческият музей в града е отворен за безплатни посещения по повод Трети март"}
{"url": "http://www.focus-news.net/news/2019/03/03/2630262/emil-kabaivanov-kmet-na-karlovo-tryabva-da-badem-zaedno-i-edinni-za-da-sahranim-balgarskata-darzhavnost-i-natsiya.html", "text": "Трябва да бъдем заедно и единни, за да съхраним българската държавност и нация. Това каза в интервю за празничното предаването „За честа и славата на България“ на  Радио „Фокус“  Емил Кабаиванов - кмет на Карлово. Той добави, че ни е нужнo повече обединени, отдаденост и родолюбие, за да може да завещаем на идните поколения една силна и устойчива държава. „Идеалите на нашите предци, които се бориха, за да има Санстефанска България и да я има изобщо България на политическата карта на Европа, бяха идеалите олицетворени в думите на Апостола за чиста и свята демократска република. За висшия идеал за свободата и както той казваше: „Свобода и всекиму своето“, тоест българският народ иска своя държава на територията, в която живее с българско население и ние не искаме от съседните народи територия ние искаме това, което принадлежи на българската нация, защото актът на българската нация на нейното създаване и съзряване започва от средните векове като от Българската екзархия и след Освобождението, но идеалите на нашите революционери за единна и силна Българи са актуални и днес“, поясни градоначалникът. Емил Кабаиванов каза още, че трябва ежедневно да полагаме сили да съхраняваме българската нация и държавност, защото това е наш дълг. В дни като този, на памет и гордост трябва да се поклоним пред саможертвата на хилядите загинали за свободата на България, добави кметът на Карлово.", "date": "2019.03.03", "title": "Емил Кабаиванов, кмет на Карлово: Трябва да бъдем заедно и единни, за да съхраним българската държавност и нация"}
{"url": "http://www.focus-news.net/news/2019/03/03/2630261/predstaviteli-na-rakovodstvoto-na-pp-abv-prisastvaha-na-arhiereyskata-liturgiya-po-povod-osvobozhdenieto-na-balgariya.html", "text": "Първата официално подарена писалка от серията, издадени по повод 140 години от установяването на дипломатически отношения между България и Русия, получи като дар Негово Светейшество патриарх Неофит от председателя на ПП АБВ Румен Петков. Това съобщиха от пресцентъра на  ПП АБВ . Тя е с инкрустация на поименен списък на посланиците на Руската федерация, служили в България.  \r\nПетков каза пред Негово Светейшество, че много преди междудържавническите отношения, са светите братя Кирил и Методий, които ни дадоха азбуката, както и великият духовник и просветител св. Киприян, който обединява под своята власт разделените части на Московската митрополия, построил мост на културата и науката между България и Русия. \r\nПредседателят на ПП АБВ пожела на патриарх Неофит здраве и живот и добруване на отношенията между България и Русия. \r\nПредседателят на АБВ - Младежи Пламена Заячка подари на Негово Светейшество Патриотичния календар, изработен от организацията. Първата дата в календара е именно 3 март – началото на съвременната българска държава и проследява и отбелязва всички исторически за България събития. Като традиция, за втора поредна година, ПП АБВ подарява първото копие на изданието на българския патриарх. \r\nПредставители на ръководството на ПП АБВ присъстваха на Архиерейската Литургия по повод Освобождението на България в патриаршеската катедрала „Св. Александър Невски“. Негово Светейшество патриарх Неофит отслужи Молебен за здравето и преуспяването на българския народ и Панихида за всички за Цар Освободител и воините, дали живота си за българската свобода по време на Руско-турската освободителна война. Храмът увековечава събитията от 1877- 1878 г. Той носи името на св. Александър Невски, който е покровител на руското войнство през Руско-турската освободителна война.", "date": "2019.03.03", "title": "Представители на ръководството на ПП АБВ присъстваха на Архиерейската Литургия по повод Освобождението на България"}
{"url": "http://www.focus-news.net/news/2019/03/03/2630259/faktor-makedoniya-edi-rama-prizna-che-kosovo-e-poluchilo-mezhdunarodno-priznanie-s-pomoshtta-na-500-miliona-evro-ot-albanskata-diaspora.html", "text": "Албанският премиер Еди Рама заяви, че с помощта на 500 милиона евро , събрани от албанската диаспора е призната независимостта на Косово, пише македонското електронно издание  “Фактор“ . \r\n„Албанците обичат Косово и всички държави в света трябва да го признаят“, каза той. \r\n„В това е инвестирано  повече от половин милиард евро, събрани от диаспората, богати хора, които изнесоха освобождаването на Косово. Но Косово, което имаме днес, не е Косово, което искаме да бъде, каза Рама на срещата на албанската диаспора в Тирана, на която присъства и премиерът на Косово Хашим Тачи. \r\n„Това е призив към всеки (албанец), който живее по света и трябва да допринесе за страната ни,\" каза Рама.  Юлиян Марков", "date": "2019.03.03", "title": "„Фактор“ (Македония): Еди Рама призна, че Косово е получило международно признание с помощта на 500 милиона евро от албанската диаспора"}
{"url": "http://www.focus-news.net/news/2019/03/03/2630258/pazardzhik-s-tarzhestven-ritual-po-izdigane-na-natsionalnoto-zname-v-belovo-zapochna-praznichnata-programa-za-otbelyazvane-na-141-godini-ot-osvobozhdenieto-na-balgariya.html", "text": "С тържествен ритуал по издигане на националното знаме в Белово започна празничната програма за отбелязване на 141 години от Освобождението на България. Празничното честване на 3 март в Белово започна в 11.00 часа на пл. „Освобождение“, съобщиха от  Общината . От 13.30 часа ще бъде официално открит и Исторически музей – Белово, като ще бъде представена и изложбата „Археология Белово“ и изложба на детски рисунки, посветени на Националния празник. Денят на Освобождението в Белово ще завърши с oбщоградско тържество.", "date": "2019.03.03", "title": "Пазарджик: С тържествен ритуал по издигане на националното знаме в Белово започна празничната програма за отбелязване на 141 години от Освобождението на България"}
{"url": "http://www.focus-news.net/news/2019/03/03/2630264/ruskiyat-poslanik-anatoliy-makarov-vinagi-tryabva-da-pomnim-velikite-stranitsi-na-obshtata-ni-istoriya-i-zhertvite-dadeni-za-da-pridobie-balgariya-svobodata.html", "text": "Винаги трябва да помним великите страници на общата ни история и жертвите, дадени, за да придобие България свободата. Това каза посланикът на Руската федерация в България Н. Пр. Анатолий Макаров пред Паметника на опълченеца в столицата по повод 3 март, предаде репортер на  Агенция „Фокус“ . „Скъпи приятели, позволете ми от името на Посолството на Русия в България, от свое име и от целия многонационален руски народ сърдечно да ви поздравя с нашия общ празник - Ден на Освобождението на България от османско иго. \r\nНа тази дата преди 141 години се подписва историческият Санстефански мирен договор, който изпълнява мечтите на българския народ и открива път за самостоятелно независимо национално развитие“, заяви Макаров. \r\nТой припомни, че договорът слага край на Руско-турската освободителна война и обърна внимание, че от руската страна документът е подписан от изтъкнатия руски дипломат Николай Павлович Игнатиев, чието име носи една от централните улици на българската столица. „Походът за Дунав получава в Русия мощна подкрепа. Разглежда се като освободителен, а участието в него става почетно задължение“, обясни Макаров. \r\nТой подчерта, че руските воини заедно с българските опълченци проявяват невиждан героизъм, апотеоз, на който стават прочутите сражения при Плевен и Шипка. „Нека да не забравяме поуките на тази война“, призова руският посланик и честити празника.  \r\nДеница КИТАНОВА", "date": "2019.03.03", "title": "Руският посланик Анатолий Макаров: Винаги трябва да помним великите страници на общата ни история и жертвите, дадени, за да придобие България свободата"}
{"url": "http://www.focus-news.net/news/2019/03/03/2630268/blagoevgrad-s-praznichen-kontsert-ansambal-pirin-i-tsentara-za-lichnostno-i-tvorchesko-razvitie-na-detsata-pozdraviha-zhitelite-i-gostite-na-grada-za-treti-mart.html", "text": "С празничен концерт Ансамбъл „Пирин“ и Център за личностно и творческо развитие на децата на Благоевград поздравиха жителите и гостите на града за Трети март, предаде репортер на  Радио „Фокус“ - Пирин . Ансамбъл „Пирин“ откри концерта с танц „За свободата“, след което на сцената излязоха деца от детски танцов състав „Пиринче“ с танца „Тъпани“. Ансамбъл „Пирин“ представиха танците „Тъпани“ и „На мегдана“. Солистите на емблематичния ансамбъл изпяха песните „Заплакало е“, „Море пиле“ и „Засвирете мури“. В концерта взеха участие група „Веселина“, ДЮФА „Пиринска китка“, ФГ „Бисери“. Финалът на концерта бе поверен на Ансамбъл „Пирин“ и детски танцов състав „Пиринче“, които заедно представиха танца „Копаница“. \r\nНатали СТЕФАНОВА", "date": "2019.03.03", "title": "Благоевград: С празничен концерт Ансамбъл „Пирин“ и Центъра за личностно и творческо развитие на децата поздравиха жителите и гостите на града за Трети март"}
{"url": "http://www.focus-news.net/news/2019/03/03/2630266/anastasiya-stoykova-vnuchka-na-opalchenetsa-vasil-tonev-preslavski-pomnya-svoya-dyado-kato-blagoroden-chovek.html", "text": "Помня своя дядо като благороден човек. Това каза пред  Радио „Фокус“ - Шумен  Анастасия Стойкова, внучка на опълченеца Васил Тонев Преславски. Всяка година на Трети март бивша учителка идва в храма „Св. Възнесение Господне“ за панихидата в памет на загиналите за Освобождението на България, носейки автентичен портрет на своя дядо. Оставя цвете и мартеница до името му, изписано на паметните плочи на шуменските опълченци, в двора на храма.  \r\nВасил Тонев Преславски е участвал в редиците на Шеста дружина в боевете на Шипка, участвал е в Сръбско-българската война.  \r\n93-годишната Анастасия Стойкова посочи, че е била малка, когато дядо ѝ е починал, но има смътни спомени за него. Помни го като човек с голямо българско сърце. Тя добави, че за Трети март е идвал файтон, за да вземе за тържествата живите опълченци в града. Анастасия Стойкова пази и оригинален албум със снимки на българските опълченци, сред които и ликът на нейния дядо. В църквата днес Анастасия Стойкова беше придружена от своята дъщеря д-р Севдалина Стойкова. „Не сме пропускали Трети март, винаги сме тук с портрета на моя прадядо Васил Преславски и ще продължаваме тази традиция. През лятото, заедно с мама посетихме и паметника на Шипка“, каза д- р Стойкова. \r\nИвелина ИВАНОВА", "date": "2019.03.03", "title": "Анастасия Стойкова, внучка на опълченеца Васил Тонев Преславски: Помня своя дядо като благороден човек"}
{"url": "http://www.focus-news.net/news/2019/03/03/2630271/vitseprezidentat-iliyana-yotova-razgovarya-s-predstaviteli-na-balgarskata-obshtnost-ot-yuzhna-kaliforniya.html", "text": "В Ървайн, Ориндж Каунти, вицепрезидентът Илияна Йотова разговаря с представители на българската общност от Южна Калифорния. Това съобщиха от  Прессекретариата на държавния глава . Голям интерес предизвика проекта на вицепрезидента за интернет платформа за връзка на българите в чужбина помежду им и с България. Сънародниците ни жадуват за контакти с Родината и са готови на съвместни проекти заедно с българите в България.  \r\nСпециално да поздрави вицепрезидента на срещата дойде и кметът на Ървайн Доналд Вагнер.  \r\nДен по-рано в дома на генералния консул в Лос Анджелис Веселин Вълчев, Илияна Йотова разговаря с ръководители на български дружества и изявени българи.", "date": "2019.03.03", "title": "Вицепрезидентът Илияна Йотова разговаря с представители на българската общност от Южна Калифорния"}
{"url": "http://www.focus-news.net/news/2019/03/03/2630270/stara-zagora-shestvieto-s-300-metrovoto-zname-dostigna-memoriala-branitelite-na-stara-zagora.html", "text": "Шествието с 300-метровото знаме достигна мемориала „Бранителите на Стара Загора”, предаде репортер на  Агенция „Фокус” . В шествието се включиха хиляди граждани и гости на града, носещи националния трибагреник.  \r\nЗа пръв път пред старозагорци ще бъде показан спектакълът „Докосни древността“ – демонстрация на Прабългарската школа „Бага-Тур“ с участието на общински фолклорен ансамбъл „Загоре“, народни читалища от община Стара Загора, Национално дружество „Традиция“ и Българска федерация любители на историческото оръжие „Поп Минчо Кънчев ''. \r\nОт 16.00 часа в парк „Артилейски“ тържествата продължават с Националната инициатива „Пробуждане с хоро“ с участието на Народно читалище „Настроение 2017“ и фолклорни клубове от Стара Загора. \r\nПразничен концерт на Общинския фолклорен ансамбъл „Загоре“ започва в 18.00 часа на площада пред Общината. \r\nЧас по-късно ще бъде проведена и Тържествена заря-проверка с празнични илюминации. \r\nЛюба АЛЕКСИЕВА", "date": "2019.03.03", "title": "Стара Загора: Шествието с 300-метровото знаме достигна мемориала „Бранителите на Стара Загора”"}
{"url": "http://www.focus-news.net/news/2019/03/03/2630265/smolyan-stotitsi-grazhdani-prisastvaha-na-blagodarstven-moleben-praznichno-shestvie-i-pocheten-karaul-po-povod-natsionalniya-praznik-na-balgariya.html", "text": "Стотици граждани присъстваха на благодарствен молебен, празнично шествие и почетен караул по повод Националния празник на България и 141 години от Освобождението, предаде репортер на  Радио „Фокус“ – Смолян . Честванията бяха в квартал „Устово\". На празника присъстваха народните представители Даниела Дариткова и Дора Янкова, областният управител на Смолян Недялко Славов, заместникът му Владимир Гърбелов, кметът на Смолян Николай Мелемов, секретарят на Общината Момчил Николов и много представители на различни институции в града. \r\nТържествата започнаха сутринта в храм “Св. Никола”, където преди 141 години с камбанен звън са посрещнати руските освободители, начело с ген. Пьотр Черевин. Светата Божествена Литургия бе отслужена от Негово високопреподобие Архимандрит Висарион, Архиерейски наместник на Смолянска духовна околия. Тя бе последвана от благодарствен молебен за руските освободители. Събитията продължиха с празнично шествие от храм „Св. Никола” до площад „Възраждане”, предвождано от около 50 членове на сдружение „Родопски хайдути. Облечени с народни носии и ямурлуци, те заедно с официалните лица на празника преминаха през квартала, стигайки до площад „Възраждане“, под съпровода на празничен камбанен звън. На площада имаше и Почетен караул от 101-ви Алпийски полк и младите гвардейци от ЕГ „Иван Вазов“ – Смолян, който бе приет от командира на полка полковник Димитър Кацаров. След официалните речи на кмета на Смолян и областният управител, през Паметника на борците за свобода и Паметника на ген. Пьотр Черевин бяха поднесени десетки венци и цветя от институции и граждани на Смолян в знак на признателност към загиналите за свободата на България. Тържеството продължи с празничен концерт на ученици от града. \r\nНели ГЕРГЬОВСКА", "date": "2019.03.03", "title": "Смолян: Стотици граждани присъстваха на благодарствен молебен, празнично шествие и почетен караул по повод Националния празник на България"}
{"url": "http://www.focus-news.net/news/2019/03/03/2630267/valentina-matvienko-rusiya-shte-napravi-vsichko-za-da-ne-dopusne-voenna-namesa-vav-venetsuela.html", "text": "Русия ще направи всичко възможно да предотврати военно нахлуване във Венецуела. Това заяви в неделя председателят на Съвета на Федерацията Валентина Матвиенко на среща с изпълнителния вицепрезидент на Венецуела Делси Родригес, който е на работно посещение в Москва, предава  TACC . \r\n\"Много се страхуваме, че Съединените щати могат да отидат към провокация, за да проляят кръв, да намерят причина за нахлуването във Венецуела. Но ние ще направим всичко, за да предотвратим това\", каза Матвиенко. \r\nТя добави, че Русия категорично се противопоставя на всякаква външна намеса в делата на суверенните независими държави. \r\n\"Сигурна съм, че бихте могли да бъдете убедени, че Русия много съчувства на всичко, което се случва във Венецуела, в нашата солидарност с народа на Венецуела, в подкрепа на легитимното правителство в борбата му за суверенитета и независимостта на страната\", каза Матвиенко.  \r\nТя отбеляза също, че Венецуела се е превърнала в обект на нов опит да бъде свалена легитимната власт, както в Ирак и Либия. Международната общност трябва да спре тези негативни тенденции. \r\n\"Ние знаем резултатите от незаконното сваляне на законно избраните власти. Имаме примери с Ирак, Либия и други държави, ние знаем какъв е този край. Днес Венецуела е още един тест за силите на онези държави, които смятат, че е възможно незаконното сваляне на властите, и вече е обявено, че Куба и Никарагуа ще бъдат следващите - международната общност трябва да спре тези негативни тенденции и процеси, за да предотврати нещо подобно отсега нататък,“ каза тя. \r\nРусия е убедена, че кризата във Венецуела е изкуствено създадена от американските власти и ще бъде решена само в рамките на диалога на всички политически сили в страната, добави председателят на Съвета на Федерацията.  Юлиян Марков", "date": "2019.03.03", "title": "Валентина Матвиенко: Русия ще направи всичко, за да не допусне военна намеса във Венецуела"}
{"url": "http://www.focus-news.net/news/2019/03/03/2630273/rossiyskaya-gazeta-es-planira-da-provali-preminavaneto-na-turski-potok-prez-balkanite.html", "text": "Отношенията между Русия и Сърбия в енергийния сектор достигат ново ниво. Основната експортна линия на газопровода „Турски поток” може да премине през сръбската територия с по-нататъшна  посока към Унгария и Австрия към един от основните общоевропейски газоразпределителни центрове в Баумгартен, пише руското електронно издание  “Российская газета“ . \r\nВъпреки това ЕС възнамерява да осуети полагането на газопровод на Балканите, който доставя руски газ. Тази позиция се споделя от старшия изследовател на Института за славянски изследвания към Руската академия на науките, Петър Искендеров. \r\nСпоред анализатора причините за потенциалните разрушителни действия на Брюксел са съвсем точно описани от чешкото издание „Ваше веч“: „Главата на европейската дипломация, Могерини, наскоро заяви, че Балканите са в сферите на интерес и на Европейския съюз и Русия няма какво да търси там. Когато руският външен министър Лавров я попита какво има предвид, тя се разколеба и каза, че е \"неразбрана\". \r\n\"Нежеланието на ЕС и НАТО да си сътрудничат с Русия на Балканите, нежеланието да се използва това сътрудничество за решаване на ситуацията в този винаги нестабилен регион е основната причина за размириците на Балканите. В бъдеще този регион едва ли ще стане спокоен и проспериращ. Кризата в Югоизточна Европа ще се задълбочи, а в конфликта между Запада и Изтока ... ще се наблюдава само ескалация, \"пише „Ваше веч“. \r\nМеждувременно по време на посещението си в Сърбия през януари руският президент Владимир Путин обяви, че Москва е готова да инвестира 1,4 милиарда евро в изграждането на газопровод, минаващ през сръбската територия. Според някои оценки общата стойност на проекта може да достигне 2 милиарда евро. През 2019 г. „Газпром“ планира да отпусне 58,8 млрд. рубли за разширяване на сръбската газопреносна система, за да получи газ от газопровода „Турски поток“. В същото време, според шефа на компанията „Сърбиягаз“, Душан Баятович, акционерите на сръбската част от газопровода \"Турски поток\" вече са осигурили 150 млн. евро за проекта и планират да привлекат финансиране чрез кредити.  Юлиян Марков", "date": "2019.03.03", "title": "„Российская газета“ : ЕС планира да провали преминаването на „Турски поток“ през Балканите"}
{"url": "http://www.focus-news.net/news/2019/03/03/2630269/georgi-slavov-kmet-na-yambol-na-3-mart-vseki-balgarin-tryabva-da-e-izpalnen-s-gordost.html", "text": "На 3 март всеки българин трябва да е изпълнен с гордост. Това каза за празничното предаване „За честта и славата на България“ на  Радио „Фокус“  кметът на Ямбол Георги Славов. Той обясни, че за да си върнем самочувствието като нация трябва сами да уважаваме това, което имаме. Трябва да намерим назад в корените и историята си онова, което ни дава сили да се борим за настоящето и бъдещето си. Нямаме основание за комплекс, че сме били близо 500 години под турско робство. Точно това трябва да ни дава сили и да искаме да станем най-добрите, обясни той. „На този ден отдаваме почит на всички, които са загинали за свободата ни. На този ден би трябвало да си направим равносметка какво значи за нас свободата и какво сме готови да жертваме днес, за да може тя в истинския смисъл на думата да стане част от живота ни. Ако трябва да гледаме напред във времето, то трябва да минем през историята, през саможертвата на нашите славни предци, които са ни оставили свободна България“, каза той. Георги Славов каза още, че всеки българин трябва сам за себе си да направи анализ на това какво жертва всеки ден за да отстоява тази свобода и да я предаде на децата си. Ако всеки действа, ръководен от сърце и с ум, то България я чакат хубави дни, каза още той.", "date": "2019.03.03", "title": "Георги Славов, кмет на Ямбол: На 3 март всеки българин трябва да е изпълнен с гордост"}
{"url": "http://www.focus-news.net/news/2019/03/03/2630274/ivan-dukov-istoricheski-muzey-asenovgrad-sled-3-mart-1878-g-zapochva-da-se-utvarzhdava-avtoritetat-na-balgarite-kato-evropeyski-narod.html", "text": "След 3 март 1878 година националното ни самочувствие се издига, а авторитетът ни като европейски народ започва да се утвърждава. Това каза за  Радио „Фокус“ – Пловдив  Иван Дуков, историк и директор на Историческия музей в Асеновград. По думите му със Санстефанския мирен договор българите застават на европейската сцена като народ с ясен облик и като част от европейското семейство на народите. „Трети март е възлова дата в новата история на България. До тогава на нас като българи се е гледало основно като на нещо много общо в конгломерата от етнически групи, племена и народности в Османската империя. След Априлското въстание самите жестокости провокират Руско-турската освободителна война от 1877-78 година. Вярно е, че след Берлинския договор Санстефанският договор ще остане само като една надежда за единна България, която вече губим. Но въпреки това със Санстефанският договор българите се появяват като народ в официален документ, застават на европейската сцена като народ с ясен облик“, коментира Дуков. \r\nТой каза още, че често се случва да се появят нови исторически документи със съдържание, което променя представите ни за миналото, но като цяло се знае, че има договорка на Великите сили, че реално погледнато Санстефанският договор е бил просто проформа подписан. „Вярно е, че Берлинският конгрес съвсем несправедливо разкъсва нашата етническа територия, че след Съединението на България, което си е изцяло наш политически успех, който не е свързан с нито една от Великите сили, нашата освободителка Русия решава да не съгласи с борбата ни за национално обединение. Това е един много интересен момент, при който веднага голяма част от българите започват да се чудят как така ще ни освобождава Русия, а в един момент няма да иска ние сами да се обединим. Тук се вижда леко политическо лицемерие – ако Руската империя няма интерес, тя не се интересува от ползите за нашата държава. Тогава нашият народ се разделя на русофили и русофоби. Започва едно подобие на гражданска война и преследване“, посочи директорът на Историческия музей. \r\nПо думите му и до днес продължава да съществува спор между русофили и русофоби за това кой какъв принос има за Освобождението на България. „Всеки има право да гледа на историята и на настоящето от своята гледна точка. Основното е, че ние като историци трябва да бъдем безпристрастни, доколкото можем. Поднасяйки своите венци и цветя с признателност, с наведени глави, ние не ги поднасяме на руската държава реално. За нас тази държава е една абстрактна институционална структура, която си има свои собствени интереси. Ние ги поднасяме за признателност на тези млади момчета, които са загинали тук. Какви са били интересите на единия и след това на другия император, това са си съвсем техни лични политически и пристрастни позиции. Ние не се интересуваме от интересите на Руската империя тогава. Докато хората в миналото са били доста разединени по отношение на русофили и русофоби, ние днес, без значение кой как симпатизира на Русия, се събираме и сме длъжни да се поклоним на тези личности“, смята Дуков. \r\nТони МИХАЙЛОВ", "date": "2019.03.03", "title": "Иван Дуков, Исторически музей – Асеновград: След 3 март 1878 г. започва да се утвърждава авторитетът на българите като европейски народ"}
{"url": "http://www.focus-news.net/news/2019/03/03/2630272/pernik-kmetat-vyara-tserovska-povede-praznichno-shestvie-za-otbelyazvane-na-141-vata-godishnina-ot-osvobozhdenieto-na-balgariya.html", "text": "С тържествено честване Перник отбеляза Националния празник на Република България. По традиция денят започна с шествие, поведено от кмета на Община Перник Вяра Церовска, от пл. „Св. Иван Рилски“ до Двореца на културата.  Това съобщиха от пресцентъра на  Общината .  За да засвидетелстват признателност към борците за свободата ни, церемонията уважиха народните представители, председателят на Общинския съвет, общински съветници и граждани. \r\nПод звуците на химна на Република България беше издигнат националният флаг, а всички присъстващи с едноминутно мълчание сведоха глави в знак на преклонение пред подвига на героите, отдали живота си за свободата на България. \r\n\"В историята на България има една дата, която е символ на Свободата - Трети март. Преди 141 години България възкръсва, народът ни извоюва Освобождението си от турско робство. Трети март е празникът, който ни възвисява със спомена  за дълг и патриотизъм, водили смело нашите предци в борбите за национално освобождение и обединение. \r\nТрънливият път до 3 март минава през революционните комитети на Левски и пробуждането на българския дух, съзрява в саможертвата  на априлци, изкачва стръмните гори и планини от хайдушките копнения до Ботевия връх Вола\", заяви кметът Церовска. Тя отбеляза че в историята няма друга такава дата, която да вплита в едно родолюбието, възторга и преклонението пред нашите освободители и народите, дали жертва пред олтара на българската свобода. \r\n\"Нека сведем глава и се поклоним пред  апостолите на свободата, да си спомним за книжовниците и будителите. Нека предадем на децата си един свят завет - да тачат, пазят и обичат Отечеството си, да градят с разум и сърце, отговорно и вдъхновено своя по-добър и красив свят, за да бъде в сигурни ръце бъдещето на България. Нека помним, нека бъдем единни и носим в сърцата си гордия български дух!\", призова кметът на Перник.  \r\nСлово за празника произнесе и областният управител на област Перник Ирена Соколова. \r\n\"На днешния ден преди 141 години страната ни пое по пътя на своята жадувана свобода. Тя възкръсна и се възроди след векове на изпитания, поголовни унищожения, неуспешни опити за заличаване и изтриване на националната ни памет, идентичност и самосъзнание. Вярата и борбата на книжовниците, будителите и революционерите, съхранили духовната ни и материална култура, бе спасителната сила за каузата на пробуждането и обединението на народа ни\", заяви Соколова.  \r\nИзпълненията на Духовия оркестър и на танцовия състав при общински комплекс „Дворец на културата” създадоха още повече празнично настроение, а на края  по традиция всички се хванаха на кръшно хоро пред културната институция.", "date": "2019.03.03", "title": "Перник: Кметът Вяра Церовска поведе празнично шествие за отбелязване на 141-вата годишнина от Освобождението на България"}
{"url": "http://www.focus-news.net/news/2019/03/03/2630278/pregled-na-mezhdunarodnite-novini-do-13-chasa-agentsiya-fokus.html", "text": "Естонците гласуват в неделя на парламентарни избори, като лявоцентристката коалиция ще се състезава с традиционните си либерални съперници и нарастващата  подкрепа за крайнодясна партия, предава  AFP . \r\nНе особено интензивната кампания се фокусира върху основни въпроси като данъчното облагане и публичните разходи, както и напрежението около образованието на руски език за значителното руско малцинство в Естония и разделението между градските и крайградските райони, пише агенцията. \r\nБлизо 40% от 880 690 избиратели, които имат право на глас, са използвали електронно гласуване , започнало по-рано, като официалните лица са убедени, че онлайн системата може да устои на всеки опит за намеса. \r\nПроучване, събиращо данни за гласуващите по електронен път, както и тези, които ще използват традиционните хартиени бюлетини в неделя, предполага неясен изход. \r\nЦентристката партия на премиера Юри Ратас печели 24,5% подкрепа, изоставайки с малко  от либералната партия за реформа, водена от бившия евродепутат Кая Калас , която събира  26,6%. \r\nОбещавайки да намали данъците и акцизите и залагайки на  анти-имиграционната реторика, крайно дясната ЕКРЕ се очаква да събере  до 17,3%, но трудно  може да намери коалиционни партньори според политическите анализатори в страната. \r\nОчаква се пет или шест партии да влязат в 101-местния парламент, което обещава трудни преговори за формиране на управляваща коалиция.  \r\n*** Днес СДСМ ще проведе 23-тия си партиен конгрес. Преди това  в хотел \"Александър Палас\" ще се проведат заседания на Изпълнителният и Централен съвет на партията, пише македонското електронно издание  “Локално“ \r\nНа конгреса ще бъде представен кандидатът за президент на управляващата коалиция Стево Пендаровски, подкрепен от 31 политически партии. \r\nСлед  откриването на Конгреса ще последва  обръщение от министър-председателя и лидера на СДСМ Зоран Заев, а работната част ще бъде закрита за обществеността. \r\nСтево Пендаровски получи подкрепа за съвместен президентски кандидат от 31 политически партии от коалицията, ръководена от СДСМ, правителствената коалиция и всички поддръжници на концепцията за общ кандидат за президент. \r\n„Уважаеми граждани, отново се събрахме всички македонци, албанци, сърби, турци, власи, роми, бошняци и всички останали. За първи път в македонската история, различни етноси застават зад един кандидат. Спряхме се на  Стево Пендаровски. Надпартиен, проевропейски, граждански, приятел и президент на всички и за всички граждани на Република Северна Македония“, заяви премиерът Заев за кандидата. \r\nЗа съвместния кандидат за президент Стево Пендаровски е изключителна чест да бъде подкрепен от представители на всички етнически общности, от 31 политически партии, но и от много граждани, които не са членове на политически партии, пише Пендаровски в своя профил в социалната мрежа „Фейсбук“ след получаване на подкрепа кандидат за президент на коалицията, водена от СДСМ и правителствената коалиция. \r\nВ същото време лидерът на ДСИ Али Ахмети свиква Централния съвет на партията, на който ще бъдат обсъдени съвместната кандидатура за президент, предстоящият конгрес на младежкото крило на партията, както и на женската организация и въпросът за приемане на нови членове. \r\nПървият кръг на изборите на президентските избори е насрочен за 21 април, а вторият ще се проведе на 5 май. \r\n*** Годишните съвместни командно-щабни учения на Южна Корея и Съединените щати, по-рано известни като Key Resolve („Ключова решителност“), сега ще бъдат наречени \"Dong Maeng (Алианс)\" и ще се проведат в периода 4-12 март, съобщи в неделя агенция Yonhap, цитирайки военни източници, предава руската агенция  Sputnik . \r\nАмериканското министерство на отбраната съобщи в събота, че Вашингтон и Сеул са се съгласили да спрат серията от съвместни учения на Key Resolve и Foal Eagle след телефонен разговор  между изпълняващия длъжността  министър на отбраната на САЩ Патрик Шанахан и неговия южнокорейски колега Йон Кьон-ду. \r\nСпоред Yonhap съюзниците също са се съгласили да поддържат необходимата военна готовност чрез нови командно-щабни учения. \r\nВестник The Wall Street Journal по-рано съобщи, цитирайки източници, че американските военни са имали намерение да намалят мащаба на съвместните си учения с Южна Корея след двудневната среща на върха между САЩ и Северна Корея в Ханой. \r\nДългогодишното напрежение на Корейския полуостров започна да се успокоява, след като лидерът на Северна Корея Ким Чен-ун се ангажира с денуклеаризация  и проведе исторически срещи с президента на Южна Корея Мун Джей-ин и президента на САЩ Доналд Тръмп.  \r\nВтората среща на върха между Тръмп и Ким в Ханой завърши внезапно, което предизвика  загриженост сред международната общност за по-нататъшните стъпки на Пхенян за дългоочакваното разрушаване на ядрените съоръжения. \r\nПрез последните години Пхенян многократно е критикувал ученията между САЩ и Южна Корея, предупреждавайки за възможна ответна реакция, припомня агенцията. \r\n*** Министърът на външните работи Сергей Лавров оцени мирния план на САЩ за Близкия Изток, предава  TACC . \r\n\"Сделката от века\", насърчавана от Съединените щати в Близкия изток, може да включва \"съмнителен обмен\" на територии, които не съответстват на основите на този процес, признати от международната общност. Това заяви руският външен министър Сергей Лавров в интервю за кувейтската информационна агенция KUNA. \r\n\"Едностранните стъпки на Съединените щати оказват значително отрицателно въздействие върху положението в Близкия изток. Американският президент Доналд Тръмп обеща да положи всички усилия за разрешаване на палестино-израелския конфликт. \"Ние приветствахме тези добри намерения  предимно в рамките на формата Русия, Съединените щати, ООН и ЕС,” каза Лавров, „Така наречената Четворка“. \r\nТой припомни, че след поредица от срещи на Четворката на ниво специални представители във Вашингтон \"САЩ поеха откровен курс за прилагане на едностранни схеми само с тяхно посредничество\". \r\n\"През последните две години чухме, че скоро ще бъде обявена нова инициатива в Близкия изток - така наречената „сделка на века“,  за която се предполага, че би трябвало да доведе до мир между арабите и Израел. Неговото обнародване отново бе отложено до създаването на ново израелско правителство. Ако вярваме на циркулиращата информация, става дума за съмнителен  обмен на територии, които противоречат на международно признатата база на уреждането на близкоизточния конфликт“,  каза руският външен министър. \r\nСпоред него допустимостта на подобна сделка за палестинците изглежда под въпрос. \r\n\"Убедени сме, че за да се намали напрежението в региона и да се възстанови един смислен процес на палестино-израелско уреждане на базат на  общоприета международна правна основа, са необходими общи усилия от цялата международна общност, за да започнат преки преговори между страните в конфликта\", подчерта Лавров. \r\n*** Израелски самолети са нанесли удари по два наблюдателни поста на „Хамас“ в Ивицата Газа, съобщи източник от Израел, след като армията съобщи, че балони с \"взривно устройство\" са били насочени към Израел, предава  AFP . \r\nНикой не е пострадал от ударите в събота вечерта на изток от Ал-Бурей в централната част на  Ивицата Газа и на изток от Рафа, според източник от \"Хамас\". \r\nВ сряда израелски самолети атакуваха няколко военни обекта в Газа, след като балон със взривно вещество, пуснат от палестинския анклав, повреди къща в Израел. \r\n*** В събота вечерта  в Белград се проведе 13-ия граждански протест \"Един от пет милиона\" срещу властта на президента Александър Вучич и неговата Сръбска прогресивна партия (СНС). Освен в Белград, в четвъртък и петък в 70 други градове в цяла Сърбия бяха проведени граждански протести, пише македонското електронно издание  “Локално“ . \r\nТрадиционно гражданите започнаха протестното шествие в Белград в 18.00 часа местно време пред  Философския факултет, където независимите депутати Маринка Тепич и Мария Лукич говориха за сексуалния тормоз от страна на управляващата партия. \r\nОрганизаторите обявиха, че темата на протеста тази събота в Белград е \"Улиците на лъжите на Александър Вучич\" и че са подготвили 100 хиляди стикера с \"лъжите\" на президента на държавата, които гражданите са разлепили по улиците, през които минава протестният марш. \r\nПротестите в Белград започнаха след нападение в Крушевац срещу един от основателите на Съюза за Сърбия и лидера на Левицата в Сърбия Борко Стефанович през ноември миналата година. \r\nСръбският президент Вучич посвети деня на отговорите на въпросите на гражданите чрез социалната мрежа „Инстаграм“, повечето от които бяха посветени на Косово. Успоредно с това той посещава различни части от страната всяка седмица в рамките на своята кампания \"Бъдещето на Сърбия\". \r\n*** Русия ще направи всичко възможно да предотврати военно нахлуване във Венецуела. Това заяви в неделя председателят на Съвета на Федерацията Валентина Матвиенко на среща с изпълнителния вицепрезидент на Венецуела Делси Родригес, който е на работно посещение в Москва, предава  TACC . \r\n\"Много се страхуваме, че Съединените щати могат да отидат към провокация, за да проляят кръв, да намерят причина за нахлуването във Венецуела. Но ние ще направим всичко, за да предотвратим това\", каза Матвиенко. \r\nТя добави, че Русия категорично се противопоставя на всякаква външна намеса в делата на суверенните независими държави. \r\n\"Сигурна съм, че бихте могли да бъдете убедени, че Русия много съчувства на всичко, което се случва във Венецуела, в нашата солидарност с народа на Венецуела, в подкрепа на легитимното правителство в борбата му за суверенитета и независимостта на страната\", каза Матвиенко.  \r\nТя отбеляза също, че Венецуела се е превърнала в обект на нов опит да бъде свалена легитимната власт, както в Ирак и Либия. Международната общност трябва да спре тези негативни тенденции. \r\n\"Ние знаем резултатите от незаконното сваляне на законно избраните власти. Имаме примери с Ирак, Либия и други държави, ние знаем какъв е този край. Днес Венецуела е още един тест за силите на онези държави, които смятат, че е възможно незаконното сваляне на властите, и вече е обявено, че Куба и Никарагуа ще бъдат следващите - международната общност трябва да спре тези негативни тенденции и процеси, за да предотврати нещо подобно отсега нататък,“ каза тя. \r\nРусия е убедена, че кризата във Венецуела е изкуствено създадена от американските власти и ще бъде решена само в рамките на диалога на всички политически сили в страната, добави председателят на Съвета на Федерацията.", "date": "2019.03.03", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/03/03/2630275/sofiya-ventsi-i-tsvetya-byaha-polozheni-pred-pametnika-na-opalchenetsa-za-3-mart.html", "text": "Венци и цветя бяха положени пред Паметника на Опълченеца за 3 март, предаде репортер на  Агенция „Фокус“ . \r\nПред паметника се бяха събрали стотици граждани с цветя и български трибагреник в ръка. Градинката край паметника бе озвучена от български патриотични песни, сред които „Хубава си моя, горо“, „Къде си вярна ти любов, народна“ и др. Участие в събитието взе дружество „Традиция“ \r\nДеница КИТАНОВА", "date": "2019.03.03", "title": "София: Венци и цветя бяха положени пред Паметника на Опълченеца за 3 март"}
{"url": "http://www.focus-news.net/news/2019/03/03/2630276/zhivko-todorov-kmet-na-stara-zagora-3-mart-e-rozhdenata-data-na-balgarskiya-duh-i-na-nashata-natsionalna-identichnost.html", "text": "3 март е свята дата за нас, защото се възстановява българската държавност. Това е рождената дата на българския дух, на нашата национална идентичност. Това каза кметът на Стара Загора Живко Тодоров на церемонията пред мемориала „Бранителите на Стара Загора” по повод Националния празник на България, предаде репортер на  Агенция „Фокус” . „Знаем каква щеше да бъде България без жертвата и подвига на хилядите загинали за нашето Отечество. България нямаше да я има без този подвиг. Сигурен съм, че този дух е жив, че Стара Загора помни тези 14 500 избити старозагорци, помни руините, от които днес е създаден този град”, заяви още Живко Тодоров. \r\nЛюба АЛЕКСИЕВА", "date": "2019.03.03", "title": "Живко Тодоров, кмет на Стара Загора: 3 март е рождената дата на българския дух и на нашата национална идентичност"}
{"url": "http://www.focus-news.net/news/2019/03/03/2630277/burgas-s-ritual-po-izdigane-na-natsionalniya-flag-na-republika-balgariya-v-grada-zapochna-praznichnata-programa-za-otbelyazvaneto-na-treti-mart.html", "text": "На пл. „Атанас Сиреков“ се проведе ритуал по издигане на националния флаг на Република България, флаговете на Европейския съюз и Община Бургас по повод Националния празника на България, предаде репортер на  Радио „Фокус“ – Бургас . На ритуала присъстваха представителен сборен блок от флотилия бойни и спомагателни кораби – ВМС с бойно знаме с командир капитан-лейтенант Димитър Манолов, представителен блок от Сухопътни войски с командир капитан Илиян Георгиев, представителен сборен блок от формированията на Военновъздушните сили с командир капитан Милен Иванов, представителният блок на областния и общински съюзи, офицерите и сержантите от запаса и резерва от град Бургас на съюза на ветераните от войните в България, на съюза на военноинвалидите и военнопострадалите от войните и в мирно време, на Дружество \"Военноинвалид\" и Съюза на моряците ветерани с командващ на ритуала капитан-лейтенант Калоян Попов. В ритуала участваха още и представителният духов оркестър на Община Бургас.  \r\nСтроят беше приет от началника на гарнизон Бургас и командир на флотилия бойни и спомагателни кораби – Военноморски сили флотилен адмирал Мален Чубенков. На събитието присъстваха кметът на Община Бургас Димитър Николов, зам. областният управител Севдалина Турманова, зам.-кметът по здравеопазването Лорис Мануелян, общинският съветник Живко Табаков, както и много граждани и гости на града.  \r\n„Това е велик празник за българския народ. Ден, в който ние първо празнуваме, а после почитаме паметта на всички знайни герои, които са дали живота си за България. Свободата не се извоюва лесно, а с много кръв, с много жертви и ние трябва да помним. Изключително съм щастлив, че на площад „Атанас Сиреков“ виждам много деца от бургаските училища и детските градини, защото това е една възможност те да се запознаят с традициите и историята ни, защото това е най-достойния български празник“, добави кметът на Бургас Димитър Николов. \r\nОт 11.30 часа при Паметника на руските освободители се проведе тържествен ритуал по отдаване на военни почести и полагане на венци и цветя пред Паметна плоча на ген. А. М. Лермонтов както и молебен за загиналите за Освобождението на България от османско иго. Бяха положени венци и цветя от кмета на Бургас Димитър Николов, общинския съветник Живко Табаков, ст. комисар Калоян Калоянов, директор на ОДМВР – Бургас, както и от много ученици от различни училища, граждани и гости на града. \r\nМария КУРТЕВА", "date": "2019.03.03", "title": "Бургас: С ритуал по издигане на националния флаг на Република България в града започна празничната програма за отбелязването на Трети март"}
{"url": "http://www.focus-news.net/news/2019/03/03/2630281/pazardzhik-stotitsi-zhiteli-na-grada-pyaha-balgarskiya-himn-na-pl-konstantin-velichkov-po-povod-treti-mart.html", "text": "Стотици жители на Пазарджик се събраха на централния площад „Константин Величков“, за да отбележат Националния празник на България, предаде репортер на  Радио „Фокус“ – Пазарджик . Всички присъстващи на централния площад в града групово изпяха българския химн.  \r\nОфициалната част от празника продължи със слово на кмета на града Тодор Попов. Той каза, че вече 141 години слънцето изгрява над свободната ни родина. „Но празникът не е само минало! Той е и настояще! Настоящето, което ни изправя пред нови изпитания, търси в нас отговори на съдбовни въпроси. Ако днес искаме да сме горди наследници на онези българи, с чиято саможертва възкръсна България, трябва да положим усилия да съхраним нацията си! Всеки от нас, всеки ден – с мислите си, с делата си, със сърцето си! Нека пребъде Отечеството ни!\", каза в приветственото си слово Попов.  \r\nЧестването на Националния празник продължи с рецитал по стихове на Вазов и изпълнения на представителните детски фолклорни състави „Чудесия” и „Чавдар” към Младежки дом, „Детство” към ОДК и Детско-юношески фолклорен ансамбъл „Елица“. Сред официалните лица на площад „Константин Величков“ са представители на общинската и областната администрация, общественици и културни дейци. \r\nАлбена ЖИЛЕКОВА", "date": "2019.03.03", "title": "Пазарджик: Стотици жители на града пяха българския химн на пл. „Константин Величков“ по повод Трети март"}
{"url": "http://www.focus-news.net/news/2019/03/03/2630283/plovdiv-stotitsi-grazhdani-izkachiha-halma-bunardzhika-za-da-se-poklonyat-pred-podviga-na-ruskite-osvoboditeli.html", "text": "Стотици изкачиха хълм Бунарджика в Пловдив, за да се поклонят пред подвига на руските освободители на едноименния паметник, предаде репортер на  Радио „Фокус“ – Пловдив . Това е първият паметник, издигнат у нас през 1881 година и посветен на Руско-турската освободителна война. Тържествено слово по случай отбелязването на 141 години от Освобождението на България произнесе проф. д-р Запрян Козлуджов, ректор на Пловдивския университет „Паисий Хилендарски“. „В нашето съвремие Националният празник на България е призван да сплоти българската нация“, каза в словото си проф. Козлуджов и добави, че съхраняването на паметта за символната знаковост на 3-ти март е гаранция за нашето бъдеще. Бяха поднесени венци и цветя пред Паметника на руските освободители на хълма Бунарджика. В тържеството участва представителен взвод и военен духов оркестър. \r\nПо същото време на пл. „Стефан Стамболов“ в града започна концерт на Биг Бенд Пловдив. \r\nВ 13.00 часа официалните гости посетиха Паметника на опълченците на Централни гробища, където бе отслужена панихида за загиналите български опълченци. Тук също бяха положени венци и цветя. \r\nЦветана ТОНЧЕВА", "date": "2019.03.03", "title": "Пловдив: Стотици граждани изкачиха хълма Бунарджика, за да се поклонят пред подвига на руските освободители"}
{"url": "http://www.focus-news.net/news/2019/03/03/2630279/vyara-tserovska-kmet-na-pernik-treti-mart-ni-vazvisyava-sas-spomena-za-dalg-i-patriotizam-vodili-smelo-nashite-predtsi-v-borbite-za-natsionalno-osvobozhdenie-i-obedinenie.html", "text": "Трети март ни възвисява със спомена за дълг и патриотизъм, водили смело нашите предци в борбите за национално освобождение и обединение. Това каза кметът на Община Перник Вяра Церовска в празничното си слово по повод Националния празник на България, съобщиха от пресцентъра на  Общината . \r\n„Скъпи перничани, В историята на България има една дата – Трети март, която е символ на Свободата. Преди 141 години България възкръсва, народът ни извоюва Освобождението си от турско робство. \r\nТрети март е празникът, който ни възвисява със спомена за дълг и патриотизъм, водили смело нашите предци в борбите за национално освобождение и обединение. \r\nТрънливият път до 3 март минава през революционните комитети на Левски и пробуждането на българския дух, съзрява в саможертвата  на априлци, изкачва стръмните гори и планини от хайдушките копнения до Ботевия връх Вола…\", посочи Церовска. \r\n„В историята няма друга такава дата, която да вплита в едно родолюбието, възторга и преклонението пред нашите освободители и народите, дали жертва пред олтара на българската свобода. И да не забравяме, че саможертвата на братята освободители, техният подвиг е кървавото измерение за нашето национално достойнство и бъдеще. \r\nСъграждането на нашата държавност щеше да бъде немислимо без първите „строители на съвременна България“– Стефан Стамболов, Захари Стоянов, Константин Стоилов, Петко Каравелов...\", добави кметът Церовска. \r\n„Нека сведем глава и се поклоним пред  апостолите на свободата, да си спомним за книжовниците и будителите! Нека предадем на децата си един свят завет - да тачат, пазят и обичат Отечеството си, да градят с разум и сърце, отговорно и вдъхновено своя  по-добър и красив свят, за да бъде в сигурни ръце бъдещето на България. Нека помним, нека бъдем единни и носим в сърцата си гордия български дух! \r\nЧестит празник!\", каза още кметът Вяра Церовска.", "date": "2019.03.03", "title": "Вяра Церовска, кмет на Перник: Трети март ни възвисява със спомена за дълг и патриотизъм, водили смело нашите предци в борбите за национално освобождение и обединение"}
{"url": "http://www.focus-news.net/news/2019/03/03/2630288/blagoevgrad-s-polagane-na-ventsi-i-tsvetya-pred-pametnika-na-todor-aleksandrov-v-grada-shte-badat-otbelyazani-138-godini-ot-rozhdenieto-na-revolyutsionera.html", "text": "На 4 март ще бъдат отбелязани 138 години от рождението на Тодор Александров. Това съобщиха от пресцентъра на  Община Благоевград . Ритуалът по полагане на цветя започва в 11.00 часа на паметника на революционера в градинката при Съдебна палата.", "date": "2019.03.03", "title": "Благоевград: С полагане на венци и цветя пред паметника на Тодор Александров в града ще бъдат отбелязани 138 години от рождението на  революционера"}
{"url": "http://www.focus-news.net/news/2019/03/03/2630287/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално и безпроблемно се осъществява преминаването през ГКПП „Малко Търново“ в празничния ден. Това съобщи за  Радио „Фокус“ – Бургас  дежурният служител на контролно-пропускателния пункт. И от двете страни на границата няма образували се колони. \r\nМария КУРТЕВА", "date": "2019.03.03", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/03/03/2630282/volen-siderov-ataka-vsichki-politicheski-bitki-v-narodnoto-sabranie-nyamashe-da-sa-vazmozhni-bez-osnovnata-za-osvobozhdenieto-na-balgariya.html", "text": "Всички политически битки в Народното събрание нямаше да са възможни без основната - за Освобождението на България. Това каза лидерът на ПП „Атака“ Волен Сидеров по повод Освобождението на България от турско робство пред паметника на Цар Освободител в София, предаде репортер на  Агенция „Фокус“ . Сидеров подчерта, че темата за Освобождението е по-актуална от въпроса за кворума в Народното събрание. „Ако нямаше освобождение на България, нямаше да има Народно събрание. Неслучайно този паметник е тук и император Александър II гледа към тази сграда“, каза Сидеров и припомни, че именно руският император е подписал манифеста за война с Османската империя.   \r\nДеница КИТАНОВА", "date": "2019.03.03", "title": "Волен Сидеров, „Атака“: Всички политически битки в Народното събрание нямаше да са възможни без основната - за Освобождението на България"}
{"url": "http://www.focus-news.net/news/2019/03/03/2630290/sport-galin-ivanov-vkara-parviya-si-gol-za-noviya-si-klub-v-ungariya.html", "text": "Футбол: Бившият футболист на Славия Галин Иванов вкара първия си гол за новия си клуб Халадаш в унгарското първенство. Иванов реализира третото попадение в 89-ата минута при успеха на тима с 3:1 като гост на Хонвед в среща от 23-ия кръг на унгарското първенство  \r\nБългаринът игра пълни 90 минути за отбора на Халадаш, който е на последно място в класирането с 13 точки актив от началото на сезона.", "date": "2019.03.03", "title": "Спорт: Галин Иванов вкара първия си гол за новия си клуб в Унгария"}
{"url": "http://www.focus-news.net/news/2019/03/03/2630291/montana-vremenno-dvizhenieto-se-osashtestvyava-v-edna-lenta-po-pat-1-montana-vidin-v-rayona-na-gorna-verenitsa-poradi-avariral-tir.html", "text": "Временно движението се осъществява в една лента по път I-1 Монтана – Видин в района на Горна Вереница поради аварирал ТИР. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция\".", "date": "2019.03.03", "title": "Монтана: Временно движението се осъществява в една лента по път I-1 Монтана – Видин в района на Горна Вереница поради аварирал ТИР"}
{"url": "http://www.focus-news.net/news/2019/03/03/2630280/nikolay-melemov-kmet-na-smolyan-ako-dnes-na-shipka-otnovo-e-spokoyno-go-dalzhim-na-geroizma-i-sebeotritsanieto-na-hrabrite-ruski-voyni-i-na-balgarskite-opalchentsi.html", "text": "На днешния ден преди 141 години е подписан Санстефанският мирен договор, който сбъдна мечтата на нашите възрожденци – всички българи да живеят в една свободна държава. Това заяви кметът на Смолян Николай Мелемов по време на церемонията за официалното отбелязване на Националния празник на България, предаде репортер на  Радио „Фокус“ – Смолян . „Трети март е денят на нашата свобода след пет века османско владичество. Днес, ние българите, честваме своя Национален празник. В този ден се събуждат най-съкровените ни чувства на преклонение и национална гордост пред героите на Руско-турската освободителна война и българските опълченци, пред всички велики личности, възрожденски просветители и революционери, пред борците за българска църква и училища, пред хилядите знайни и незнайни българи, отдали живота си, за да я има България“, отбеляза кметът на Смолян. Той добави, че техните дела са записани с алени букви в героичните страници на българската история и са пътеводна светлина за новите поколения българи. \r\n„Спомняме си за Виктор Юго и Макгахан, които чуха стоновете на Панагюрище и Батак, на Перущица и Клисура. Прекланяме се и пред саможертвата на загиналите по бойните полета на войната руснаци и румънци, финландци, украинци и белоруси, поляци и литовци, сърби и черногорци. За тях България бе последния дом, и затова ги почитаме като свои герои. Ако днес на Шипка отново е спокойно, го дължим на безпримерния героизъм и себеотрицание на храбрите руски войни и на българските опълченци“, подчерта кметът Николай Мелемов. \r\nТой посочи, че по традиция на всеки Трети март смолянчани се събират пред този паметник на борците за свобода, защото най-напред в Устово, нашите деди посрещат руските войни – освободители. „Денят е 17 януари 1878 г. Кавказката казашка бригада на генерал Черевин влиза в Устово. На пазара родопчани целуват ръцете на русите, плачат и се радват. Идват хора от съседните селища, за да посрещнат освободителите. Още на другата сутрин в храм „Св. Никола” е отслужен благодарствен молебен. Казашкият отряд се отправя и освобождава Райково и Пашмакли. Навсякъде посрещат руските войни като освободители – с камбанен звън, с благодарствени слова и трапези. Казашката част превзема и конака в Смолян“, припомни събитията кметът на Смолян. \r\nТой допълни, че в тези съдбовни за България дни сред имената на българските опълченци, участвали в битките на Руско-турската война от 1877–1878 година, са и родопчаните от смолянско: Вълчо Гайдаров от Момчиловци, Киряк Иван Кехайов от Соколовци, Стою Бобутанов, Иван Георгиев – Комитата и Никола Данков от Райково. \r\n„Трети март е ден на преклонение и вдъхновение. Уроците на историята трябва да се осмислят. Българското Освобождение не беше дочакано, то беше извоювано, изстрадано и превърнато в общонационално дело. Благодарение на него идват Съединението на България през 1885-та година и нейната Независимост през 1908 г. От такова национално единение имаме нужда и днес. В името на България нека да бъдем по-единни и сплотени, каквито са били българите в зората на възродената българска държава. Поклон пред падналите за Свободата на Родината! Да живее България!“, каза още пред жителите на Смолян кметът Николай Мелемов. \r\nНели ГЕРГЬОВСКА", "date": "2019.03.03", "title": "Николай Мелемов, кмет на Смолян: Ако днес на Шипка отново е спокойно, го дължим на героизма и себеотрицанието на храбрите руски войни и на българските опълченци"}
{"url": "http://www.focus-news.net/news/2019/03/03/2630284/burgas-stotitsi-zhiteli-i-gosti-na-grada-se-sabraha-na-ploshtad-troykata-za-da-stanat-chast-ot-praznichniya-kontsert-na-stsenata-vazpyavam-tebe-mayko-svoboda.html", "text": "Стотици жители и гости на града се събраха на площад „Тройката“, за да станат част от празничния концерт на сцената „Възпявам тебе, майко Свобода“, предаде репортер на  Радио „Фокус“ – Бургас . Деца от бургаските училища рецитираха стихове и пяха български народни песни, свързани с днешния празник. Бяха обособени четири тематични къта, представящи „Пътя на свободата“. От Регионалния исторически музей предоставиха възможността всеки желаещ да се снима с типични възрожденски оръжия, да застане до Райна Княгиня, подполковник Калитин и да прегърне Самарското знаме. Всеки участник в празничния концерт можеше да получи някое от българските знамена – Самарското, „Свобода или смърт“ или Националния флаг. Програмата продължи и след 12.00 часа на същия площад, където над 20 състава от община Бургас взеха участие в Празничното хоро. \r\nМария КУРТЕВА", "date": "2019.03.03", "title": "Бургас: Стотици жители и гости на града се събраха на площад „Тройката“, за да станат част от празничния концерт на сцената „Възпявам тебе, майко Свобода“"}
{"url": "http://www.focus-news.net/news/2019/03/03/2630286/iliyana-popova-zam-kmet-na-petrich-legendata-za-petrich-simvolizira-patriotizma-na-petrichani-prez-vekovete-i-gotovnostta-im-vinagi-da-otstoyavat-rod-i-vyara.html", "text": "Легендата за Петрич символизира патриотизма на петричани през вековете и готовността им винаги да отстояват род и вяра. Това каза за  Радио „Фокус“ - Пирин  Илияна Попова, заместник-кмет на Община Петрич. „Над стария Петрич, там където планината огражда града от югозапад, има останки от средновековна българска крепост, която според археолозите съществувала до края на ХIV век и е била звено от укрепителната система на Югозападна България. До нас днес са достигнали само руини след опожаряването ѝ, и името ѝ – „Гяур калеси“. Опожаряването на крепостта ни дава основание да мислим, че тук се е развила жестока битка“, отбеляза тя. Заместник-кметът допълни, че за тези героични и трагични дни има легенда, в която се разказва как турската войска обсадила планината Беласица, където се отбранявали защитниците на града. По думите ѝ сред тях била и една чудно хубава девойка, която през цялото време развявала зеленото знаме на свободата. „Синът на бея, който командвал обсадата, харесал девойката, влюбил се и поискал тя да бъде в неговия харем. Той изпратил скъпи дарове – антерии с елмази и поръчал да кажат на девойката: „Войводко, предай крепостта, меча и себе си!“. Тя обаче върнала даровете. Тогава турците решили да подпалят крепостта. Те се надявали красавицата да излезе от калето, заедно с другите спасяващи се защитници, но нито един от старите петричани не напуснал крепостта, защитавайки род и Родина. Всички загинали в горящото кале, сражавайки се до последния си дъх“, добави Илияна Попова. Тя посочи, че беят, възхитен от родолюбието и храбростта на девойката, и покрусен от смъртта ѝ, застанал до обгорялото тяло на девойката и наредил тя да бъде погребана, а на гроба ѝ да бъде засято червено цвете – алено като кръвта ѝ и красиво като нея. Попова уточни, че от тогава крепостта, чиито защитници загинали с чест, се нарича „Гяур калеси“ – „Крепост на българите“, а всяка пролет около стените на крепостта цъфти червен божур, наричан само в Петрич „ханъм чичек“, което в превод означава „цвете на девойката“. \r\nНатали СТЕФАНОВА", "date": "2019.03.03", "title": "Илияна Попова, зам.-кмет на Петрич: Легендата за Петрич символизира патриотизма на петричани през вековете и готовността им винаги да отстояват род и вяра"}
{"url": "http://www.focus-news.net/news/2019/03/03/2630289/vidin-stotitsi-grazhdani-uchastvaha-v-ofitsialnata-tseremoniya-za-otbelyazvaneto-natsionalniya-praznik-na-balgariya.html", "text": "Стотици граждани участваха в официалната церемония за отбелязването  Националния празник на България, предаде репортер на  Радио „Фокус“ – Видин . Честването започна с отслужването на заупокойна Литургия пред паметника на румънските воини в село Иново, където са загинали 119 румънски воини за Освобождението на Видин. Гражданите се включиха и в тържественото шествие, което тръгна от музей „Конака“ и стигна до централния площад „Бдинци“. Под звуците на химна на България бе издигнат националният флаг на страната.  \r\n„С Освобождението на България се поставя едно ново начало, държавата ни се възражда и възстановява своето място в Европа. Признателните потомци не забравят, че за да бъдат отхвърлени оковите на османското владичество са загинали хиляди български, руски, румънски и финландски воини“, каза в словото си кметът на Видин Огнян Ценков. \r\nВ тържествената церемония по отбелязването на Националния празник се включиха Видинският владика Даниил, народните представители Владимир Тошев от ГЕРБ и д-р Цветан Топчиев от БСП, областният управител на Видин Албена Георгиева. В знак на признателност към загиналите за Освобождението на България пред паметника на Трети пехотен Бдински полк и пред паметника на Опълченците в Крайдунавския парк бяха поднесени венци и цветя. Тържествата завършиха с възстановка на боевете за Освобождението на Видин. \r\nАнна ЛОЗАНОВА", "date": "2019.03.03", "title": "Видин: Стотици граждани участваха в официалната церемония за отбелязването  Националния празник на България"}
{"url": "http://www.focus-news.net/news/2019/03/03/2630292/volen-siderov-natsionalistite-ot-ataka-otbelyazvame-3-mart-ne-kato-arhiv-ili-prashna-stranitsa-ot-chekmedzheto-a-kato-zhiva-data.html", "text": "Националистите от „Атака“ отбелязваме 3 март не като архив или прашна страница от чекмеджето, а като жива дата. Това каза лидерът на „Атака“ Волен Сидеров по повод Освобождението на България от турско робство пред паметника на Цар Освободител, предаде репортер на  Агенция „Фокус“. \r\n„Честито Освобождение на България от турско робство! Скъпи съратници, колеги и приятели, братя и сестри. На 3 март ние, националистите от „Атака“, отбелязваме тази дата не като исторически архив, не като прашна страница от чекмеджето на историята, а като жива дата, каквато е днес“, каза Сидеров. „Да кажа две думи защо сме днес тук, защо поднасяме венци и цветя тук, а не там, където всички големци на България днес поднесоха цветя - на Паметника на Незнайния войн. Ние, българските националисти от „Атака“, сме тук, защото тук е знайният император - Негово величество Александър Втори, който е подписал манифеста през 1877г. и е казал: „Отиваме да освобождаваме угнетените славянски народи“. Днес има такива безумци, които казват, че това не било Освобождение, че това нямало никакво значение или напротив даже  - било вредно за България. Не знам как да им помогна, съжалявам ги“, каза още Сидеров. По думите му те са се опитвали да омаловажат жертвите на руските офицери и войници и на българските опълченци. „Поклон и вечна слава на тяхната памет, но Българското опълчение е било част от Руската войска“, допълни Сидеров.   \r\nДеница КИТАНОВА", "date": "2019.03.03", "title": "Волен Сидеров: Националистите от „Атака“ отбелязваме 3 март не като архив или прашна страница от чекмеджето, а като жива дата"}
{"url": "http://www.focus-news.net/news/2019/03/03/2630285/fokus-makedoniya-zapochva-kongresat-na-sdsm.html", "text": "В ход са последните подготвителни дейности за официалния старт на Конгреса на управляващия СДСМ, на който трябва да бъде потвърдена кандидатурата на Стево Пендаровски като кандидат за президент на управляващата коалиция, пише македонският  “Фокус“ . \r\nКонгресът ще започне с обръщение на лидера Зоран Заев. Тази част ще бъде открита за  обществеността, след което конгресът ще продължи при закрити врати.  Юлиян Марков", "date": "2019.03.03", "title": "„Фокус“ (Македония): Започва конгресът на СДСМ"}
{"url": "http://www.focus-news.net/news/2019/03/03/2630294/kalin-kamenov-kmet-na-vratsa-da-badem-edinni-i-gordo-da-razveem-balgarskoto-zname.html", "text": "„Ако преди в нашия град е било невъзможно да се чуе звук на църковна камбана, да запееш свободно българска песен, да се разходиш с високо вдигната глава, то днес това не е така. Макар свободни, отново сме песимистични и недоволни\". Това каза кметът Калин Каменов в словото си по повод Националния празник на България, съобщиха от пресцентъра на  Общината . „Съвременното робство е вътре в нас и се нарича – разединение. Днес сме свободни, но не и единни. Разликата между предците ни и нас е, че те осъзнаха, че е по-добре да не бъдат жертви, а да пишат историята. Младите хора имат нужда не просто от наученото в училище, а от житейски уроци по родолюбие. Преди седмица раздадохме хиляди български знамена на децата на Враца. За 5 дни успях да видя стотици будни детски очи, милеещи за своя град, за България. Ако искаме да бъдем големи, то големи трябва да бъдат и мечтите ни. В днешния ден няма смисъл от високопарни слова, трябва просто да сведем глави пред загиналите, да сме единни и гордо да развеем българското знаме, изричайки думите – Да живее България! Честит празник!“, каза още кметът Калин Каменов. \r\nНачалото на честването на Освобождението във Враца бе дадено с празнично шествие с 25-метров трибагреник, който бе пренесен от площад „Македония“ до централния площад „Христо Ботев“ от отличени ученици, спортисти, деца с народни носии и общественици. \r\nОфициалната церемония по отбелязване на Националния празник започна с издигане на българското знаме. Програмата продължи с изпълнение на стихове от третокласничката Анна Веселинова от НУ „Иван Вазов“ и актьора Борислав Борисов. \r\nБлагодарствен молебен и водосвет за здраве и благополучие отслужи Негово Високопреосвещенство Врачански митрополит Григорий, в съслужие с отци от епархията. \r\nВ знак на признателност бяха поднесени венци и цветя пред паметника на поета и революционер – Христо Ботев. \r\nНа тържествената церемония присъстваха още: народни представители, областният управител Малина Николова, председателят на Общински съвет Румен Антов, общински съветници, заместник-кметовете Мария Попова и Петя Долапчиева, секретарят на местната администрация Нина Дакева, общественици, ученици, студенти и граждани. \r\nПрограмата продължи с концерт на дует „Пирин“, като под звуците на фолклорна музика, се извиха български хора. \r\nВ програмата по случай отбелязването на 3 март се включиха военнослужещи от Военно формирование 54 990, Врачанска Митрополия, средношколски смесен хор към СУ „Отец Паисий“, Духов оркестър при читалище „Развитие“.  \r\nНационалният празник бе отбелязан и в село Челопек, където кметът Калин Каменов присъства на представянето на книгата „Челопек – природният олтар“. Програмата започна с водосвет за здраве и благополучие, отслужен от отец Аспарух и изпълнения на стихове от ученици и членове на читалището. Участниците получиха по едно българско знаме от кмета Каменов и Тихомир Тошев – кмет на село Челопек.", "date": "2019.03.03", "title": "Калин Каменов, кмет на Враца: Да бъдем единни и гордо да развеем българското знаме"}
{"url": "http://www.focus-news.net/news/2019/03/03/2630297/chlenove-i-simpatizanti-na-pp-ataka-podnesoha-ventsi-i-tsvetya-pred-pametnika-na-tsar-osvoboditel-v-stolitsata.html", "text": "Членове и симпатизанти на ПП „Атака“ поднесоха венци и цветя пред паметника на Цар Освободител в столицата, предаде репортер на  Агенция „Фокус“.   Те поднесоха венци и цветя пред паметника на Александър Втори Освободител в знак на признателност към руския народ за Освобождението на България от турско робство. На събитието присъстваха и лидерът и ръководството на партия „Атака“. Прозвуча и химна на Република България. \r\nДеница КИТАНОВА", "date": "2019.03.03", "title": "Членове и симпатизанти на ПП „Атака“ поднесоха венци и цветя пред паметника на Цар Освободител в столицата"}
{"url": "http://www.focus-news.net/news/2019/03/03/2630295/volen-siderov-ataka-balgarskiyat-narod-se-vazrodi-ot-nishtoto-blagodarenie-na-imperator-aleksandar-vtori-i-ruskiya-narod-a-zapadat-poddarzhashe-osmanskata-imperiya.html", "text": "Българският народ се възроди от нищото благодарение на император Александър Втори и руския народ, а Западът поддържаше Османската империя. Това каза лидерът на „Атака“ Волен Сидеров по повод Освобождението на България от турско робство пред паметника на Цар Освободител, предаде репортер на    Агенция „Фокус“.  „Не на английския, не на френския, не на германския. Пита ли се някой защо договорът, с който България се освобождава се нарича Санстефански, а не Цариградски? Защо е подписан извън столицата Цариград, при положение, че Османската империя е рухнала, макар че силите са били неравностойни – 500 хил. армия на Турция срещу 210 хил. армия на Русия и 31 хил. български опълченци. Защо договорът не е подписан в двореца на султана, който е победен? Защото нашите евроатлантически днес партньори - Англия, Франция, Австро-Унгария, Германия са спрели руската войска и са казали: „Ако влезете в Цариград, ще се срещнете с нас. Ще воювате с целия Европейски тогавашен съюз“. Русия вече беше воювала с целия Европейски тогавашен съюз“, разказа Сидеров. По думите му това е забавило нашето Освобождение с 20 години. „Някой казва ли от българските големци, че днешните евроатлантически наши приятели, на които те се кланят ден и нощ, бяха тези, които поддържаха Османската империя“, подчерта още Сидеров. По думите му османците са били поддръжани от прадядото на Меркел, на Тереза Мей и на Юнкер. „Техните дядовци казаха след Санстефано: „Я да нарежем България на парчета като баница“ и я нарязаха в Берлин“, посочи Сидеров, визирайки Берлинския конгрес след Освобождението, при който България е разпокъсана. Сидеров разкритикува и българските учебници. „Дори това, че днес поради лошото управление на България през годините след 1990 г. имаме учебници, които нашите деца учат, че българи и турци живеели заедно, танцували и се черпили с баклава. Такива неща има в нашите учебници. Ще минат няколко години сигурно, ако не сме нащрек, и в нашите учебници ще пише, че ние сме процъвтявали по време на Османската империя и това е нашият възход, това е нашето Възраждане. Отвратителен цинизъм“,  коментира Сидеров. „Ние, българските националисти от „Атака“, сме за това да напомняме, да вдигаме глас, когато трябва и да правим каквото можем. Вие знаете, че през всички тези години, когато „Атака“ беше на политическата сцена, властта беше в други хора. Тя и сега е в други хора. Тя не е в ръцете на партия „Атака“ и аз не съм министър-председател и когато ме питат: „Защо подкрепяте политика, която не харесвате?“, аз казвам, че все пак можем по този начин нещо да направим. Все пак бидейки сега помощник на това управление, мога да се намеся и да кажа тези учебници да не бъдат такива. Ще го направя, имам начина да въздействам върху министъра на образованието. Ако съм в опозиция, няма как“, обясни още Сидеров. По думите му това не може да помогне на българския народ да има добри учебници, добри учители по история и да учи своята история, каквато е. „Нашето място е винаги, където трябва да бъде. Сега сме на правилното място“,  подчерта лидерът на „Атака“.  \r\nДеница КИТАНОВА", "date": "2019.03.03", "title": "Волен Сидеров, „Атака“: Българският народ се възроди от нищото благодарение на император Александър Втори и руския народ, а Западът поддържаше Османската империя"}
{"url": "http://www.focus-news.net/news/2019/03/03/2630293/haskovo-otbelyaza-tarzhestveno-natsionalniya-praznik-3-mart.html", "text": "С тържествен ритуал по издигане на Националния флаг започна празничният 3 март в Хасково. Това съобщиха от пресцентър на  Община Хасково . Българското знаме бе издигнато на пилона пред сградата на Общината с ритуал, изпълнен от военнослужещите от Хасковския гарнизон. Последва шествие до централния площад „Свобода“, където бяха поднесени венци и цветя пред паметника на Незнайния воин.  \r\nВ словото си кмета на община Хасково Добри Беливанов заяви, че 3 март е свещена дата, изписана със златни букви в календара на историята ни. „На днешния ден България се връща на политическата карта на света след петвековно робство. Днес си даваме сметка за силата на българския дух оцелял и крепил народа ни през едни от най-тежките години в историята ни. На днешния ден през 1878 година България възкръсва с политическа и духовна свобода. Подписването на Санстефанския мирен договор показва, че не напразно е пролята кръвта на над 15 хиляди доброволци в Руско-турската освободителна война. Радостта на българите е кратка, защото само след няколко месеца е подписан унизителният Берлински договор, разкъсал страната ни и превърнал се в поредното предизвикателство пред нашия народ, решен да отстоява докрай правото си на свободна и независима държава“, заяви кметът Хасково. \r\n„3 март не е само Национален празник! Той е символ на безграничния патриотизъм и жертвоготовност на участниците в Априлското въстание, на саможертвата на Ботевите четници, на героизма на руските, белоруските, украинските, румънските, полски, черногорски, сръбски и финландски воини, на славните български опълченци, положили своя живот пред олтара на Отечеството. Поклон пред саможертвата на всички воини, които вградиха живота си в една Свободна България. Нека сведем чела и се поклоним пред мъчениците на Свободата, да си спомним, че сме наследници на славен народ, потомци на книжовници и будители съхранили духовността и запалили огъня на националното възраждане.Честит Национален празник! Да живее България!“, добави той. \r\nПоследва концерт на Ансамбъл „Хасково“, който се сля с инициативата „Пробуждане с хоро“, в която се включиха Фолклорен клуб „Славяни“, Фолклорен танцов клуб „Воденица“, Клуб за български народни танци „Фъртуните на Мишо“ и Фолклорен танцов клуб „Веселие“ и граждани.", "date": "2019.03.03", "title": "Хасково отбеляза тържествено Националния празник 3 март"}
{"url": "http://www.focus-news.net/news/2019/03/03/2630298/dobrich-s-poklonenie-i-podnasyane-na-ventsi-na-kostnitsata-v-gradskiya-park-na-kavarna-byaha-otbelyazani-141-godini-ot-osvobozhdenieto-na-balgariya.html", "text": "С поклонение и поднасяне на венци на Костницата в градския парк на Каварна бяха отбелязани 141 години от Освобождението на България от турско робство. Това съобщиха от пресцентъра на  Община Каварна . \r\n„Нашата осъзнатата стойност на Свободата е в отговорността ни пред мъчениците, които платиха цената си в името на светлия идеал на чистата и свята република. И днес сме тук за да отдадем заслужено признание към подвига на онези, които сътвориха свободата ни, но свободата на един народ не е само уважение към миналото. Тя е необходимост и в настоящето, необходимост да мислим свободно, да говорим свободно, смело да се изправяме срещу несправедливостите днес. За Свободата се воюва всеки ден и не по отделно, а заедно в единение и съгласие. Нека потърсим единението в името на това да бъдем свободни хора, нека работим за съхраняване на гордия български дух и просперитета на България. Честит национален празник, уважаеми каварненци! Поклон пред светлата памет на героите дали живота си за освобождението на Родината!\", каза кметът на Община Каварна Нина Ставрева. \r\nВ чест на празника Тодор Червеняков прочете тематичното есе „Раждането на свободата - герои и памет” на Йоана Кръстева, ученичка в ОУ „Йордан Йовков” - победител в ученическия конкурс организиран от Община Каварна. Вокална академия „Каварна” при НЧ „Съгласие-1890” също се включиха в празничната програма с изпълнение на песен. \r\nВ полагането на венци и цветя се включиха Община Каварна, Общински съвет - Каварна, Исторически музей - Каварна, НЧ „Съгласие-1890“, Общинско предприятие „Чиракман“, училища, детски градини, политически партии и много граждани.  \r\nПразничната програма завърши с традиционно българско хоро, което е част от инициативата на „Сдружение Азбукари“ и „Българи за България“, в която се включи и Община Каварна.", "date": "2019.03.03", "title": "Добрич: С поклонение и поднасяне на венци на Костницата в градския парк на Каварна бяха отбелязани 141 години от Освобождението на България"}
{"url": "http://www.focus-news.net/news/2019/03/03/2630299/dots-sonya-penkova-nvim-emblematichna-ekspozitsiya-po-povod-3-mart-predstavya-balgarskoto-uchastie-v-osvoboditelnata-voyna.html", "text": "Емблематична експозиция по повод 3 март представя българското участие в Освободителната война. Това каза в празничното предаване „За честта и славата на България“ на  Радио „Фокус“  директорът на Националния военноисторически музей доц. Соня Пенкова. По думите й България не получава свободата си даром, тя е извоювана с кръвта на загиналите не само в националноосвободителните борби, но в разгара на самата Руско-турската война. Експозицията представя оръжия на част от войводите, които водят самостоятелни чети и често участват в много кръвопролитни сражения с османските части, добави тя.„Любопитство представлява символичният ключ от Паметника на свободата, който по традиция българите посещават на 3-ти март. Този паметник е съграден през 1934, и както казва тогава цар Борис, на мястото на което свободата се поколеба, визирайки кръвопролитните сражения, които се водят на връх св. Никола при Шипка и Шейново през войната. Ключът и ножицата, с която е прерязана лентата на паметника също са част от нашия фонд и решихме да направим достояние за посетителите този малък, но много символен ключ“, обясни тя.Посетителите ще могат да видят кремъчната пушка на Ильо Войвода, сабята на Жельо Войвода и вещи на Петко Войвода, както и други емблематични вещи на Опълчението и доброволческите чети, участвали в Руско-турската война, които символизират устрема на народа за извоюване на свободата си, каза още доц. Соня Пенкова.", "date": "2019.03.03", "title": "Доц. Соня Пенкова, НВИМ: Емблематична експозиция по повод 3 март представя българското участие в Освободителната война"}
{"url": "http://www.focus-news.net/news/2019/03/03/2630301/nedyalko-slavov-oblasten-upravitel-na-smolyan-osvobozhdenieto-na-balgariya-e-bezpretsedenten-akt-v-svetovnata-istoriya.html", "text": "Трети март е ден, който предизвиква трепет у всеки българин. Ден, който подхранва нашата гордост и самочувствие, ден, в който се прекланяме пред смелостта и храбростта на нашите освободители, които се жертваха да освободят един велик народ – българският. Тава заяви областният управител на Смолян Недялко Славов по време на тържественото отбелязване на националния празник на България, предаде репортер на  Радио „Фокус“ – Смолян . „Макар онова време от нашата история да е наситено с много събития и превратности и макар да определяме подписването Санстефанския мирен договор като несправедлив, то с неговото подписване, на картата на Европа отново се възстановява България. Тя започва да гради своя суверенитет, който е основата за следващите значими исторически събития – Съединението, Независимостта и Освобождението на Родопите“, отбеляза Недялко Славов. Той припомни, че по онова време Родопите остават извън границите на Княжество България, но това е само териториално и до известна степен формално, тъй като родопчани са прословути с несломимия си дух, със съхраненото българско самосъзнание, с чувството на принадлежност към род и родина. „Неслучайно с възраждането на Княжество България се възраждат надеждите и силите на българите останали извън пределите на родината, сред които и родопчани. Последващите събития са с естествен развой. Неслучайно границите на България се разширяват с присъединяването на Македония, Тракия и Родопите отново в границите на Княжество България“, посочи областният управител на Смолян. \r\nТой посочи, че днес, след 141 години свобода, ако се чувстваме свободни, трябва да не се страхуваме и по категоричен начин да назовем времето преди 1878 г. „Може би най-точно го и определил патриархът на българската литература Иван Вазов, наричайки тези години „Под игото“. Ако днес сме свободни, бе трябвало искрено да се преклоним пред паметта на освободителите – български и руски и да признаем, че освобождението на България е безпрецедентен акт в световната история. Освобождението на един народ от друг без това да последва робство. Ако днес сме свободни, би трябвало искрено да се преклоним пред паметта на нашите освободители, но и да си спомним за тяхната борба, за кръста и вярата. Да се поклоним и пред паметта на хилядите просветители, будители, които съхраниха националния дух и богатство и възпламениха огъня на националното ни възкресение“, допълни Славов. \r\nПо думите му днес, 141 години по-късно, дължим на нашите освободители и нещо друго – да намерим и възродим в себе си онзи български дух, за който постоянно говорим, да намерим сили за преследване на общите ни национални идеали, защото днес сплотеността е повече необходима от всичко ако искаме да преследваме просперитет като нация и държава. „Нашето славно минало е осмислено от фразата „Съединението прави силата“, а ако искаме тя да осмисли нашето настояще и бъдеще, това зависи единствено и само от нас. Дано го осъзнаем. Честит национален празник, да живее България“, каза още областният управител на Смолян. \r\nНели ГЕРГЬОВСКА", "date": "2019.03.03", "title": "Недялко Славов, областен управител на Смолян: Освобождението на България е безпрецедентен акт в световната история"}
{"url": "http://www.focus-news.net/news/2019/03/03/2630303/desislava-kostadinova-pp-gerb-osvobozhdenieto-e-nay-vazhniyat-pametnik-na-borbenostta-na-hilyadite-znayni-i-neznayni-geroi-neprimirili-se-s-osmanskoto-igo.html", "text": "За 141-ви път България днес чества Националния си празник – денят, в който се прекланяме пред българския героизъм, чест и слава! С тези думи се обърна в приветственото си слово по повод 3 март Десислава Костадинова, народен представител от ГЕРБ, съобщиха от пресцентъра на  ПП ГЕРБ - Пазарджик . „Нашето Освобождение е най-важният паметник на борбеността на хилядите знайни и незнайни герои, които в продължение на пет века не се примириха с османското иго! След 3 март 1878 г. България отново заема достойното си място на картата на Европа, за да стигнем до днешния ден, когато сме равностоен и равноправен член на голямото, обединено европейско семейство. Наша е днес задачата да опазим завета и спомена за нашето минало и никога повече да не позволим България да се изгуби, да изчезне нашата идентичност! Нека всеки ден си спомняме паметните събития, свързани с близката и далечна история, защото те са част от нашата родова памет. От лошите нека взимаме поука, а от добрите черпим сила и кураж да продължаваме да правим нашия живот по-добър, а нашата Родина по-силна!“, каза още в приветствието си Десислава Костадинова.", "date": "2019.03.03", "title": "Десислава Костадинова, ПП ГЕРБ: Освобождението е най-важният паметник на борбеността на хилядите знайни и незнайни герои, непримирили се с османското иго"}
{"url": "http://www.focus-news.net/news/2019/03/03/2630302/plovdiv-s-pocheten-karaul-na-ploshtad-20-ti-yuli-v-karlovo-zapochna-tarzhestvenoto-chestvane-na-natsionalniya-praznik-na-balgariya.html", "text": "С почетен караул, под звуците на българския химн и издигане на трибагреника, на 3 март на площад „20-ти юли” в Карлово започна тържественото честване на Националния празник на България. Това съобщиха от пресцентъра на  Общината . Слово по повод 141 години от Освобождението ни произнесе кметът на Общината д-р Емил Кабаиванов. Той припомни историческите събития от 3 март 1878 година и подчерта, че Санстефанският мирен договор слага начало на възстановяването на Третата българска държава... „Ние винаги си задаваме въпроса „Даром ли получихме свободата, някой донесе ли ни я и заслужаваме ли я?”. Ако се върнем назад в историята ни, ще си дадем единствения отговор: България изстрада и заслужи своята свобода!.. Днес нашата държава и нацията ни трябва да бъдат опазени, съхранени и пренесени във времето – за поколенията след нас. Паметта за Трети март ние носим в сърцата си. Да живее България!”, каза кметът. \r\nС тематични изпълнения се представиха Камерен хор „Маестро Георги Атанасов“, Детски танцов състав при Народно читалище „Васил Левски-1861 г.”, народната певица Диана Гатева. В голямото общобългарско хоро в Карлово, поведено от за втора поредна година от ансамбъл „Розова долина”, се включиха Детският танцов състав,, Фолклорна формация „Троп енд дъ денс”, фолклорни клубове от Дъбене, Ведраре, Сушица, Куртово и Войнягово, млади и стари, дошли на празника. \r\nПред паметника на ген. Павел Карцов – освободителят на Карлово, бяха положени цветя. \r\nНа честването на националния празник присъстваха народният представител Веска Ненчева, председателят на Общински съвет Карлово – Теодор Шойлеков и неговият заместник Анастасия Чолакова, общински съветници, ръководството на общината, полковник Иван Иванов – началник щаб на 61-ва Стрямска механизирана бригада, кметове на населени места. \r\nВ още четири селища от общината бе тържествено отбелязан Трети март. В първото освободено – Кърнаре, пред паметната плоча на ген. Карцов заедно с местните хора се поклони заместник-кметът Данка Люртова. Самодейците от местното читалище изнесоха празнична програма. \r\nС музикална програма започна празникът и в Столетово, там венци и цветя бяха положени пред паметника на ген. Столетов. Заместник-кметът Стойо Карагенски поздрави жителите с националния празник. \r\nВ с. Христо Даново почит бе отдадена към руския офицер капитан Швейбуцки, убит при Освобождението на населеното място. На панихидата присъства секретарят на общината Стефан Стефанов. \r\nВ Каравелово се състоя възстановка, организирана от Сдружение „Любен Каравелов” и представяща боевете между руската и турска войски. Празника в селото уважиха д-р Кабаиванов и неговият екип, Веска Ненчева и общински съветници.", "date": "2019.03.03", "title": "Пловдив: С почетен караул на площад „20-ти юли” в Карлово започна тържественото честване на Националния празник на България"}
{"url": "http://www.focus-news.net/news/2019/03/03/2630300/elena-aleksandrova-rim-blagoevgrad-datata-3-mart-ne-e-zabravena-ot-bitelite-na-grada-i-dneshnoto-pokolenie-se-vrashta-kam-neya-vsyaka-godina.html", "text": "Датата 3 март не е забравена от бителите на града и днешното поколение се връща към нея всяка година. Това каза за  Радио „Фокус“ – Пирин  д-р Елена Александрова, историк и уредник в Регионален исторически музей – Благоевград. По думите ѝ вестта за обявяването на Руско-турската война провокира чувства на национална съпричастност и желание за саможертва на голям брой българи от Пиринския край, които влизат в редовете на българското опълчение. Александрова добави, че макар Горна Джуамя, днес Благоевград, да се освобождава два пъти, днешният ден се явява много важен за бъдещата история на Пиринският край. „Първият от тях е през 1878 година, а вторият 34 години по-късно – през 1912 година. В началото на януари 1878 година една малка част от предния отряд на генерал Гурко, съставляваща една дружина пехота, кавалерия и една батарея-артилерия, под командването на майор Иван Павлович Орлински, се отправя на юг по долината на река Струма. Тази част е част от състава на Четвърти хисарски полк, командван от граф Щакелберг. Същевременно в Рилското корито се образуват чети, които влизат в непрекъснати схватки с турския аскер и башибозук“, каза още Александрова. Начело на Горноджумайската и Рилската чета застават учителите Арсени Костенцев, който е учител в Горна Джумая по това време, и Петър Рафаилов от село Стоб. „Безредията в района принуждават населението да изпрати няколко пъти депутация при майор Орлински в Дупница, където е било седалището му, с молба войските му да продължат на юг по струмското направление и да овладеят и град Джумая. По-късно с оглед на Одринското примирие градът влиза в зоната, която е трябвало да бъде окупирана от руските войски и на 10 февруари 1878 година руското командване издава заповед градът да бъде освободен от намиращите се най-близо руски военни части, именно това се оказва отрядът на Орлински“, заяви Александрова. На следващия ден започват боевете в Рилското корито, прехвърлят се във височината Баларбаши, откъдето идват руските войски и на 12 февруари влизат тържествено в Горна Джумая. \r\nЛивия НИНОВА", "date": "2019.03.03", "title": "Елена Александрова, РИМ – Благоевград: Датата 3 март не е забравена от бителите на града и днешното поколение се връща към нея всяка година"}
{"url": "http://www.focus-news.net/news/2019/03/03/2630305/korneliya-ninova-bsp-nay-golyamata-priznatelnost-kam-podviga-na-geroite-shte-bade-da-sme-smeli-da-othvarlim-strahovete-i-zavisimostite-i-da-badem-svobodni-hora.html", "text": "Най-голямата признателност към подвига на героите ще бъде да сме смели, да  отхвърлим страховете и зависимостите и да бъдем свободни хора.  Това каза лидерът на БСП Корнелия Нинова по повод Националния празник на България на връх Шипка, съобщиха от пресцентъра на  Националния съвет на БСП . \"Шипка ни събра млади и стари, българи от цялата страна. Заедно, без различия, стоим пред най-високия връх на българското достойнство. Тук човек се чувства малка частица от нещо голямо и цяло, от  народ, който уважава историята и обича Родината си. Нека отдадем почит към българските и руските герои, към всички, дали живота си в Руско-турската Освободителна война. Те се саможертваха не за власт и пари, а за най-скъпото, което има човек - свободата. Днес, най-голямата признателност към техния подвиг ще бъде да сме смели, да  отхвърлим страховете и зависимостите, и да бъдем свободни хора\", каза Корнелия Нинова. \"Честит празник, българи\", посочва още тя.", "date": "2019.03.03", "title": "Корнелия Нинова, БСП: Най-голямата признателност към подвига на героите ще бъде да сме смели, да  отхвърлим страховете и зависимостите и да бъдем свободни хора"}
{"url": "http://www.focus-news.net/news/2019/03/03/2630306/varna-stotitsi-grazhdani-se-vklyuchiha-v-praznichno-shestvie-do-morskata-gradina-za-natsionalniya-praznik-na-balgariya.html", "text": "Стотици граждани, семейства с малки деца и ученици, носещи цветя и трибагреници, се включиха в тържествата, организирани във Варна за Националния празник на България, предаде репортер на  Радио „Фокус“ – Варна . Огромно множество от хора изпълни Алеята на възрожденците в Морската градина, от където премина празничното шествие, водено от представителния Духов оркестър на Военноморските сили. Граждани, общественици, представители на местната власт и държавните институции, поднесоха венци пред паметника на руските воини. Около 12.00 часа там се състоя военен ритуал, а Варненският и Великопреславски митрополит Йоан отслужи молебен в памет на загиналите войници.  \r\nПразничната програма в града започна още в 9.00 часа с отслужването на света Литургия в катедралния храм „Св. Успение Богородично“. Точно в 10.30 часа на площад „Св. св. Кирил и Методий” се състоя тържественото издигане на националното знаме. В 10.45 часа от Катедралния храм потегли общоградско шествие. Множеството се спря до паметника на Граф Игнатиев пред сградата на Филиала на Драматичния театър, където бяха поднесени венци и цветя. От тази точка шествието се отправи към Мемориала на украинските воини. Шествието премина по пешеходната зона – през централния бул. „Княз Борис I”, по бул. „Сливница” и към Морската градина. Около 11.30 часа пред Мемориалния паметник на украинските воини събралите се отдадоха почит с минута мълчание и падане на колене. Тази вечер празникът ще завърши с концерт от 18.00 часа в Зала 1 на Фестивалния и конгресен център. Той ще премине под мотото „България – един завет”. В него ще участват Академичният танцов театър към Варненския свободен университет „Черноризец Храбър”, ансамбли при Средно училище за хуманитарни науки и изкуства „Константин Преславски”, НЧ „Отец Паисий 1934“, ученици от Националното училище по изкуствата „Добри Христов”. Концертът ще е с вход свободен. Кулминацията на вечерта ще е тържествената заря – проверка по случай 3 март от 19.30 часа на Входа на Морска градина. \r\nДиана СТОЕВА", "date": "2019.03.03", "title": "Варна: Стотици граждани се включиха в празнично шествие до Морската градина за Националния празник на България"}
{"url": "http://www.focus-news.net/news/2019/03/03/2630307/sport-vitosha-i-etar-zavarshiha-naravno-11-v-mach-ot-24-iya-krag-na-parva-liga.html", "text": "Футбол: Отборите на Витоша и Етър завършиха наравно 1:1 в мач от 24-ия кръг на Първа лига. Домакините откриха резултата с гол на Кочилов в 25-тата минута, а за гостите изравнителния гол вкара албанецът Флорент Бояй. Етър запазва седмото място с 37 точки, а Витоша заема 11-то място с 22 точки. От 15 часа Лудогорец приема Ботев Враца, а в 17:30 започва най-старото столично дерби Левски – Славия.", "date": "2019.03.03", "title": "Спорт: Витоша и Етър завършиха наравно 1:1 в мач от 24-ия кръг на Първа лига"}
{"url": "http://www.focus-news.net/news/2019/03/03/2630308/haskovo-na-ploshtad-osvobozhdenie-v-topolovgrad-se-sastoya-praznichna-tseremoniya-za-otbelyazvane-na-natsionalniya-praznik-na-balgariya.html", "text": "На централния градски площад „Освобождение“ жители и гости на града честваха тържествено Националния празник на България. Това съобщиха от пресцентъра на  Община Тополовград . Общественици, граждани, ученици, деца склониха глави за почит на героите, загинали за Свободата. Сред присъстващите бяха председателят на Общинския съвет Васил Сяров, заместник-кметът на Общината Маргарита Георгиева и общински съветници. С тържествено шествие присъстващите на церемонията с венци, водени от колона знаменосци и мажоретки, пристигнаха пред паметника на загиналите. \r\nСлово в прослава на героите произнесе водещата на церемонията Райна Зотова. Малките рецитатори от читалищната детска формация за художествено слово „Сладкодумци“ – Александра  Янчева и Филип Димитров, рецитираха стихове. Заместник-кметът Маргарита Георгиева поздрави гражданите с празника и припомни: „Да не забравяме онези истински българи, които със саможертвата си напомниха на Европа, че там на Балканите има един народ, който погива в робство. Да помним Батак, бесилото на Левски. Да не забравяме стотиците войводи и революционери, селяните, дръзнали с проста сопа и нож да се опълчат срещу поробителя, да почитаме шепата родни спартанци, които отстояха Шипка. Нека с дълбок поклон днес отдадем почит на войните от много народи – руснаци, румънци, финландци, украинци, белоруси, поляци, литовци, сърби и черногорци, които оставиха костите си на нашата земя за нашата свобода\". \r\n\"Историята помни години и събития. Всяко време тълкува по свой начин онези мрачни години. Нека я четем на кървавия баташки дръвник, в музеите, съхранили ръждясали пушки, револвери, знамена на славата и гибелта! Без памет няма бъдеще. Да помним е наш дълг“, каза още заместник-кметът Георгиева.   \r\nВенци и цветя бяха поднесени от името на Общината, Общинският съвет, политически партии партии, учреждения, училища, граждани. \r\nСлед тържествената церемония на площада извиха хоро танцови клубове в рамките на инициативата „Пробуждане с хоро“. \r\nВ навечерието на Трети март самодейни състави от читалището, училищата и Детската градина изнесоха концерт, посветен на Освобождението.", "date": "2019.03.03", "title": "Хасково: На площад „Освобождение“ в Тополовград се състоя празнична церемония за отбелязване на Националния празник на България"}
{"url": "http://www.focus-news.net/news/2019/03/03/2630313/afp-kapsulata-na-spacex-dragon-se-skachi-uspeshno-s-mks.html", "text": "Новата капсула Dragon на SpaceX се скачи успешно с Международната космическа станция в неделя, а НАСА и SpaceX потвърдиха успеха на пряко предаване на мисията, предава  AFP . \r\n\"Можем да потвърдим, че скачването е пълно\", казаха от НАСА. \r\nСъобщението бе посрещнато с аплодисменти в Космическия център Джонсън в Хюстън, Тексас. \r\nСкачването  започна в 10: 51 гринуичко време ( 12:51 българско време), повече от 248 мили (400 километра) над земната повърхност, на север от Нова Зеландия - и 27 часа след изстрелването на капсулата с ракетата SpaceX Falcon 9 от космическия център Кенеди в Кейп Канаверал във Флорида. \r\nНа борда на МКС екипажът - американката Ан Макклейн, руснакът Олег Кононенко и канадският астронавт Дейвид Сен Жак  трябва да отворят шлюза в 15:30 българско време. \r\nМисията е пробно изстрелване само с манекен на борда на капсулата преди полет с хора, планиран за по-късно тази година. \r\nКапсулата ще остане на МКС до петък, преди да се отдели и да се насочи към  Атлантическия океан. Полетът й ще бъде забавен с четири парашута \r\nСтартирането е ключова стъпка към възобновяване на космическите полети с пилоти от американска земя след осемгодишна почивка.  Юлиян Марков", "date": "2019.03.03", "title": "AFP: Капсулата на SpaceX Dragon  се скачи успешно с МКС"}
{"url": "http://www.focus-news.net/news/2019/03/03/2630311/stara-zagora-hilyadi-grazhdani-uchastvaha-v-pametno-shestvie-za-natsionalniya-praznik-na-balgariya.html", "text": "Хиляди жители и гости на града изминаха 3-километровия път до мемориалния комплекс „Бранителите на Стара Загора“, съпровождайки 300-метровия национален флаг в паметно шествие, което тръгна от центъра на града, предвождано от официалните лица и гости на празника. Това съобщиха от пресцентъра на  Община Стара Загора . \r\nЗа пети път по инициатива на кмета Живко Тодоров на Националния празник на Република България жителите и гостите на града понесоха на ръце трикольора, който беше издигнат на монумента на Самарското знаме – символ на героизма на старозагорци, дали живота си в защита на своя град, по време на Руско-турската война. \r\nС празничен камбанен звън и Божествена света Литургия в катедралния храм „Свети Николай“ започнаха днес тържествата, посветени на 141 години от Освобождението на България. Венци и цветя бяха положени на всички паметни места от Освобождението на Стара Загора – Мавзолей-костница „19 юлий 1877”, Паметник на Трета опълченска дружина и подп. Калитин, Паметник на загиналите воини в Джуранлийския бой, Паметник на загиналите във войните старозагорци и Паметник на Старозагорското въстание. \r\nВ 11.00 часа пред сградата на Общината започна ритуалът за издигане на националното знаме. Сред официалните лица бяха зам.-председателят на Народното събрание Емил Христов, зам. областния управител Петя Чакърова, народни представители, общински съветници, зам.-кметовете Иванка Сотирова и Йордан Николов, секретарят на Община Стара Загора Делян Иванов, представители на Тракийския университет, на регионални структури, на обществени и патриотични организации. \r\nМалко по-късно оттам тръгна паметното шествие „За свободата…Да развеем българското знаме“, което премина по бул. „М. М. Кусев“, ул. „Ген. Гурко“, бул. „П. Евтимий“, а след това по бул. Цар Симеон Велики“ и обичайния маршрут достигна до монумента „Бранителите на Стара Загора. В патриотично настроение то беше съпроводено от старозагорци и специално пристигнали по този повод гости на града, десетки се хванаха до военнослужещите от Втора механизирана бригада, понесли знамето по пътя му. \r\nНа големи видео стени, разположени под хълма „Бранителите на Стара Загора”, множеството можеше да проследи пътя на националния флаг през града. Пристигането на знамето беше съпроводено с камбанен звън и топовни салюти. Под звуците на химна на Република България, националният флаг беше издигнат на мемориала „Бранителите на Стара Загора“. \r\nВ словото си кметът на Стара Загора Живко Тодоров подчерта значението на трети март като рождена дата на нашата свобода. „Трети март е рождената дата на новата българска държава, на българския дух, на нашата национална идентичност. Като гледам толкова много старозагорци, хиляди на брой, които са се събрали да почетат паметта на героите, да отпразнуваме националния празник, аз съм сигурен съм, че този дух е жив! Аз съм сигурен, че Стара Загора помни избитите 14 500 старозагорци, помни пожарищата, помни руините, от които днес е издигнат този град. Щом помним, щом пазим паметта си, значи имаме бъдеще. Поклон пред паметта на героите! Поклон пред вас старозагорци, за това че я пазите жива!“, каза в словото си Живко Тодоров. \r\nС призив да пазим паметта на героите към присъстващите се обърна и заместник-председателят на Народното събрание Емил Христов.                                                                                                                                                                                                                                                                                                                                                                                                                                                                           \r\n„Всяка стъпка с българското знаме е стъпка на поклонение пред нашите герои, които не се пречупиха и изгоряха в пепелищата на Априлското въстание. Децата български и нашите предци ни заклеват да запазим България и да бъдем достойни българи. Честит празник!“, каза още Христов \r\nЗа пръв път пред старозагорци беше показан спектакълът „Докосни древността“ – демонстрация на Прабългарската школа „Бага- Тур“ с участието на общински фолклорен ансамбъл „Загоре“, народни читалища от Община Стара Загора, Национално дружество „Традиция“ и Българска федерация любители на историческото оръжие „Поп Минчо Кънчев ''. \r\nОт 16.00 часа в парк „Артилейски“ тържествата продължават  с Националната инициатива „Пробуждане с хоро“ с участието на Народно читалище „Настроение 2017“ и фолклорни клубове от Стара Загора. \r\nПразничният концерт на Общинския фолклорен ансамбъл „Загоре“ започва в 18.00 часа на площада пред Общината. \r\nЧас по-късно на площада пред общината ще се проведе и Тържествена заря-проверка с празнични илюминации.", "date": "2019.03.03", "title": "Стара Загора: Хиляди граждани участваха в паметно шествие за Националния празник на България"}
{"url": "http://www.focus-news.net/news/2019/03/03/2630310/pleven-izlozhbata-vazpomenatelni-znatsi-za-osvobozhdenieto-v-kashta-muzey-tsar-osvoboditel-aleksandar-ii-e-otvorena-do-27-mart.html", "text": "Изложбата \"Възпоменателни знаци за Освобождението\" в къща - музей \"Цар Освободител Александър II\" е отворена до 27 март. Това каза в интервю за  Радио \"Фокус\"  директорът на Регионален военноисторически музей-Плевен Емилия Зорнишка. Тя уточни, че изложбата по повод 141 години от Освобождението на България включва лични вещи на български опълченци, награди и възпоменателни знаци. \"Акцентът е това, тъй като опълчението изиграва голяма роля в хода на Руско-турската освободителна война. Искаме да представим и някои от нашите опълченци, участвали във войната, дали своя принос за Освобождението на България. Изложбата не представя всичко, а само някои материали от колекциите на фонда на Регионален военноисторически музей-Плевен, за да акцентира върху участието на опълчението в Руско-турската война\", каза още тя.", "date": "2019.03.03", "title": "Плевен: Изложбата \"Възпоменателни знаци за Освобождението\" в къща - музей \"Цар Освободител Александър II\" е отворена до 27 март"}
{"url": "http://www.focus-news.net/news/2019/03/03/2630309/varna-motoklubove-organiziraha-traditsionno-shestvie-v-grada-za-natsionalniya-praznik-na-balgariya.html", "text": "Традиционно мотошествие по централни варненски улици организираха за поредна година мотоклубове от града, предаде репортер на  Радио „Фокус“ – Варна . И този път инициативата премина под мотото „В името на България“. Сборният пункт бе в 13.00 часа на площада на Катедралния храм „Свето Успение Богородично“. Представители на мотоклубовете се включиха и в общоградското пешеходно шествие в Морската градина. Маршрутът на мотопохода включваше обиколка по булевардите „Мария Луиза”, „Осми приморски полк“ и „Васил Левски”. \r\nДиана СТОЕВА", "date": "2019.03.03", "title": "Варна: Мотоклубове организираха традиционно шествие в града за Националния празник на България"}
{"url": "http://www.focus-news.net/news/2019/03/03/2630312/emiliya-zornishka-regionalen-voennoistoricheski-muzey-pleven-po-povod-natsionalniya-praznik-dnes-poseshtenieto-e-bezplatno-vav-vsichki-muzei-i-ekspozitsii-na-muzeya.html", "text": "Днес посещението е безплатно във всички музеи и експозиции на Регионален военноисторически музей\". Това каза за  Радио ,,Фокус\"  директорът на музея Емилия Зорнишка. По думите ѝ останалите обекти си работят с традиционното работно време. Панорама ,,Плевенска епопея“ няма почивен ден, работи в събота, неделя и на 4 март.  \r\nПо повод днешния Трети март Зорнишка каза: ,,Да пазим България! Да бъдем българи, патриоти и да имаме българско национално самосъзнание. Честит празник на всички!\"", "date": "2019.03.03", "title": "Емилия Зорнишка, Регионален военноисторически музей - Плевен: По повод Националния празник днес посещението е безплатно във всички музеи и експозиции на музея"}
{"url": "http://www.focus-news.net/news/2019/03/03/2630304/tv-21-makedoniya-zasedava-tsentralniyat-savet-na-dsi.html", "text": "Лидерът на Демократичния съюз за интеграция (ДСИ) Али Ахмети свика днес Централния съвет на партията, информира македонският телевизионен канал  “ТВ 21“ . \r\nОчаква се заседанието  да започне по обяд в централата на ДСИ в Тетово, а първата тема, която ще бъде обсъдена, са президентските избори и подкрепата за консенсусния кандидат за президент на управляващата коалиция Стево Пендаровски, която се очаква да бъде потвърдена. \r\nСъщо така, според телевизионният канал, се очаква срещата да обсъди Конгреса на Младежкия форум на партията  и процеса на пререгистрация на членската маса.  Юлиян Марков", "date": "2019.03.03", "title": "„ТВ 21 “ (Македония): Заседава Централният съвет на ДСИ"}
{"url": "http://www.focus-news.net/news/2019/03/03/2630317/kardzhali-s-tarzhestven-ritual-v-grada-beshe-pochetena-141-vata-godishnina-ot-osvobozhdenieto-na-balgariya.html", "text": "С тържествен ритуал в града беше почетена 141-вата годишнина от Освобождението на България, предаде кореспондент на  Радио „Фокус“ . Празникът започна с поднасяне на цветя и венци пред паметника на Руския воин в градинката пред църквата „Св. Георги“ от oбластния управител Никола Чанев, кмета Хасан Азис, отец Петър, народния представител Адлен Шевкед, ученици и граждани. Учебните заведения преминаха в тържествено шествие по бул. „България“ и се построиха пред паметника на Освободителите в Градската градина, която беше препълнена с граждани, дошли да отдадат почит пред героите на Освобождението. Ритуалът за поклонение пред паметта на загиналите за свободата на България започна в 12.00 часа с поднасяне на венци и цветя от Общината и Областната администрация, от политически партии, учебни заведения, културни институти, неправителствени организации и граждани пред паметника на воините, загиналите за Освобождението на Кърджали. Няколко гвардейски ученически отряда изпълниха композиции за четническото и опълченско движение, които имат съществен принос в борбата за Свободата на българския народ.  \r\nКметът на града Хасан Азис произнесе слово в чест на падналите за свободата на България, в което каза, че трябва да се учим от примера на далите всичко за Свободата на Родината, а придобиването на свобода днес се съизмерва с други стойности – свобода на съвестта, на самобитността и запазването на тези ценности. Участие в ритуала взеха областният управител Никола Чанев, народният представител Адлен Шевкед, председателят на Общинския съвет Раиф Мустафа, енорийският свещеник отец Петър и зам. районният мюфтия Насуф Насуф.  \r\nИзнесен бе богат концерт от самодейни училищни, читалищни състави, и колективи от културните институти в Кърджали. Всяка година след тържествената част на Националния празник, кметът на Кърджали Хасан Азис, енорийският свещеник отец Петър и мюфтията по традиция изпиват заедно третомартенско кафе, като черпи кмета. Той честити Националния празник и подари на всички мартеници, с пожелание за здраве и благополучие. Хасан Азис заяви, че празниците трябва да обединяват нацията, за разбирателство между всички български граждани, че тази среща е знак за толерантността и доброто съжителство между кърджалийци, която продължава от много години. \r\nДарина ДЕЕНИЧИНА", "date": "2019.03.03", "title": "Кърджали: С тържествен ритуал в града беше почетена 141-вата годишнина от Освобождението на България"}
{"url": "http://www.focus-news.net/news/2019/03/03/2630318/elena-aleksandrova-rim-blagoevgrad-za-pirinskiya-kray-radostta-ot-osvobozhdenieto-trae-samo-do-berlinskiya-dogovor.html", "text": "За Пиринския край радостта от освобождението трае само до Берлинския договор. Това каза за  Радио „Фокус“ – Пирин  Елена Александрова, уредник в Регионален исторически музей – Благоевград. Тя обясни, че в хода на самата Руско-турска война един топовен залп показва на турския гарнизон в града, че има работа насреща си действително с войска, а не с четите, организирани от местното население. „Първоначално турските военни части не са очаквали да има руска намеса. Това създава безредие в града сред турското население, гарнизонът напуска Горна Джумая и се отправя на юг към Кресненското дефиле, а заедно с него се изселва и мирното гражданско турско население, което е живеело в града, така че за едно денонощие градът е освободен и е прочистен от турски войскови части и от населението“, каза още Александрова. Тя добави, че цялото християнско население в града начело със свещениците, с икони и хоругви в ръце, отиват да посрещат войсковата част, предвождана от майор Орлински. „Няколко дни след Освобождаването на града се присъединяват генерал-губернаторът Пьотър Алабин и българският общественик Марин Дринов към каузата за Освобождението на Горна Джумая. Те организират комитет за гражданското му управление“, коментира Александрова. За военен комендант е назначен майор Орлински. Назначен е и окръжен началник начело с Йосиф Вартоломеевич Шевченко, който устройва и първата административна власт. „Радостната еуфория за населението в града трае само няколко месеца, тъй като по силата на Берлинския договор от 1 юли 1878 година целият Пирински край влиза в границите отново на Османската империя, при което започва и мирната съпротива и продължава в Кресненско-Разложкото въстание, но това са събития, които последват самия договор и са негов резултат“, подчерта Александрова. \r\nЛивия НИНОВА", "date": "2019.03.03", "title": "Елена Александрова, РИМ – Благоевград: За Пиринския край радостта от освобождението трае само до Берлинския договор"}
{"url": "http://www.focus-news.net/news/2019/03/03/2630315/varna-zhiteli-na-grada-se-vklyuchiha-v-otbelyazvaneto-na-natsionalniya-praznik-oblecheni-v-kopiya-na-ofitserski-i-opalchenski-uniformi.html", "text": "11 представители на Районен клуб „Осми Приморски пехотен полк“ се включиха в общоградските тържества за Националния празник във Варна, облечени в руски и опълченски униформи, предаде репортер на  Радио „Фокус“ – Варна . Членовете на организацията, която е част от Националното дружество „Традиция“ държаха и копия на оригинални оръжия, използвани по време на Руско-турската война. Това обясни председателят на Клуба Христо Станев. По думите му униформите са точни копия на носените от офицери през войната от 1877 – 1878 година. „Днешният ден е свещен празник за всеки българин. Хората са проливали кръвта си за това наше освобождение. А чувството на този ден да носиш тези униформи, макар и копия е невероятно. Връщаш се назад във времето“, коментира Христо Станев. Той уточни, че клубът съществува сериозно от 2014 година. От тогава той и останалите членуващи изнасят много открити уроци по училищата, свързани с теми като хайдутство, Априлското въстание, Националния празник – 3 март, националните символи на България, торпедната атака на „Дръзки“ и други. Той и останалите участници се стараят за всеки урок да се обличат с тематичните униформи, което много се харесва на децата. „Възпитаваме ги в родолюбие. Доста интересни факти представяме от нашата история. Участваме и в много възстановки в страната“, каза още председателят на Районен клуб „Осми Приморски пехотен полк“. \r\nДиана СТОЕВА", "date": "2019.03.03", "title": "Варна: Жители на града се включиха в отбелязването на Националния празник, облечени в копия на офицерски и опълченски униформи"}
{"url": "http://www.focus-news.net/news/2019/03/03/2630316/kaloyan-pargov-bsp-sofiya-s-nashata-vyara-i-obich-balgariya-shte-otselee-vapreki-vsichko.html", "text": "С нашата вяра и обич България ще оцелее, въпреки всичко. Това заяви председателят на БСП - София Калоян Паргов, който се включи заедно с членове и симпатизанти на социалистическата партия в шествието, организирано от Градската централа на НД \"Русофили\" в столицата по повод Националния празник - 3-ти март, съобщиха от пресцентъра на  БСП - София . Социалистите и русофилите от София се събраха на площада пред Президентството, от където се отправиха към паметника на Цар Освободител. Там те поднесоха венци и цветя, след което се придвижиха към паметника на Българския опълченец, за да се включат в официалното тържество на Столична община по повод Националния празник. \r\n\"Помним саможертвата на руските воини и на българските опълченци, за да я има днес Родината ни и всички ние да живеем свободно в нея\", каза Калоян Паргов. \"Свободата обаче е преди всичко отговорност. Днес ние сме отговорни пред всичките тези герои, които платиха с живота си нашата свобода. Отговорни сме и за нашите постъпки, които ще предопределят бъдещето на България и на поколенията напред във времето. Затова на този ден трябва да преповтаряме, да препрочитаме, да преразказваме за онези героични мигове от историята, благодарение на които е съхранена българщината и днес имаме щастието с гордо вдигнати глави да се наричаме българи\", посочи той. \r\nКалоян Паргов цитира и думи на академик Валери Петров: \"Приживе този изключителен поет и сценарист беше казал: \"Вярвам, че България, въпреки всичко, ще оцелее. Нямам с какво да подкрепя вярата си, освен с обичта си към нея\". Така и аз днес бих призовал: да вярваме, че България ще пребъде и да подкрепяме тази вяра с нашата обич към Родината!\". \r\nПред паметника на Българския опълченец Калоян Паргов се срещна и разговаря с посланика на Руската федерация Н. Пр. Анатолий Макаров. \"С Русия имаме общи страници от историята ни и това е абсолютен и неоспорим факт, въпреки упоритите опити в последните години тя да бъде изкривявана и умишлено неправилно препрочитана\", коментира председателят на БСП - София. \"На 3-и март 1878 година е подписан Санстефанският мирен договор, който освобождава България от османско иго, след като слага край на Руско-Турската война. Със саможертвата си руските воини заедно с българските опълченци отвоюват нашата свобода. Нека да помним, че тази наша свобода не е даденост. Тя е платена с много кръв и мъка. Всеки ден трябва да се борим за нея и да я отстояваме\", добави той.", "date": "2019.03.03", "title": "Калоян Паргов, БСП - София: С нашата вяра и обич България ще оцелее, въпреки всичко"}
{"url": "http://www.focus-news.net/news/2019/03/03/2630319/s-tarzhestvena-tseremoniya-v-moskva-byaha-otbelyazani-141-godini-ot-osvobozhdenieto-na-balgariya.html", "text": "С тържествена церемония в Москва бяха отбелязани 141 години от освобождението на България, предаде кореспондентът на  Агенция и Радио „Фокус“  . Церемонията започна в 14 ч. московско време (13 ч. българско време) пред паметника на руските гренадири, загинали в битката за Плевен, който се намира в центъра на руската столица.  \r\nОтбелязването на Освобождението на България в руската столица се е превърнало в традиция и се провежда при голям интерес. В началото свещенослужители от Руската православна църква отслужиха молебен за загиналите в Руско-турската Освободителна война през 1877-1878 г. български опълченци и руски воини. Почетен караул на Въоръжените сили на Руската федерация почете паметта на героите с тържествен марш. След това бяха поднесени венци от името на българското посолство в Москва, Министерството на външните работи на Руската федерация и Министерство на отбраната. \r\nПо време на церемонията прозвучаха химните на Руската федерация и на Р България. На събитието беше отбелязано, че 3 март е историческа дата за България и Русия и Освобождението е постигнато с обединените усилия на българи и руснаци.  \r\nВ тържествената церемония участваха представители на администрацията на президента на Руската федерация на руски министерства и ведомства, представители на Руската православна църква, дипломати и сътрудници на българското посолство в Москва, представители на българската диаспора в Москва, младежки патриотични организации и др. \r\nПоздравителни адреси бяха изпратени от депутати Федералното събрание на Руската федерация, от политически партии в Русия, министерства и институции, руското военноисторическо общество и др.", "date": "2019.03.03", "title": "С тържествена церемония в Москва бяха отбелязани 141 години от освобождението на България"}
{"url": "http://www.focus-news.net/news/2019/03/03/2630321/voislav-sheshel-maksimalnata-integratsiya-s-rusiya-e-garantsiya-za-bezopasnostta-na-sarbiya.html", "text": "Максималната интеграция с Русия е гаранция за безопасността на Сърбия, заяви сръбският радикален политик Воислав Шешел в интервю пред  TACC . \r\n„Ние сме за възможно най-тясна  интеграция, за присъединяване към Евразийския икономически съюз. Убеждавах Милошевич преди самото бомбардиране да се присъедини към Съюзната държава на Русия и Беларус. Искам още по-голяма степен на интеграция, от тази между Русия и Беларус. Разбира се, ще запазим държавната идентификация и националното съзнание, което означава и нашето правителство. Армията може да бъде обща, но нашите войници могат да имат сръбски опознавателни знаци  на ръкавите си. Запазете място в ООН и интегрирайте всичко останало. Това би било максималната степен на интеграция. Мисля, че това би било много важно за Русия и ако тя не беше потънала в криза, както беше по времето на Елцин, то щеше да дойде на Балканите и никой друг нямаше да може да я изтласка оттук. Ние подкрепяме разполагането на руски бази тук, в Сърбия, така че всяко нападение срещу Сърбия да представлява атака срещу Русия.“ \r\nНа въпроса за влизането на Сърбия в НАТО, Шешел отговаря: \r\nНие сме абсолютно против влизането на Сърбия в НАТО, както и влизането в Алианса на Босна и Херцеговина. Но ако за съжаление се присъединим към ЕС, те лесно биха ни накарали да се присъединим към НАТО. В очите на Запада времето на Вучич изтече, те искат да го използват за решение на кризата в Косово, а след това да го свалят и да доведат своя протеже на власт. И Вучич седи на два стола. Проблемът е, че той мисли, че може да победи всички, но не е така. Той е самотен, няма един човек, който би могъл да му даде съвет в точния момент. Той е такъв тип личност - самотен стрелец. В същото време на Запад цели институции се занимават  с този проблем и търсят решения. \r\nЩо се отнася до Черна гора, Западът се стреми да се отърве от Мило Джуканович възможно най-скоро. В тази страна управлява мафиотски режим и има сериозен конфликт между президента Джуканович и премиера Душко Маркович. Въпреки че са едни и същи, едното и другото представляват престъпление. Маркович, бивш ръководител на специалните служби, е готов да се отърве от  Джуканович и да стане пълноправен господар. Но между тях няма фундаментална разлика. Надявам се, че хората там ще се възмутят и тази ситуация няма да се запази дълго време. Имам надежда за народна, социална, на първо място, революция, а след това и национална.“ \r\nНа въпроса за разграничаване с Косово, сръбският политик отговори: \r\n„Вучич има концепция за разделяне на Косово. Според мен Вучич иска да запази за Сърбия  комбината  \"Трепча\", язовира и водноелектрическата централа \"Газивода\", четири северни общини, това е най-важното за него и са възможни преговори по другите точки. Тогава останалите сърби от юг ще трябва да напуснат Косово много бързо, тъй като не биха оцелели сред албанците. \r\nМеждувременно излязох с противоположно предложение: Аз съм против разграничаването, искам разделение. Косово остава официално част от Сърбия, сръбската полиция трябва да бъде на граничните пунктове и сръбските митници. Четири северни общини са разделени заедно с  „Трепча“ и „Газивода“, както и коридор през село Гораздовац до Печската патриаршия. След това пет сръбски общини южно от Прищина от Грачаница до Гниляне се присъединяват към Сърбия. Остава само проблемът с община Стърпци, напълно изолирана. Имах идеята да разменим население, така че сърбите от Стръпци да се преместят в Прешево и Буяновац. \r\nКосоварите официално остават в Сърбия, но всъщност имат абсолютна автономия, могат да имат собствена валута, да правят всичко, освен армия. Разбира се, без присъединяване към ООН\".  Юлиян Марков", "date": "2019.03.03", "title": "Воислав Шешел: Максималната интеграция с Русия е гаранция за безопасността на Сърбия"}
{"url": "http://www.focus-news.net/news/2019/03/03/2630320/ivaylo-mirchev-sdruzhenie-ustremeni-asenovgrad-prez-2019-godina-shte-zavarshi-tsyalostnoto-vazstanovyavane-na-turisticheskite-marshruti-na-teritoriyata-na-obshtinata.html", "text": "През 2019 година ще завърши цялостното възстановяване на туристическите маршрути на територията на община Асеновград. Това каза за  Радио „Фокус“ – Пловдив  Ивайло Мирчев, председател на Сдружение „Устремени“ в Асеновград. Той посочи, че през последните три години Сдружение „Устремени“ е реализирало около 150 км туристически маршрути, като някои са изцяло почистени и маркирани, а други са само почистени или указани с указателни табели. „Годишната програма за маркиране, почистване и рехабилитация на туристически маршрути в община Асеновград през 2019 година включва последните 81 километра, с които ще завърши цялостното възстановяване на туристическите маршрути. Ще работим по 14 маршрута, като наистина вече обхващаме крайните части на нашата община. Ще прокараме много красив маршрут от село Три могили до махалата Мумджидам, която е едно от най-емблематичните места в този район. Ще маркираме двата маршрута от село Новаково до хижа Сини връх. Ще маркираме част от отсечката, която попада в границите на нашата община – от хижа Сини връх до хижа Аида. Също така ще направим теренно изследване на красиви маршрути от село Нареченски бани до панорамната скала Зареница“, каза Ивайло Мирчев. Той подчерта, че Сдружение „Устремени“ работи в изключително добър синхрон с община Асеновград и ОП „Туризъм“. \r\nТони МИХАЙЛОВ", "date": "2019.03.03", "title": "Ивайло Мирчев, Сдружение „Устремени“-Асеновград: През 2019 година ще завърши цялостното възстановяване на туристическите маршрути на територията на общината"}
{"url": "http://www.focus-news.net/news/2019/03/03/2630325/kostadin-varev-kmet-na-belovo-blagodarya-na-krasimir-uzunov-za-sadeystvieto-i-podkrepata-belovo-da-ima-svoy-muzey.html", "text": "В Белово бе открит нов Историческия музей, предаде репортер на  Радио „Фокус“ - Пазарджик . По време на официалното откриване кметът на Общината припомни историята на археологическите проучвания и музейното дело в Белово. Той каза че през 1924 г са направени първите разкопки, а през 1928 г. жителите на общината Димитър Ников и проф. Христо Вакарелски излагат в параклиса „Св. св. Козма и Дамян“ в Голямо Белово първите музейни експонати. През 1968 г. Атанас Хрисчев създава първата музейна сбирка \r\n„Желанието, трудът и усилията на много граждани на 20 декември 2018 г. със заповед на Министерството на културата е определено Белово да има Исторически музей. Не мога да не спомена няколко имена, допринесли невероятно много за днешното събитие – Севделина Попова, ст. експерт „Музейно дело“ в Общината и депутатът от ГЕРБ Даниела Малешкова. Искам специално да изкажа огромната си благодарност на Красимир Узунов за съдействието и помощта, благодаря му – истински родолюбец, истински българин, който за съжаление не е между живите“, каза Варев.  \r\nСевделина Попова, която подреди първата зала в музей – зала археология, каза по време на откриването, че днес се прави една малка крачка към нещо, което ще остане за поколенията на Белово и за науката в България.   \r\nСъбраха се стотици жители и гости на град, които разгледаха и първата изложба „Археология“ – Белово, която е подредена в новия Исторически музей.", "date": "2019.03.03", "title": "Костадин Варев, кмет на Белово: Благодаря на Красимир Узунов за съдействието и подкрепата Белово да има свой музей"}
{"url": "http://www.focus-news.net/news/2019/03/03/2630322/pleven-tarzhestven-ritual-po-povod-141-g-ot-osvobozhdenieto-se-provede-na-ploshtad-vazrazhdane.html", "text": "Тържествен ритуал по повод 141 г. от Освобождението се състоя на площад \"Възраждане\" в Плевен, предаде репортер на  Радио \"Фокус\".  На препълнения централен площад се строи почетен караул от Единен център за начална подготовка. Панихида в памет на загиналите войни отслужи Негово Високопреосвещенство Плевенският митрополит Игнатий. В словото си кметът Георг Спартански напомни на гражданите да обичат България всеки ден. Областният управител Мирослав Петров, подчерта в обръщението си, че \"един народ сбъдва с кръв мечтата си, правото на свобода\". Венци и цветя бяха поднесени от името на общински съветници, народни представители, институции, граждани пред параклис-мавзолей \"Св. Георги Победоносец\". Празничната програма продължи с концерт в Драматично-куклен театър \"Иван Радоев\" с участието на солисти на \"Мистерията на българските гласове\", ансамбъл \"Филип Кутев\" и др.  \r\nВиолета КРЪСТЕВА", "date": "2019.03.03", "title": "Плевен: Тържествен ритуал по повод 141 г. от Освобождението се проведе на площад \"Възраждане\""}
{"url": "http://www.focus-news.net/news/2019/03/03/2630329/dobrich-gerb-se-vklyuchi-v-chestvaneto-na-141-godini-ot-osvobozhdenieto-na-balgariya.html", "text": "Народният представител от ГЕРБ Даниела Димитрова, общинският ръководител на ГЕРБ - Добрич Красимир Николов, председателят на Общинския съвет Иво Пенчев, общински съветници от ГЕРБ, областният координатор на МГЕРБ Живко Желязков и членове на партията се включиха в тържественото отбелязване на 141 години от Освобождението на България в Добрич. Това съобщиха от пресцентъра на  ПП ГЕРБ . \r\nПред паметника на Васил Левски бе отслужена панихида от добрички духовници в памет на героите. Депутатът Даниела Димитрова и общинският съветник и секретар на ГЕРБ - Добрич Зорница Михайлова положиха цветя пред мемориала на Апостола на свободата. \r\nПо-късно те се включиха в празничното шествие „Първите“, предвождано от портретите на 11 видни възрожденци, поставили началото и участвали в борбите на народа ни за новобългарска просвета, църковна независимост и национално освобождение.  \r\nНа Мемориалния комплекс „Хан Аспарух“ се състоя тържествен ритуал с отдаване на военни почести от Военноморските сили – Варна. Там добричката общественост се поклони пред паметта на загиналите за Освобождението с падане на колене. \r\nПред паметника на основателя на българската държава бяха положени венци от ГЕРБ-Добрич и МГЕРБ-Добрич, от институции, военнопатриотични организации и граждани.", "date": "2019.03.03", "title": "Добрич: ГЕРБ се включи в честването на 141 години от Освобождението на България"}
{"url": "http://www.focus-news.net/news/2019/03/03/2630328/veliko-tarnovo-s-praznichno-shestvie-i-voenen-ritual-po-izdigane-na-natsionalnoto-zname-v-svishtov-beshe-otbelyazan-treti-mart.html", "text": "На празничния Трети март честванията в Свищов започнаха от в емблематичната църква „Света Троица“, където бе отслужен благодарствен молебен в чест на Освобождението на България. Това съобщиха от пресцентъра на  Общината . От 11.00 часа на централния площад „Алеко“ за втора поредна година се проведе военен ритуал по издигане на националното знаме на Република България. Той бе изпълнен с особена тържественост от 55-ти Инженерен полк – Белене, на фона на химна, в изпълнение на духовия оркестър на Военно формирование 28880. След като българският трибагреник се развя гордо в центъра на първия освободен град, военните се строиха с тържествен марш и поведоха всички присъстващи, с празнично шествие към площад „Свобода“. На паметника на Свободата бе отслужена панихида в памет на всички знайни и незнайни воини, загинали за Свободата на България, след което Богомил Симеонов прочувствено рецитира одата „Опълченците на Шипка“, с което развълнува всички присъстващи. Общоградското поклонение приключи с тържествен ритуал по полагане на венци и цветя, и едноминутно мълчание в памет на загиналите. \r\nКомандирът на 55-ти Инженерен полк полковник Росен Арабаджиев поднесе с почести първия венец, а след него, венци и цветя поднесоха кметът на Свищов Генчо Генчев, председателят на Общински съвет – Свищов д-р Кристиян Кирилов, ректорът на Стопанска академия „Д. А. Ценов“ доц. д-р Иван Марчевски, образователни, културни и други институции, ветерани от войните, граждани, политически партии, неправителствени организации и общественици. \r\nВ част от своето празнично слово кметът Генчо Генчев каза: „Трети март е връхната точка на многовековната борба на българския народ за национална независимост и суверенно развитие. Това е денят на победата на несломимия български дух, който отказа да се примири с трагичната си съдба и денят, който бляскаво ознаменува началото на нова епоха на самостоятелно политическо, духовно и културно развитие на българската държава“.", "date": "2019.03.03", "title": "Велико Търново: С празнично шествие и военен ритуал по издигане на националното знаме в Свищов беше отбелязан Трети март"}
{"url": "http://www.focus-news.net/news/2019/03/03/2630324/tsvetan-tsvetanov-gerb-kato-naslednitsi-na-slaven-narod-nosim-otgovornostta-da-vazpitame-u-detsata-si-patriotizam-blagodarenie-na-koyto-balgarskiyat-duh-e-otselyal.html", "text": "Не бива да забравяме, че като наследници на славен народ ние носим отговорността пред него да възпитаме у децата си патриотизъм, благодарение на който българският дух е оцелял през онези тежки 500 години, има го днес и ще пребъде! \r\nТова написа председателят на ПГ на ГЕРБ Цветан Цветанов във  \"Фейсбук\"  по повод 141-ата годишнина от Освобождението на България.  \r\n\"Скъпи българи, честит 3 март! На днешния национален празник сме длъжни за пореден път да си припомним, че няма по-ценно нещо от правото сам да определяш съдбата си, но и повод да се поклоним дълбоко пред саможертвата и делото на всички национални освободители. Заветът им за демокрация, свобода и равенство е непреходен и днес звучи по-силно от всякога. Наш дълг е да се вслушаме в него и да следваме неотклонно начертания от героите европейски път\", пише председателят на ПГ на ГЕРБ.  \r\n\"Още веднъж - честит празник!\", пише още Цветанов в социалната мрежа.", "date": "2019.03.03", "title": "Цветан Цветанов, ГЕРБ: Като наследници на славен народ носим отговорността да възпитаме у децата си патриотизъм, благодарение на който българският дух е оцелял"}
{"url": "http://www.focus-news.net/news/2019/03/03/2630330/sport-torino-pobedi-kievo-s-30-v-mach-ot-26-iya-krag-na-italianskata-seriya-a.html", "text": "Футбол: Торино победи Киево с 3:0 в мач от 26-ия кръг на италианската Серия „А“. Головете отбелязаха Белоти, Ринкон и Дзадза, като последните два паднаха в добавеното време.  Торино е на седмо място във временното класиране с 41 точки, колкото има и шестия Лацио, но с мач по-малко . Киево заема последното 20-то място с едва 10 точки.", "date": "2019.03.03", "title": "Спорт: Торино победи Киево с 3:0 в мач от 26-ия кръг на италианската Серия „А“"}
{"url": "http://www.focus-news.net/news/2019/03/03/2630331/simona-mitova-obshtina-blagoevgrad-za-shesta-poredna-godina-pod-patronazha-na-kmeta-d-r-atanas-kambitov-shte-se-provede-uchilishte-na-godinata.html", "text": "За шеста поредна година под патронажа на кмета д-р Атанас Камбитов ще се проведе „Училище на годината“. Това каза за  Радио „Фокус“ - Пирин  Симона Митова, директор на Дирекция „Образование“ към Община Благоевград. По думите ѝ на 28 февруари е бил изтеглен жребият за съревнование между училищата, като то се провежда в 2 възрастови групи – от 1. до 7. клас, и от 8. до 12. клас. Митова коментира, че на жребият се е получила много интересна комбинация между училищата, които вече са в трескава подготовка. Тя добави, че предстои да бъдат проведени кръг „Знание“ на 17 април и кръг „Култура“, който ще се проведе през месец май, а след това предстои обобщаване на резултатите и официалната церемония по награждаване на „Училище на годината“, която ще бъде по традиция в зала „Яворов“ на 23 май. Симона Митова подчерта, че тази година в съревнованието се включват почти всички училища на територията на община Благоевград. \r\nНатали СТЕФАНОВА", "date": "2019.03.03", "title": "Симона Митова, Община Благоевград: За шеста поредна година под патронажа на кмета д-р Атанас Камбитов ще се проведе „Училище на годината“"}
{"url": "http://www.focus-news.net/news/2019/03/03/2630323/predsedatelyat-na-narodnoto-sabranie-tsveta-karayancheva-izborat-kak-da-sluzhim-na-rodinata-nikoga-ne-e-lek.html", "text": "На този връх, на тази дата, година след година се събираме, за да почетем героите на българското освобождение. Това каза председателят на Народното събрание Цвета Караянчева в словото си на връх Шипка по време на официалното честване на 141 години от Освобождението на България от турско робство, предаде кореспондент на  Радио „Фокус” . Караянчев подчерта, че много са загиналите на Шипка, без да дирят отплата, без да дочакат признание приживе, без почести, опело, без кръст понякога върху гробовете си. „Довчерашни ратаи, студенти, селяни, занаятчии, хъшове, всеки със своите грижи, всеки със своите дела, но осъзнали, че Свободата е най-святото нещо, тя е най-висшето благо. И затова, пожертвали живота си, израснали са апостоли и герои мъченици, заради които имаме днешния ден. Склонни сме да си представяме, че хората, загинали за Свободата на България, са се родили безсребърни праведници, с души на ангели, че са се родили велики, а не че са обикновени хора, които са се възвисили до една велика саможертва\", каза още Караянчева.  \r\nВ словото си Цвета Караянчева заяви, че изборът как да служим на Родината, никога не е лек. И ние се питаме в днешно време „Добре ли служа на Родината, има ли полза от мен”. „Така и нашите предци не са имали учебник за бъдещето, и сами са избирали пътя си, и не са знаели зали това е добро или лошо\", добави тя. \r\nПредседателят на Народното събрание посочи, че след малко повече от месец ще честваме една друга годишнина, която също е пример за пламенно родолюбие, макар и проявено по различен начин и при различни обстоятелства. „Ще честваме 140 години от подписването на Търновската конституция. И преди 140 години в обществото е имало различни, често коренно противоположни мнения, имало е спорове и препирни, но строителите на съвременна България са успели да надскочат личните си пристрастия и интереси, за да оставят в историята ни един от най-прогресивните основни закони за времето си. Много от тях са били поборници за освобождението на България. Те са носили Шипка в сърцата си. И като поклон към мъчениците на българската свобода в първата ни Конституция те са оставили тези вдъхновяващи думи: „ Всякой роб, от какъвто и пол, вяра и народност е, става свободен, щом стъпи на българска земя.” Тези думи не трябва да забравяме никога”, каза Цвета Караянчева. В словото си тя подчерта, че Шипка е свещено място, където свободата ни е най-видима. „Можем да я усетим с кожата си и да вярваме, че сме достойни за нея. И нека никога не забравяме саможертвата на българските опълченци и на всички онези стотици хиляди души доведени тук от далечни краища, за да воюват за свободата на един чужд народ и за да оставят костите си на една чужда земя. Винаги ще пазим в сърцата си огъня на вечна благодарност към руси, белоруси, украинци, румънци, сърби, поляци, черногорци, финландци, латвийци, естонци, грузинци, арменци – взели участие в тази война. Война за освобождение на нашата майка България\", каза още тя.  \r\nСлед приключване на официалната част на честванията на връх Шипка председателят на Народното събрание Цвета Караянчева прие строя на почетния караул и поднесе венец пред Паметника на свободата на връх Свети Никола. \r\nСлавяна ГАЙДАРОВА", "date": "2019.03.03", "title": "Председателят на Народното събрание Цвета Караянчева: Изборът как да служим на Родината, никога не е лек"}
{"url": "http://www.focus-news.net/news/2019/03/03/2630332/smolyan-narodniyat-predstavitel-ot-gerb-d-r-krasimir-sabev-prisastva-na-kukerskiya-praznik-v-selo-shiroka-laka.html", "text": "Народният представител от ГЕРБ д-р Красимир Събев бе гост на кукерския празник „Песпонеделник“ в смолянското село Широка лъка. Това съобщиха от пресцентъра на  ПП ГЕРБ . Тази година маскарадната фиеста съвпадна с честването на 3 март и започна с химна на България.  \r\nНа пищното карнавално шествие, възпроизвеждащо езическите ритуали за гонене на злите сили, присъстваха още зам.-кметът на Община Смолян Венера Аръчкова, кметът на селото Васил Седянков, Ралица Базайкова от Министерство на културата и директорът на НУФИ - Широка лъка Стоянка Тенова. Хиляди се стекоха в родопското село, за да гледат маскарадните игри, които се изпълняват с цел да се прогони злото, започване на нов живот, здраве и плодородие. \r\n„За мен е удоволствие да присъствам на този традиционен празник, който датира от 6000 години по нашите земи. И може би кметът на Широка лъка е основния двигател, за да се поддържа в днешно време традицията и да бъде жива в такъв мащаб. Кукерските празници са началото на пролетта. Всеки тук чака с нетърпение да види игрите и да усети настроението на това село, което е в сърцето на Родопите и пази националната идентичност. Честит национален празник! Да се насладим на традициите на този празничен ден!“, поздрави множеството д-р Събев. \r\n„Добре дошли на Песпонеделник в Широка лъка, родното място на Екзарх Стефан, протойерей Дамян Каров, на учителите Костадин Василев-Шоко и Атанас Григоров, на генералите Найденов, Узунски, Гаджалов, на арх. Мара Захариева. В Широка лъка ще усетите духа на днешния празник, защото тук е бил щаба на Капитан Петко войвода през 1878-1879 г. Благодаря ви, че сте тук, че сме много и празнуваме заедно“, каза кметът Седянков. \r\nТази година в карнавално шествие участваха освен широколъшките песяци и още 5 състава – от селата Сушица, Карловско, Сопица, Брезник, Изгрев, Благоевградско, Богданов дол, Перник и Осетеново, Павел баня. \r\nОрганизатори на Песпонеделник са Община Смолян, читалището и кметството в Широка лъка.", "date": "2019.03.03", "title": "Смолян: Народният представител от ГЕРБ д-р Красимир Събев присъства на кукерския празник в село Широка лъка"}
{"url": "http://www.focus-news.net/news/2019/03/03/2630327/pazardzhik-strukturite-na-gerb-se-vklyuchiha-v-chestvaneto-na-natsionalniya-praznik.html", "text": "Членове на структурите на ГЕРБ се включиха в тържественото отбелязване  на 141-та година от Освобождението на България в Пазарджишко, съобщиха от пресцентъра на  ПП ГЕРБ  в Пазарджик. Стотици жители на града се събраха на пл. „Константин Величков“, за да наблюдават ритуала по издигане на националния флаг и празничния концерт. Преди официалната церемония бяха поднесени цветя пред паметниците на участниците в национално-освободителните борби, а в църквата „Света Богородица” Константийският епископ Яков отслужи молебен за здраве и благополучие на българския народ. В Батак Общинската структура на ГЕРБ почете паметта на Баташките Великомъченици, като поднесе цветя в църквата костница “Света Неделя”.", "date": "2019.03.03", "title": "Пазарджик: Структурите на ГЕРБ се включиха в честването на Националния празник"}
{"url": "http://www.focus-news.net/news/2019/03/03/2630333/pazardzhik-s-podnasyane-na-ventsi-i-tsvetya-na-pametnitsite-na-geroite-ot-natsionalno-osvoboditelni-borbi-v-peshtera-byaha-otbelyazani-141-godini-ot-osvobozhdenieto-na-balgariya.html", "text": "С поднасяне на венци и цветя на паметниците на героите от национално-освободителни борби в Пещера бяха отбелязани 141 години от Освобождението на България, съобщиха от пресцентъра на  Общината . Кметът Николай Зайчев и народният представител Десислава Костадинова се поклониха пред паметника на руския воин кап. Николай Сафонов. След това на площад „България“ последва тържествената част от празника. Кметът вдигна знамето на страната под звуците на химна и се обърна към присъстващите с тържествено слово. „На 3 март 1878 г. Санстефанският мирен договор възстановява Българската държавност и поставя край на петвековното османско владичество над българския народ. Още в предходните десетилетия преди Освобождението, българите са направили своя исторически избор, отричайки османската реалност като свое настояще и бъдеще\", каза той. По думите му те доказват с всички средства, европейската си идентичност и стремежа си да се интегрират в модерния европейски свят. „Този избор има своите исторически основания и перспективи. И ако в ранните столетия на османското владичество, той е преди всичко желание, то в епохата на Българското възраждане се превръща в смисъл и цел на живота на няколко поколения българи. Те отхвърлят натрапената им преди столетия имперска действителност във всички сфери на живота и с всички средства - от насоките на стопанската им активност, чрез овладяване на достоянията на модерната образованост и с политически действия, и най-вече въоръжената борба…Никоя друга дата в националния ни календар не събира така в едно Родолюбието, Саможертвата, Признателността, Преклонението и Възторга на българите от това, че сме свободни, че сме народ! Трети март е клетва за вярност пред идеалите на Ботев и Левски и всички онези борци, дали живота си за нашата свобода. Да коленичим мълчаливо и да издигнем своя национален и духовен ръст с онзи забележителен призив на хъшовете “Да живее, България!“, каза пред жителите и гостите на Пещера кметът Зайчев.  \r\nПо повод Трети март Община Пещера бе организирала празничен концерт, в който участваха танцовия ансамбъл „Славейче“ и вокалната група „Славеи“ към ЦПЛР-ОДК и народните певици сестри Диневи.", "date": "2019.03.03", "title": "Пазарджик: С поднасяне на венци и цветя на паметниците на героите от национално-освободителни борби в Пещера бяха отбелязани 141 години от Освобождението на България"}
{"url": "http://www.focus-news.net/news/2019/03/03/2630336/sliven-kmetat-stefan-radev-podari-kartina-na-mitropolit-ioanikiy-po-povod-80-godishninata-na-vladikata.html", "text": "Кметът Стефан Радев подари картина на Негово Високопреосвещенство Сливенския митрополит Иоаникий по повод неговия 80-годишен юбилей. Радев поздрави владиката от негово и от името на гражданите на Сливен. Това съобщиха от пресцентъра на  Община Сливен . \r\n„Ваше Високопреосвещенство, приемете най-искрените ми поздравления по повод Вашата 80-годишнина! Вие сте духовен водач на хората в нашата епархия. Нека силата и мъдростта продължават да бъдат Ваши спътници по пътя Ви към доброто! От мое и от името на всички граждани на Община Сливен Ви желая здраве и енергия начело на Сливенската Митрополия!“, заяви кметът. \r\nКартината, подарена на Иоаникий, е дело на младия сливенски художник Веселин Дамянов. \r\nДнес кметът Стефан Радев, заедно със заместник-кметът Пепа Чиликова, областният управител на Сливен Чавдар Божурски, заместник-областният управител Димитринка Петкова и председателят на общинския съвет Димитър Митев присъстваха на литургията, която беше отслужена от Негово Високопреосвещенство Сливенския митрополит Иоаникий в катедралния храм „Св. Димитър“.", "date": "2019.03.03", "title": "Сливен: Кметът Стефан Радев подари картина на митрополит Иоаникий по повод 80-годишнината на владиката"}
{"url": "http://www.focus-news.net/news/2019/03/03/2630335/ruse-narodniyat-predstavitel-ot-gerb-andrian-raykov-polozhi-tsvetya-po-vreme-na-ofitsialnata-tseremoniya-po-povod-natsionalniya-praznik.html", "text": "Народният представител от ГЕРБ  – Русе Андриан Райков положи цветя по време на официалната церемония по повод Националния празник - 3 март, която се състоя пред Паметника на Свободата в Русе. Това съобщиха от пресцентъра на  ПП ГЕРБ . Младежите от ГЕРБ – Русе поднесоха венец от името на областната структура на партията. \r\nНа събитието присъстваха кметът Пламен Стоилов, народни представители, зам. - областните управители на Област Русе Свилен Иванов и Валентин Колев, зам.-кметът по комунални дейности Наталия Кръстева, председателят на Общински съвет – Русе и ректор на РУ „Ангел Кънчев“ чл. кор. проф. д.т.н Христо Белоев, общински съветници, делегация от Община Гюргево, граждани и гости на града. \r\nПо случай празника слово произнесе зам. - областният управител на Област Русе Валентин Колев. Свещеници от Русенската митрополия отслужиха заупокойна молитва за падналите за Освобождението и благодарствен молебен за извоюваната свобода. В чест на светлата дата беше строена почетна рота от Русенския гарнизон, а празнични маршове изпълни Общинският духов оркестър с диригент Димчо Рубчев. По традиция тържествената церемония завърши с полагане на венци и цветя.", "date": "2019.03.03", "title": "Русе: Народният представител от ГЕРБ Андриан Райков положи цветя по време на официалната церемония по повод Националния празник"}
{"url": "http://www.focus-news.net/news/2019/03/03/2630338/blagoevgrad-s-tarzhestvena-tseremoniya-v-bansko-beshe-otbelyazan-natsionalniyat-praznik-na-balgariya.html", "text": "С тържествено честване в Банско бе отбелязан Националният празник на Република България. Това съобщиха от пресцентъра на  Общината . Преди 141 години нашата България възкръсва и свършва петвековният дълбок мрак – период, в който българите са лишено от църква, държава и от правото да бъдат свободни. На 3 март 1878 година (по нов стил) е подписан Санстефанският предварителен мирен договор, сложил край на Руско-турската война и обособил Третата българска държава. Гражданите на Банско с благодарност сведоха глави пред подвига на всички знайни и незнайни български герои, храбри четници и опълченци, извоювали правото днес да живеем свободни. Пред паметника „Банско помни героите“ в своето слово кметът Георги Икономов каза: „Трети март безспорно връща България в границите на Европа и Санстефанския мирен договор е посрещнат с ликуване от българския народ. Ликува и Банско. Но радостта ни е попарена от Берлинския договор, който оставя България страдаща, разпокъсана, наранена, измамена и лишена от това, което и принадлежи по право и за което беше платила с кръвта на своите герои и мъченици\".  \r\n„На онези, които със слово и меч са творили историята и със златни букви са изписвали категоричната воля на поробените – Свобода или смърт! Нашият край остава в рамките на Османската империя. Ще минат дълги години на страдания, пожари, кланета, въстания и героизъм, преди да се върнем в свидното ни Отечество, в онази Трета България, на която историята е отредила да се намира на кръстопътя между Запада и Изтока, между Европа и Азия, там, където така сложно и съдбовно са се преплитали интересите на Великите сили. Скъпи съграждани, когато честваме Трети март, нека почетем и героите на Банско. Онези, от които всеки от нас носи частица в себе си, частица от тяхната любов към България и родното място. Те ни завещаха да бъдем заедно и да градим! Да градим всеки ден!!! Те и великите наши предци ни завещаха да не забравяме да защитаваме всекидневно свободата – като дух и мисъл, като воля и дело, мъдрост и родолюбие! Само така, ние, българите, непрестанно ще се доказваме като достойна нация в големия, общ европейски дом! Честит празник, скъпи съграждани! Да живее България!“, каза още Икономов.  \r\nЗаедно с кмета, пред паметника се поклони и председателят на Общински съвет Банско – Петър Баряков. Цветя за героите бяха поднесени от децата на обединени детски заведения, читалищни дейци, директори на училища, учители, ученици и много граждани, които почетоха подвига на героите. Честването продължи с програма, посветена на празника. На централния площад в града звучаха стихове и песни за България.", "date": "2019.03.03", "title": "Благоевград: С тържествена церемония в Банско беше отбелязан Националният празник на България"}
{"url": "http://www.focus-news.net/news/2019/03/03/2630342/mitropolit-yoan-rusko-turskata-voyna-zapochva-s-blagoslovenieto-na-ruskoto-duhovenstvo.html", "text": "„На 24 април 1877 година Руско-турската освободителна война започва с благословията на руското духовенство и манифеста на император Александър Втори, прочетен от Кишиневския митрополит Павел. Днес ние нямаме право да нямаме благодарност към руското войнство и към всички духовници, подкрепили Църквата, която е почти обезкървена в онзи период“. Това коментира Варненският и Великопреславски митрополит Йоан, предаде репортер на  Радио „Фокус“ – Варна . „Изпълват се думи на един велик пълководец и благоговеен княз – Свети Александър Невски и те са: „Бог не в е силата, а в правдата. Защото множество православни народи участваха в тази Руско-турско освободителна война. Дали е имало националност и държава, не е толкова важно. Важно е, че всички те са се обединили от действието на руския император и са влезли в състава на руските войски“, коментира митрополит Йоан. \r\nДиана СТОЕВА", "date": "2019.03.03", "title": "Митрополит Йоан: Руско-турската война започва с благословението на руското духовенство"}
{"url": "http://www.focus-news.net/news/2019/03/03/2630344/sliven-kmetat-stefan-radev-nagradi-pobeditelite-ot-lekoatleticheska-shtafeta-osvoboditel.html", "text": "За 55-и път в Сливен днес се проведе Лекоатлетическата щафета „Освободител“, посветена на Националния празник на България – 3 март. Това съобщиха от пресцентъра на  Община Сливен . Стартът беше даден пред сградата на Народно читалище „Зора – 1860“. Първият пост беше с дължината на 140-метровият български трибагреник, който тази година е монтиран по бул. „Цар Освободител“. В надпреварата се включиха 19 училищни отбора. Те бяха разпределени в три възрастови групи – 5-7 клас, 8-10 клас и 11-12 клас. \r\nТрасето от 1200 м беше разделено на 8 състезателни поста и пробягано от отбори, състоящи се от 4 момичета и 4 момчета. Те преминаха по бул. „Цар Освободител“, надясно по бул. „Цар Симеон“, по ул. „Генерал Скобелев“ в посока полицията, с включване по ул. „Великокняжевска“. Финалът беше на площад „Хаджи Димитър“. \r\nВ първа възрастова група победиха лекоатлетите от ОУ „Д-р Иван Селимински”. Второ място завоюваха учениците от ОУ „Хаджи Димитър“ - с. Селиминово, а на трето се класираха ОУ „Елисавета Багряна“. \r\nВъв възрастова група 8-10 клас първото място завоюваха учениците от ППМГ „Добри Чинтулов”. На второ се класираха лекоатлетите от ПГПЗЕ „З. Стоянов”, а на трето – от ПГИ „Проф.д-р Димитър Табаков”. \r\nВ трета възрастова група победители са ППМГ „Добри Чинтулов”, втори са от ПГИ „Проф.д-р Димитър Табаков”, третото място остана за учениците от ПХГ „Дамян Дамянов“. \r\nПобедителите бяха наградени от кмета на Община Сливен Стефан Радев, който ги поздрави за участието и доброто им представяне. \r\n„Помня тази щафета от ученическите си години, когато участвах в нея. През годините тя се е превърнала в традиция за нашия град. Радвам се, че и до днес интересът към нея е все така голям. Надявам се и Вие, и следващите поколения да продължите тази традиция“, заяви по време на награждаването кметът Радев. \r\nЗа победителите на първо, второ и трето място бяха осигурени купи, медали и спортни якета. Всеки един участник в надпреварата получи индивидуални награди, а всеки отбор получи възпоменателен медал с логото на щафетата. Наградите бяха осигурени от Община Сливен. \r\nОрганизатори са Община Сливен, Детски комплекс – Сливен и АСК по лека атлетика в Сливен.", "date": "2019.03.03", "title": "Сливен: Кметът Стефан Радев награди победителите от Лекоатлетическа щафета „Освободител“"}
{"url": "http://www.focus-news.net/news/2019/03/03/2630339/plovdiv-narodniyat-predstavitel-ot-gerb-inzh-atanas-tashkov-se-vklyuchi-v-chestvaniyata-na-natsionalniya-praznik.html", "text": "Народният представител от ГЕРБ инж. Атанас Ташков, кметове, общински съветници и членове на партията в града под тепетата се включиха в тържествата в Пловдив по повод Националния празник на България и 141-вата годишнина от Освобождението на страната. Това съобщиха от пресцентъра на  ПП ГЕРБ . Честванията започнаха с благодарствен молебен, отслужен от Н. В. Пр. Пловдивския Митрополит Николай в катедралния храм „Света Богородица”.  \r\nСлед това пловдивчани спазиха традицията и се изкачиха на хълма Бунарджика, където пред паметника на освободителите бяха поднесени венци в знак на признателност към знайните и незнайни герои, дали живота си за свободна България. Членове на МГЕРБ положиха цветя от името на депутатите в Европейския парламент от ЕНП/ГЕРБ и от областната организация на партията в града.  \r\nПрограмата за 3 март в Пловдив включва концерти и други празнични прояви, а вечерта е тържествената заря-проверка.", "date": "2019.03.03", "title": "Пловдив: Народният представител от ГЕРБ инж. Атанас Ташков се включи в честванията на Националния празник"}
{"url": "http://www.focus-news.net/news/2019/03/03/2630341/blagoevgrad-stotitsi-zhiteli-i-gosti-na-simitli-se-vklyuchiha-v-pohod-do-istoricheskata-mestnost-krasta-nad-selo-rakitna.html", "text": "Стотици жители и гости на Симитли се включиха в поход до историческата местност Кръста над село Ракитна, предаде репортер на   Радио „Фокус“ – Пирин  . Всички носеха знамена в ръце. Венци и цветя в знак на признателност бяха положени на паметника на освободителите от кметът на община Симитли Апостол Апостолов и председателят на Общинския съвет Владимир Христов; народният представител Стефан Апостолов и лидерът на ГЕРБ Симитли Лиляна Айкова; безброй граждани. Деца от гимназията в Симитли в мерена реч припомниха за героизма, битките и победите на предците ни. След церемонията на върха, баба Катя и кметът на село Ракитна Стефан Костов, чакаха в селото да нагостят всички от историческия поход с вкусни гозби. Привечер 17.30 часа празненствата ще продължат в Симитли, където ще бъдат поднесени венци на паметниците „Лъвчето”, след това ще бъдат поставени венци на паметника „Илинден”. Празничното шествие ще тръгне от улицата зад сградата на общината и ще продължи по маршрута. С празнична програма, гражданите на Симитли ще почетат загиналите за свободата на площад „Илинден“  в Симитли. \r\nЛивия НИНОВА", "date": "2019.03.03", "title": "Благоевград: Стотици жители и гости на Симитли се включиха в поход до историческата местност Кръста над село Ракитна"}
{"url": "http://www.focus-news.net/news/2019/03/03/2630346/ivaylo-mirchev-sdruzhenie-ustremeni-asenovgrad-obshtina-asenovgrad-e-primer-za-tova-kak-mogat-da-se-vazstanovyavat-i-poddarzhat-turisticheski-pateki.html", "text": "Община Асеновград е пример за това как могат да се възстановяват и поддържат туристически пътеки. Това каза за  Радио „Фокус“ – Пловдив  Ивайло Мирчев, председател на Сдружение „Устремени“ в Асеновград. По думите му, възстановяването и поддържането на туристическата инфраструктура, която касае пешеходния туризъм, е дългосрочна политика. „Състоянието на туристическата инфраструктура е от изключително значение за привличането на интереса на туристите. Ние имаме идея, след като всички маршрути бъдат маркирани до края на годната, да направим на няколко възлови места указателни табели с маршрутите, с информация за това кой маршрут откъде минава, каква е маркировката. Също така искаме да направим и двуезични брошури, на български и на английски език, с маршрутите, с маркировката, с координатите и с картата, които да се разпространяват в нашите туристически информационни центрове. Мисля, че всичко това би стимулирало туристопотока, наред с хубавите обстоятелства – красивата природа, маркираните пътеки, социализираната среда и къщите за гости“, посочи Ивайло Мирчев. \r\n„Вярно е че хижите не функционират, но за сметка на това в Родопите има феномен, наречен къща за гости. Това са едни малки и уютни хижи, които предлагат разкош. Идвайки тук хората ще могат да вкусят традиционна храна и да насладят на дълги преходи в района. Целта е наистина маркирането, което правим, да бъде полезно не само за туристите, а и за икономиката на общината“, коментира Мирчев. \r\nТони МИХАЙЛОВ", "date": "2019.03.03", "title": "Ивайло Мирчев, Сдружение „Устремени“-Асеновград: Община Асеновград е пример за това как могат да се възстановяват и поддържат туристически пътеки"}
{"url": "http://www.focus-news.net/news/2019/03/03/2630349/tanya-hristova-kmet-na-gabrovo-na-shipka-s-choveshki-sadbi-beshe-plateno-badeshteto-ni-i-s-prolyata-krav-predrecheno-vazkresenieto-na-balgarskata-darzhavnost.html", "text": "На Шипка земята помни, въздухът който дишаме помни, потомците на опълченците помнят, а децата ни виждат в Балкана силуета на величавия Паметник на свободата още преди да са били тук, където героизмът и саможертвата откупиха нашето настояще. Това каза кметът на Габрово Таня Христова в обръщението си към присъстващите на връх „Шипка” по време на тържественото честване на 141 години от Освобождението на България от турско робство, предаде кореспондент на  Радио „Фокус” . Христова подчерта, че 141 години ни делят от Санстефанския мир, който легитимира идеала ни за национално единство и от тогава живеем с Трети март в сърцата си. „Той стига до нас от летописните страници и учебниците по история, гледа ни от паметниците, разказва за себе си чрез паметта на милиони българи. Усещането за този ден ни е предадено по кръвен път и не е нужен указ, за да се чувстваме празнично, за да изпитваме гордост, преклонение, смирение и почит.  \r\nНа Шипка и по бойните полета отсам и оттатък Балкана с човешки съдби беше платено бъдещето ни и с пролята кръв предречено възкресението на българската държавност. Затова отново свеждаме глави пред паметта на българските опълченци, на руските, украинските, белоруските, финландските, румънските и много други знайни и незнайни герои, които на тази земя прегърнаха вечността\", каза още тя. По думите ѝ историята не е сбор от факти, а поука, мъдрост, знание за грешките на миналото и способност да видиш в бъдещето. „Нашата история ни отреди път към свободата покрит с кръв и кости, защитаван с перо и оръжие, преминал през пламъците на Априлското въстание и Руско-турската война от 1877 – 1878 година, през възторга на Санстефанския мир, подема на Съединението и триумфа на Независимостта”, каза Таня Христова. Тя заяви, че след толкова висока цена, нямаме право да пилеем свободата си. „Тя трябва да се осмисля всеки ден. Тя трябва да е съзиданието, в което споровете и разногласията, и дебатите имат обща цел – най-вече на сигурност и благоденствие. Защото любовта към Родината е кауза – от най-смислените и най-благодарните. И ако тя не може да ни обедини, то няма кой друг да го направи: „ Разединени сме уязвими, единни сме силни и свободни, а свободата ни е нужна като въздуха и хляба”, посочи Христова. \r\nТаня Христова каза още, че Трети март е нашата България. „Жадувана от онези, които се обрекоха на гибел, за да ни има. Отстоявана от тези, които я живеят тук и сега. И мечтана от всички, в чиито ръце ще я оставим утре. България е езикът, на който говорим, вярата, която носим, заветът, който получихме от предците си и обещанието да ни има. Стоим пред Паметника на свободата малки и обикновени, несъизмерими с подвига, който увековечава. Той ни гледа, гледат ни през времето и душите на героите, гледат ни децата, за да видят в нас своето достойно и успешно бъдеще. Нека обещаем, че с думи и дела ще съхраним во веки своя национален идеал, в името на една мирна, свята и свободна България”, каза още тя. \r\nСлавяна ГАЙДАРОВА", "date": "2019.03.03", "title": "Таня Христова, кмет на Габрово: На Шипка с човешки съдби беше платено бъдещето ни и с пролята кръв предречено възкресението на българската държавност"}
{"url": "http://www.focus-news.net/news/2019/03/03/2630348/bistra-damyanova-istoricheski-muzey-lom-lom-palanka-izprashta-114-dushi-v-balgarskoto-opalchenie.html", "text": "Лом паланка изпраща 114 души в българското опълчение. Това каза за  Радио „Фокус“ – Видин  Бистра Дамянова от Историческия музей в Лом. Тя посочи, че малкият град изпраща своите първи доброволци в началото на март 1877 година. На 27 юни 1877 г. руси и българи минават река Дунав при Свищов. От 56 понтона потъват 29. На българска страна първи стъпват ломчаните Тодор Овчарски, Апостол Иванов,, Христо Кулин, а сред първите жертви е Антон Кожухаров. Никой не подозира, че 5 месеца по-късно на 27 ноември Лом паланка ще бъде свободна. 114 са ломчаните в българското опълчение. Сред тях са най-старите – 70-годишните Дядо Цеко Войводата и Първан Попнинов, те са доброволци от Кримската война, а най-младия опълченец е 17-годишния Димитър Тралчов . Преводачи са Петър Берковски, Алекси Попангелов и Трифон Панов. \r\nАнна ЛОЗАНОВА", "date": "2019.03.03", "title": "Бистра Дамянова, Исторически музей – Лом: Лом паланка изпраща 114 души в българското опълчение"}
{"url": "http://www.focus-news.net/news/2019/03/03/2630343/kiriakos-mitsotakis-vapreki-che-ne-go-haresvam-dogovorat-ot-prespa-e-ratifitsiran-i-az-shte-go-spazvam.html", "text": "\"Имаме международно споразумение, не ми харесва, но е ратифицирано международно споразумение и аз ще уважавам споразумението\", заяви лидерът на Нова Демокрация Кирякос Мицотакис по време на дискусията в Делфийския икономически форум, отговаряйки на въпроса дали ще отворят отново за разглеждане Договора от Преспа, с който не са съгласни, ако дойдат на власт, съобщи кореспондентът на Македонската информационна агенция, цитиран от скопският телевизионен канал  “Сител“ . \r\nЛидерът на основната гръцка опозиционна партия обясни, че ако има въпроси, по които могат да работят, те ще го направят, а акцентът е поставен върху компаниите от Северна Гърция, които използват термина \"македонски\". Те посочиха, че са напълно незащитени, защото \"няма защита за македонските продукти  в  търговията\". \r\n„Правя всичко, което мога, за да обясня позицията си, считам за много важно да осъзнаем, че в Северна Гърция има значителна чувствителност по въпроса . Ясно казвам, че основната ми отговорност за това какво се случва на Балканите, не е, че не искам споразумение, но не искам тази сделка да дестабилизира Гърция, защото искаме да стабилизираме региона. И има голяма опасност от такова нещо, особено настроенията, които преобладават  в Северна Гърция. В основата е проблема с идентичността, заяви лидерът на  „Нова Демокрация“. \r\nМицотакис каза, че 70% от гърците и 95% от гласоподавателите на „Нова Демокрация“ смятат, че сделката е лоша, и потвърди, че неговата партия не е съгласна с частта, която се отнася до македонския език и националност. \r\n„Това не е гражданство, а националност с характеристики, култура, език, цивилизация. Това е дефиниция на националната идентичност. Нито едно гръцко правителство в сложния балкански регион никога не е допускало това. И никой не ни обясни защо няма северно-македонска идентичност, заяви лидерът на „Нова Демокрация“,цитира думите му телевизионният канал.  Юлиян Марков", "date": "2019.03.03", "title": "Кириакос Мицотакис: Въпреки че не го харесвам, Договорът от Преспа е ратифициран и аз ще го спазвам"}
{"url": "http://www.focus-news.net/news/2019/03/03/2630345/d-r-kristiyan-kirilov-obshtinski-savet-svishtov-natsionalniyat-praznik-na-vseki-edin-narod-e-simvol-na-stremezha-kam-obshtoto-blago-i-lyubovta-kam-rodinata.html", "text": "Националният празник на всеки един народ е символ на стремежа към общото благо и любовта към Родината. Това каза в обръщението си към жителите на община Свищов по случай трети март председателят на Общински съвет – Свищов д-р Кристиян Кирилов, съобщават от пресцентъра на  Общината . Той поднесе искрени поздрави по случай Националния празник на Република България. \r\n„Националният празник на всеки народ е символ на стремежа към общото благо и любовта към Родината. Трети март е свещена дата за всеки българин и на нея отдаваме почит пред величествения подвиг на героите, дали живота си за Свободата на България. Тази така дългоочаквана, изстрадана и достойно извоювана Свобода е наша отговорност сега. Да съхраним, запазим и предадем на нашите поколения свободолюбивия български дух, да отстояваме достойно европейската си принадлежност и да носим с гордост името Българин! \r\nСкъпи сънародници, нека на Трети март сведем глави за минута мълчание и изразим заслужена благодарност към нашите предци, достойно бранили българската свобода. Нека с вяра в бъдещето обърнем поглед напред и с чисти мисли в сърцата си да изградим светло бъдеще за нашата Родина! Честит национален празник!“, се казва още в поздравителния адрес.", "date": "2019.03.03", "title": "Д-р Кристиян Кирилов, Общински съвет – Свищов: Националният празник на всеки един народ е символ на стремежа към общото благо и любовта към Родината"}
{"url": "http://www.focus-news.net/news/2019/03/03/2630326/zoran-zaev-sdsm-potvardi-svoyata-darzhavotvorna-rolya.html", "text": "По време на своето изказване пред 23-ия конгрес на СДСМ лидерът и премиер на Македония заяви, че СДСМ е потвърдил своята държавотворна роля, информира македонската редакция на радио  “Свободна Европа“ . \r\n„От последния конгрес СДСМ потвърди своята държавотворна роля и отговорност в решаващи моменти и събития от историята на съвременната ни държава“, заяви председателят на СДСМ Зоран Заев в началото на 23-ия конгрес, на който партията трябва да потвърди, кандидатурата на Стево Пендаровски. \r\nЗаев каза, че Пендаровски е кандидат за президент на всички граждани и че е почтен човек с обширен политически и професионален опит. \r\nЗаев припомни още, че „лидерите и партийните членове никога не са отстъпвали пред предизвикателствата и винаги са поемали отговорност и са вземали решения и представяли рационални политики, които се оказаха исторически: 1991 г. в процеса на провъзгласяване на независимостта на държавата, 2001 г. с подписването на Охридския договор и спиране на междуетническия конфликт, получаване на статут на кандидат за ЕС през 2005 г. \r\n„Такъв беше случаят през 2015 г., когато с„ Истината за Македония ”с македонските граждани минахме по улиците на нашите градове, така беше и през 2017 и 2018 г., когато на 27 април се противопоставихме на насилието и когато новата правителствена коалиция реши да постигне споразумение за приятелство с България и да разреши 30-годишния конфликт с Гърция, каза Заев.  Юлиян Марков", "date": "2019.03.03", "title": "Зоран Заев: СДСМ потвърди своята държавотворна роля"}
{"url": "http://www.focus-news.net/news/2019/03/03/2630347/gen-mayor-grudi-angelov-nachalnik-na-voenna-akademiya-g-s-rakovski-svobodata-i-otgovornostta-varvyat-raka-za-raka.html", "text": "Свободата и отговорността вървят ръка за ръка. Отговорност към Родината и сънародниците ни. Това каза в празничното предаване „За честа и славата на България“ на  Радио „Фокус“   ген.- майор Груди Ангелов, началник на Военна академия „Г. С. Раковски“. По думите му все повече хора тълкуват историята, търсейки сензации и обслужвайки нечии недотам чисти помисли и интереси. „Историята е една и не може да бъде тълкувана, тя трябва да бъде разказана, каквато е“, допълни генералът. „Трябва да помним историята, да живеем в настоящето и да гледаме към бъдещето“, каза  още той.  „От около една година имаме кампания - всяка сряда във Военна академия да има ден на отворени врати, на които присъстват ученици. Започваме обиколката от паметника на полк. Борис Дрангов. Започваме с героя за това какво е направил, на какво е възпитавал своите войници – любов към България и завършваме с параклиса, където са изписани имената на всички загинали. Нека да запомнят, че това са хора, които са дали живота си за свободата на България, за да могат тези деца днес да живеят и растат свободнo“, обясни той.  Ген.-майор Груди Ангелов припомни, че на 1-ви март във Военната академия беше почетен един от героите на България полк. Борис Дрангов. „Той се е родил през 1872 на днешната дата - 3 март в Скопие и е посветил целия си живот на страната ни. Всички ние българите трябва да сме готови на саможертва, да отделяме повече време на нашата Родина да не се чувстваме българи само на 3-ти март, а да сме българи всеки ден“, допълни ген.-майор Груди Ангелов.  \r\nЕва БРАНИМИРОВА", "date": "2019.03.03", "title": "Ген.-майор Груди Ангелов, началник на Военна академия „Г. С. Раковски“: Свободата и отговорността вървят ръка за ръка"}
{"url": "http://www.focus-news.net/news/2019/03/03/2630352/blagoevgrad-s-bogata-praznichna-v-petrich-byaha-otbelyazani-141-godini-ot-osvobozhdenieto-na-balgariya.html", "text": "С богата празнична в Петрич бяха отбелязани 141 години от Освобождението на България. Това съобщиха от пресцентъра на  Общината . Програмата започна пред паметник „Загинали за Родината“ с изпълнения на Общинския духов оркестър. Веднага след това, запомняща се литературно-музикална композиция, посветена на Освобождението, представиха ученици на Първо основно училище „Кочо Мавродиев“. Приветствени слова за Деня на свободата имаше от кмета на Община Петрич Димитър Бръчков и от евродепутата Ангел Джамбазки, които припомниха извървяния кървав път към Свободата и саможертвата на българите. Петричани бяха поздравени за Националния празник и от делегации на град Миовени, Румъния и Община Пекин, Китай. Техни представители връчиха плакети на своите градове на кмета Димитър Бръчков в знак на установеното вече добро приятелство и двустранни отношения. Цветя и венци в знак на почит и признателност към делото на освободителите положиха представители на общински и държавни институции, на училища и неправителствени организации, на политически партии, на културни учреждения и граждани.", "date": "2019.03.03", "title": "Благоевград: С богата празнична в Петрич бяха отбелязани 141 години от Освобождението на България"}
{"url": "http://www.focus-news.net/news/2019/03/03/2630353/sofiya-mladi-sotsialisti-pusnaha-v-nebeto-nad-stolitsata-141-beli-zeleni-i-cherveni-balona-po-sluchay-3-ti-mart.html", "text": "Млади социалисти пуснаха в небето над столицата 141 бели, зелени и червени балона по случай 3-ти март. Това съобщиха от пресцентъра на ,b>Градския съвет на БСП - София.  Членове на Младежката организация на БСП в столицата раздадоха и над 100 лентички с националния трибагреник на пристигащи и заминаващи на Аерогара \"София\" \r\nПо случай Националния празник на Република България Младежко обединение в БСП – София проведе инициативата \"Народ на векове. Държава на терминали.\". Тя се проведе под формата на две събития.  \r\nПо обед на 3-и март младежите се събраха на Моста на влюбените в София и пуснаха към небето бели, зелени и червени балони, чиято бройка отговаряше на годините, изминали от Освобождението на България от османско владичество – 141. На всеки един от балоните беше написано по едно българско име. Така младежите символично напомниха за милионите българи, \"излетели\" за чужбина, поради невъзможността на държавата да им осигури условия за достоен живот и развитие в родината.  \r\n\"Тези балони ще полетят във въздуха, така както отлетяха хиляди наши сънародници и потърсиха своята реализация на запад\", коментира Петко Димитров, председател на Младежко обединение в БСП - София.  \r\nСлед края на това събитие социалистите се отправиха към Терминал 2 на летище \"София\", където раздаваха лентички, образуващи трибагреника. Те подариха над 100 от тях на българи, завръщащи се или заминаващи за чужбина. Младежите си поговориха и с чужденци, пристигащи в страната, на които разказаха за Националния празник на Република България.  \r\nСоциалистите пожелаха на всички българи да са горди родолюбци, които помнят своята история и защитават традициите на страната си.", "date": "2019.03.03", "title": "София: Млади социалисти пуснаха в небето над столицата 141 бели, зелени и червени балона по случай 3-ти март"}
{"url": "http://www.focus-news.net/news/2019/03/03/2630356/polk-misho-yordanov-rusite-davat-nay-mnogo-zhertvi-pri-obsadata-na-pleven-pochti-50-ot-tsyalata-osvoboditelna-voyna.html", "text": "Битката при Плевен в хода на Руско-турската война, предрешава хода на бойните действия и е ключова за изхода от войната. Това каза в интервю за празничното предаване „За честта и славата на България“ на  Радио „Фокус“  полк. Мишо Йорданов, военен историк от Шуменски гарнизон. Той добави, че битката край Плевен трае 5 месеца и взема най-много жертви, почти 50% от войниците на руската армия в цялата война са дадени при Плевен. „Нещо повече руската армия съсредоточава тук основните си сили. Нейната численост заедно с румънската армия, водена от краля Карл I достигат до около 100 хил. души, докато в Плевен се защитават турци с численост около 35 хил. души. Така битката става една от знаменателните битки на Руско-турската война“, поясни той. Военният историк Мишо Йорданов каза още, че войната водена през тази епоха е много поучителна за военноначалниците, защото завистта, която е съществувала между тях им е пречила да си помагат и е довела до стотици загинали.  \r\nEва БРАНИМИРОВА", "date": "2019.03.03", "title": "Полк. Мишо Йорданов: Русите дават най-много жертви при обсадата на Плевен, почти 50% от цялата Освободителна война"}
{"url": "http://www.focus-news.net/news/2019/03/03/2630350/hristina-kirilova-rim-vidin-balgarite-ot-otkasnati-sela-ot-rodinata-daryavat-sredstva-za-izgrazhdaneto-na-pametnik-na-bdintsi.html", "text": "Българите от селата от Кулска околия, които по силата на Ньойския договор са откъснати от България, даряват средства за изграждането на паметник на „Бдинци“ във Видин, каза за  Радио „Фокус“ – Видин  Христина Кирилова. Тя посочи, че паметникът, издигнат в чест на загиналите от Трети пехотен Бдински полк, е открит на 3 март 1944 година, преди 75 години. Тези села  от бивша Кулска околия остават в кралството на сърби, хърватите и словенци и през 1940 година те даряват средства за паметника. „Много от мъжете в селата от  бивша Кулска околия – Грацков, Големи Ясеновец, Мали Ясеновец, Бракевци, Черномашница, Шипиково, Коилово, Халово и Злокукя са загинали през Първата световна война в редиците на Трети пехотен Бдински полк. Когато  хората от този край разбират, че не достигат средства за паметника правят дарения. Една цяла община – Бракевци, която се намира на територията на сегашна Сърбия, дарява средства за паметника“, допълни Христина Кирилова. Според нея основанията за тези дарения са, че българите от Западните покрайнини са проливали кръвта си за България и останалите живи техни потомци искат да почетат паметта им, като дарят средства за паметник на Трети пехотен Бдински полк. \r\nАнна ЛОЗАНОВА", "date": "2019.03.03", "title": "Христина Кирилова, РИМ-Видин: Българите от откъснати села от родината даряват средства за изграждането на паметник на „Бдинци“"}
{"url": "http://www.focus-news.net/news/2019/03/03/2630357/ivaylo-mirchev-sdruzhenie-ustremeni-asenovgrad-prez-asenovgrad-preminava-30-kilometrov-pasazh-ot-mezhdunaroden-turisticheski-koridor-e8.html", "text": "През Асеновград преминава 30-километров пасаж от Международен туристически коридор Е8, който започва от Северно море, преминава през Дунав, Карпатите, Рила, Родопи и завършва на Босфора. Това каза за  Радио „Фокус“ – Пловдив  Ивайло Мирчев, председател на Сдружение „Устремени“ в Асеновград. Той посочи, че 30-километровата отсечка, която минава през границата на Община Асеновград, бележи края на Западните и дава началото на Източните Родопи. Ивайло Мирчев каза още, че през общината преминават и три важни  трансобщински туристически маршрута. Първият е маршрута хижа Пашалийца – хижа Марциганица – хижа Свобода, вторият е Асеновград – хижа Здравец, а третият – хижа Марциганица – хижа Сини връх, който продължава до бившите хижи Буково, Ангел войвода и Аида. „През годините ние решихме да започнем малко по малко да възстановяваме туристическите маршрути в Асеновград, да създаваме и нови, с цел да удовлетворим потребностите на туристите“, коментира председателят на Сдружение „Устремени“ Ивайло Мирчев. \r\nТони МИХАЙЛОВ", "date": "2019.03.03", "title": "Ивайло Мирчев, Сдружение „Устремени“-Асеновград: През Асеновград преминава 30-километров пасаж от Международен туристически коридор Е8"}
{"url": "http://www.focus-news.net/news/2019/03/03/2630358/mariana-nikolova-muzey-na-vazrazhdaneto-varna-edin-ot-nay-atraktivnite-ni-eksponati-e-sabyata-s-revolver-na-hadzhi-dimitar.html", "text": "Един от най-атрактивните предмети в постоянната експозиция на Музея на Възраждането във Варна е сабята с револвер на Хаджи Димитър. Това коментира за  Радио „Фокус“ – Варна  уредникът на Музея Мариана Николова. Тя допълни, че постоянната изложба е изключително атрактивна, както за възрастните, така и за по-малките посетители. В една от залите е пресъздадена обстановка от Взаимното училище в града. В нея децата могат да се докоснат до първите опити на българчетата, живели преди 200 години във Варна, както и начинът, по който са пишели и са се обучавали. „Освен това в залите за революционно движение и за освободителните борби на българите, посетителите могат да видят част от лични вещи на опълченци, свързали името си с Варна“, обясни още Мариана Николова. В Музея по повод Националния празник – 3 март, може да бъде разгледана и изложба, посветена на 280-тата годишнина от рождението на Софроний Врачански. \r\nДиана СТОЕВА", "date": "2019.03.03", "title": "Мариана Николова, Музей на Възраждането – Варна: Един от най-атрактивните ни експонати е сабята с револвер на Хаджи Димитър"}
{"url": "http://www.focus-news.net/news/2019/03/03/2630360/sport-ludogorets-pobedi-botev-s-20-v-mach-ot-24-iya-krag-na-parva-liga.html", "text": "Футбол: Лудогорец победи Ботев с 2:0 в мач от 24-ия кръг на Първа лига. Това е първа победа на шампионите след зимната пауза. Головете реализираха Моци и Кешеру през първото полувреме. Лудогорец заема първото място с 56 точки, следван от ЦСКА с 51 и Левски с 48 и мач по-малко. Ботев е на 10-то място с 27 точки. От 17:30 играят Славия и Левски. Днес по-рано Витоша и Етър завършиха наравно 1:1", "date": "2019.03.03", "title": "Спорт: Лудогорец победи Ботев с 2:0 в мач от 24-ия кръг на Първа лига"}
{"url": "http://www.focus-news.net/news/2019/03/03/2630354/razgrad-s-istoricheska-vazstanovka-v-grada-byaha-otbelyazani-141-godini-ot-osvobozhdenieto-na-balgariya.html", "text": "С историческа възстановка в града бяха отбелязани 141 години от Освобождението на България. Това съобщиха от  Общината . Тържеството започна с издигане на националния флаг от двама от новите почетни граждани на Разград – Здравко Душков и Здравко Занков. За пръв път в Разград 3 март се отбелязва с представяне на исторически събития от групи за възстановки. Бяха представени три събития: битката край село Езерче от юли 1877 г., посрещането на освободителите в Разград и подписването на Санстефанския мирен договор. Близо 60 реенактори от трите клуба участваха в събитието, като към тях се присъединиха и артистите от Капански ансамбъл – Разград. Възстановката бе зрелищна, с декори и костюми, драматична музика, с оръжия, които възпроизвеждаха звуци от изстрели. Тя се разигра по целия площад \"Възраждане\" пред многобройна публика. Събитието бе предавано пряко по Българска национала телевизия. Във възстановката под надслов „Освобождение” участваха Сдружение „Жива история” - Шумен, Национално дружество „Традиция” - Шумен и Сдружение „Клуб Миноносец Дръзки” - Варна.  \r\nС тържествено слово на кмета на Община Разград д-р Валентин Василев бяха поздравени всички присъстващи. „141 години ние сме свободни. Но този жадуван идеал не ни беше даден даром. Той бе извоюван. Изстрадан! Мъката и сълзите на цял народ се превърна в сила. Те бяха трансформирани в куршуми, смели решения и велики битки. А след тях остана Свободата! Длъжни сме да я пазим, да не я оскверняваме и да не позволяваме да я изгубим отново\", каза д-р Василев.  \r\nСлед празничната реч на кмета бяха връчени благодарствени грамоти от Сдружение „Жива история“, а честването завърши с ритуал за поднасяне на венци и цветя в памет на загиналите за Освобождението. Венци и цветя поднесоха народни представители, представители на държавни, общински, политически, неправителствени институции и организации, деца от училища и детски градини, спортни клубове, граждани.", "date": "2019.03.03", "title": "Разград: С историческа възстановка в града бяха отбелязани 141 години от Освобождението на България"}
{"url": "http://www.focus-news.net/news/2019/03/03/2630351/matyu-palmar-tselta-na-pregovorite-e-priznavane-nezavisimostta-na-kosovo.html", "text": "Заместник-помощник държавният секретар на САЩ Матю Палмър заяви, че \"преговорите между Сърбия и Косово не са за това дали ще се променят границите, а по-скоро за признаване,\" подчертавайки, че \"Косово трябва да премахне митата\" , защото те са пречки за напредъка в преговорите “, цитира думите му македонския електронен портал  A1 On . \r\nПалмър, на панелна дискусия, посветена на Югоизточна Европа на Делфийския икономически форум, заяви също, че \"Сърбия трябва да признае Косово като независима и суверенна държава и това трябва да направи и Косово\". \r\nПалмър, отговаряйки на въпрос на модератора на дискусията Йован  Ковачич за това, каква е всъщност позицията на САЩ на преговорите между Прищина и Белград, първо заключи, че \"има неразбиране на позицията на САЩ\". \r\n„САЩ иска да помогне на това, което самите участници в преговорите искат да постигнат. Договорът от Преспа беше успешен, защото лидерите на двете страни го искаха. Искаме това да се случи в преговорите между Белград и Прищина и Белград и Прищина да сключат  споразумението. Няма червени линии, но няма и празни чекове“, заяви помощник-държавният секретар на САЩ.  Юлиян Марков", "date": "2019.03.03", "title": "Матю Палмър: Целта на преговорите е признаване независимостта на Косово"}
{"url": "http://www.focus-news.net/news/2019/03/03/2630334/zoran-zaev-sdsm-donese-novata-realnost.html", "text": "СДСМ донесе новата реалност, заяви Зоран Заев при откриването на 23-ия конгрес на СДСМ, предава македонският  “Фокус“ . \r\nЗаев подчерта, че СДСМ помни, че всичко, което е постигнато, е направено заедно с гражданите и че сега ще се съсредоточи върху решаването на вътрешните проблеми. \r\n„Разширяваме приятелството с нашите съседи. Днес гордо говорим за една по-напреднала държава - Република Северна Македония. СДСМ донесе новата реалност, страната ни е приятелска със съседите си, всички чуждестранни дипломати говорят със суперлативи за страната. \r\nСДСМ знае и помни, че е направил всичко заедно с гражданите. Заедно ние движим страната си в посоката, в която всички желаем. Приеха ни като македонци със свой език и идентичност и заедно с всички граждани албанци, бошняци, роми, сърби, които са част от нашата страна. Вече няма никакви пречки, време е за нови начинания. Сега посвещаваме цялото си време на проблемите в страната. Всеки гражданин, независимо от партийната принадлежност трябва да усети ползите и да работим заедно за тях“, каза Заев.  Юлиян Марков", "date": "2019.03.03", "title": "Зоран Заев: СДСМ донесе новата реалност"}
{"url": "http://www.focus-news.net/news/2019/03/03/2630361/pazardzhik-natovareno-e-dvizhenieto-po-glaven-pat-i-8-plovdiv-pazardzhik-belovo-kostenets.html", "text": "Натоварено е движението по главен път I-8 Пловдив - Пазарджик - Белово - Костенец, предаде репортер на  Радио „Фокус“ – Пазарджик . Повече автомобили се движат в посока Белово. Пътните настилки са сухи. Патрули на „Пътна полиция“ са разположени на изхода на Пазарджик в посока Пловдив и на изхода по пътя за село Звъничево. \r\nАлбена ЖИЛЕКОВА", "date": "2019.03.03", "title": "Пазарджик: Натоварено е движението по главен път I-8 Пловдив - Пазарджик - Белово - Костенец"}
{"url": "http://www.focus-news.net/news/2019/03/03/2630363/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 16.00 часа. На българо-сръбската граница на ГКПП „Калотина“ трафикът е интензивен на изход за товарни автомобили. На българо-румънската граница на ГКПП „Дунав мост“ и на ГКПП „Дунав мост 2“ трафикът е интензивен на изход за товарни автомобили. На българо-гръцката граница, както и на границата със Северна Македония трафикът е нормален на всички гранични контролно-пропускателни пунктове.", "date": "2019.03.03", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/03/03/2630362/ea-daily-rusiya-novata-realnost-na-balkanite-e-sarbo-harvatski-sayuz-v-bosna-i-hertsegovina.html", "text": "Сегашният председател  на президиума на Босна и Херцеговина , бившият президент на Република Сръбска Милорад Додик в играта си срещу Запада и марионетното ръководство на босненските мюсюлмани, изгражда доста интересни съюзи. И не само традиционно - със Сърбия и Русия, но и с босненски хървати, както и с Турция, пише руската медия  EA Daily . \r\nНапоследък в сараевските медии цари объркване: ако преди се стараеха  усърдно да оформят образа на врага от Милорад Додик, да извадят фразите, които той е изрекъл от контекста, свободно да интерпретират изявленията и фактите от собствената си история, да търсят снимки, на които той абсолютно винаги трябва да гримасничи  , сега дори в заглавията изведнъж са принудени да признаят: Додик казва истината! \r\nПричината за това нетипично признание на централните босненски медии бяха думите на сръбския председател на председателството на Босна и Херцеговина, който каза на откриването на икономическия форум, който се проведе на базата на Икономическия факултет на Университета в Сараево: Турция ни прави отлично предложение за реконструкция и изграждане на пътища и пътна инфраструктура в цялата страна, и от наша страна, ние трябва да бъдем максимално отворени към подобни предложения на Анкара. Струва ли си да се говори още веднъж за пиетета, на който Турция се радва в Сараево и мюсюлманската част на Босна, дори ако по време на турското нахлуване в Сирия местните политици, общественици и студенти записваха видеоклипове в подкрепа на Ердоган? В същото време, на фона на охлаждането на отношенията между Анкара и Вашингтон, уважавани западни, включително и европейски партньори, възприемат позиция срещу  такава мащабна инвестиционна експанзия на Турция в Босна не само с предпазливост, но и с враждебност и до такава степен, че дори неофициалният лидер на мюсюлманската общност Бакир Изетбегович реши да не прави преждевременни изявления. Додик не само одобри предложението на Ердоган, но и не спести нищо по адрес  на Европейския съюз: той каза, че все повече млади граждани напускат Хърватия всяка година и тя е член на ЕС. Затова Босна не трябва да живее от обещанията на Запада, а да сътрудничи с онези, с които е полезно. \r\nИ за да отговори на тези въпроси, Милорад Додик е готов да направи различни съюзи, без да жертва собствените си принципи. Така например, в отговор на друга словесна атака на Изетбегович и неговия екип, които заплашваха да оспорят името на Република Сръбска в Конституционния съд - каза , че ако се съгласи да смени името на  образуванието, то ще е  \"Западна Сърбия\". В същото време лидерите на босненците не само не се притесняват, но и изглеждат доста доволни от факта, че на територията на мюсюлманско-хърватската федерация сърбите са в открито дискриминирана позиция. \r\n\"Федералните власти правят всичко възможно сърбите в мюсюлманско-хърватската федерация да се чувстват несигурни\", коментира наскоро Игнат Симич, председател на Федерацията на общинските сдружения на бежанците и разселените лица. „Понякога ми се струва, че незаконните чуждестранни мигранти имат много повече права от сръбските репатрирани“.. \r\nИнтересен е съюзът  ... с лидера на босненските хървати, по-рано член на Президиума на БиХ, ръководител на Хърватския демократичен съюз,  Драган Чович. Да, и двамата политици успяха да преодолеят стената на омразата и взаимното отхвърляне, които разделят народите им по време на Втората световна война, а техният съюз се оформи още преди десетилетие. В началото на февруари лидерите Додик и Чович подписаха споразумение в Мостар, което босненските хървати смятат за свой капитал, споразумение за сътрудничество между двете политически сили. Ясно е, че сътрудничеството, както често се случва на Балканите, е насочено не само в името, но и срещу някого. В този случай е ясно, че то е срещу лидера на Босна Бакир Изетбегович и неговите унитаристи. \r\nЗащо Милорад Додик се нуждае от съюз с хърватите е съвсем разбираемо - да отслаби мюсюлманите от Сараево, които, с подкрепата на западните куратори, искат да превърнат бошняците в доминираща и почти държавотворна етническа група в БиХ и да унищожат Република Сръбска като такава. Междувременно те всъщност са блокирали създаването на ново правителство, което трябва да бъде сформиран с участието на министри от победителя в Република Сръбска.  Но бившият премиер, представител на партията \"Изетбегович\" (\"Партията на демократичното действие\") Денис Звиздич всъщност блокира създаването на ново правителство, като твърди, че предишният съвет на министрите все още има нерешени проблеми. Любопитно е, че върховният представител на ООН не забелязва разгръщането на беззаконието. Коя работа е толкова незавършена е съвсем разбираемо: наскоро той проведе пресконференция, на която с удоволствие докладва, че БиХ е отговорила на всичките 3 897 въпроса на Европейската комисия на 23 хиляди страници, свързани с получаване на статут на кандидат в ЕС, пише медията.  Юлиян Марков", "date": "2019.03.03", "title": "ЕА Daily (Русия) : Новата реалност на Балканите е сърбо-хърватски съюз в Босна и Херцеговина"}
{"url": "http://www.focus-news.net/news/2019/03/03/2630355/targovishte-15-metrov-balgarski-tribagrenik-predvozhdashe-praznichnoto-shestvie-po-povod-natsionalniya-praznik-v-grada.html", "text": "15-метров български трибагреник предвождаше празничното шествие в града, като част от проявите, организирани от местната администрация, по случай 3 март – Националния празник на Република България и 141 години от Освобождението. Това съобщиха от  Общината . Честванията в празничния ден започнаха с отслужването на молебен за здраве и благоденствие на българския народ в храм „Св. Йоан Рилски“, по инициатива на Архиерейското наместничество. Ритуал за издигане на националния ни флаг и знамената на Европейския съюз и Общината се състоя на площад „Свобода“. „За да сме свободни, днес, 141 години след онзи 3 март от 1878 г., първо трябва да освободим съзнанието си. Да разбудим духа си. Да се издигнем над личното удобство и да потърсим повече солидарност, справедливост и отговорност в делата си“, заяви в празничното си слово кметът д-р Дарин Димитров. Сред официалните лица, включили се в честванията, бяха още народният представител д-р Венка Стоянова, областният управител Митко Стайков, ръководният екип на Община Търговище.  Традиционното шествие от централния площад до паметника на българо-руската дружба бе предвождано от 30 ученици в гимназиален етап на обучение от II СУ „Проф. Никола Маринов”, които развяха 15-метровия български флаг. Пред монумента ученици в 5 и 7 клас на I ОУ „Христо Ботев“ изнесоха музикално-поетичната композиция „Пред олтара на свободата“, след което се състоя и ритуалът за поднасяне на венци и цветя. В програмата участваха и Духовият оркестър към Община Търговище и Фанфарният оркестър към I ОУ „Христо Ботев“. Проявите по случай националния празник ще приключат в 19.00 часа, с празнична заря на площад „Свобода“.", "date": "2019.03.03", "title": "Търговище: 15-метров български трибагреник предвождаше празничното шествие по повод Националния празник в града"}
{"url": "http://www.focus-news.net/news/2019/03/03/2630359/varna-s-podnasyane-na-ventsi-i-tsvetya-vav-vetrino-byaha-otbelyazani-141-godini-ot-osvobozhdenieto.html", "text": "С поднасяне на венци и цветя пред Паметника на загиналите от войните в село Ветрино, днес бе отбелязана 141-вата годишнина от Освобождението на България. Това съобщиха за  Радио „Фокус“ – Варна  от Община Ветрино. Отбелязването на Националния празник на Република България започна в 10.00 часа на площада пред сградата на Общината, от където тръгнаха заедно десетки жители и гости на Ветрино, за да положат цветя и венци в знак на признателност на героите, дали живота си, за да я има България. На събитието присъстваха представители на местната власт, представители на СУ „Христо Ботев“ – Ветрино, представители на културните институции и други жители и гости на Общината.", "date": "2019.03.03", "title": "Варна: С поднасяне на венци и цветя във Ветрино бяха отбелязани 141 години от Освобождението"}
{"url": "http://www.focus-news.net/news/2019/03/03/2630365/vecher-makedoniya-harvatskite-mitnitsi-globiha-98-godishna-zhena-zashtoto-destilira-rakiya-v-dvora-si.html", "text": "Хърватските митници глобиха 98-годишна жена, защото дестилира ракия в двора си, съобщава електронното издание на македонския вестник  “Вечер“ . \r\nВъзрастна  жена от Удбина, Хърватия, дестилирала ракия по традиционен начин, а когато с помощта на съседката си заредила втори казан, в двора пристигна мобилна група на митницата в Задар. \r\nСтарата жена (98 г.) живее сама, така не е имало никой, който да обяснява законовата процедура, свързана с дестилацията на алкохол у дома, съобщи хърватски вестник. Ракията й е конфискувана, а тя е глобена. Иззети са  54 литра ракия, а на място е заплатена глоба от 500 куни (около 130 лева), а по-късно тя е получила  допълнителна глоба от 1500 куни. Съседите не си спомнят, някой да е толкова  строго наказван за такова нарушение.  Юлиян Марков", "date": "2019.03.03", "title": "„Вечер“ (Македония): Хърватските митници глобиха 98-годишна жена, защото дестилира ракия в двора си"}
{"url": "http://www.focus-news.net/news/2019/03/03/2630364/plovdiv-natovareno-e-dvizhenieto-po-avtomagistrala-trakiya-po-patya-za-karlovo-i-patya-za-pazardzhik.html", "text": "Натоварено е движението по участъка на АМ „Тракия“, както и по пътищата Пловдив - Карлово и Пловдив - Пазарджик. Това съобщиха за  Радио „Фокус“ – Пловдив  от Областното пътно управление. Интензивен трафик се отчита и по пътя Пловдив - Асеновград. Пътните настилки на територията на областта са предимно сухи и нормално проходими. Остава забранено движението на камиони над 12 тона през прохода Троян - Кърнаре. Забранено остава движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е също преминаването на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Целогодишна е забраната за движение на всички моторни превозни средства по пътя Белица - Загражден - Давидково в участъка от км 13 до км 18. Повишена е опасността от падащи камъни по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец. \r\nТрафикът на територията на град Пловдив също е интензивен. Засилено е движението по булевардите „Христо Ботев“, „Източен“, „Руски“, „Васил Априлов“ и „Пещерско шосе“. За времето до 20.00 часа е преустановено движението по бул. „Шести септември” в участъка от  бул. „Руски” до бул. „Цар Борис III Обединител”. Причината са прояви по случай отбелязването на Националния празник на България. Маршрутите на 13 автобусни линии от вътрешноградския транспорт са променени. Временна организация на движението е въведена за времето до 18 март на кръстовището на бул. „Свобода“ с ул.  „Владивосток“ в града заради полагане на топлопровод. Промените касаят само маршрута на автобусните линии №10 и 15, като движението на останалите моторни превозни средства се извършва с повишено внимание. \r\nТони МИХАЙЛОВ", "date": "2019.03.03", "title": "Пловдив: Натоварено е движението по автомагистрала „Тракия“, по пътя за Карлово и пътя за Пазарджик"}
{"url": "http://www.focus-news.net/news/2019/03/03/2630368/sport-radoslava-mavrodieva-specheli-zlaten-medal-po-tlaskane-na-gyule-v-glazgou.html", "text": "Българската състезателка Радослава Мавродиева стана европейски шампион  на Европейското първенство по лека атлетика в зала в Глазгоу. На 3 март тя спечели златен медал в тласкането на гюле. Радослава Мавродиева завърши първа с резултат от 19.12 метра от петия опит, което е и нейно лично най-добро постижение.  \r\nНационалката ни вече има пълен комплект медали от европейски шампионати в зала след бронза през 2015 година и сребро в Белград от 2017 година.", "date": "2019.03.03", "title": "Спорт:  Радослава Мавродиева спечели златен медал по тласкане на гюле в Глазгоу"}
{"url": "http://www.focus-news.net/news/2019/03/03/2630367/burgas-prohodimi-sa-patishtata-na-teritoriyata-na-oblastta-vidimostta-e-dobra.html", "text": "Нормално се осъществява движението в областта. Това съобщи за  Радио „Фокус“ – Бургас  дежурният от Областно пътно управление. Пътищата са проходими, видимостта е отлична, а температурите са положителни. \r\nНатоварено е движението в град Бургас. Интензивен е трафикът по булевардите „Иван Вазов“, „Христо Ботев“, „Уилям Гладстон“, „Булаир“, „Цар Симеон“, „Демокрация“, „Сан Стефано“ и „Тодор Александров“, както и по пътя към жк. „Меден Рудник“. Повече автомобили има на кръговото кръстовище „Трапезица“, както и в района на кръстовището между улиците „Спортна“ и „Индустриална“. \r\nМария КУРТЕВА", "date": "2019.03.03", "title": "Бургас: Проходими са пътищата на територията на областта, видимостта е добра"}
{"url": "http://www.focus-news.net/news/2019/03/03/2630370/blagoevgrad-ogranicheno-e-dvizhenieto-po-glaven-pat-e-79-v-uchastaka-kresna-dolna-gradeshnitsa-poradi-na-remontni-deynosti-na-mosta-na-zhp-liniya-sofiya-kulata.html", "text": "До края на месеца движението по главен път Е-79 в участъка Кресна – Долна Градешница в района на км 402+365 е ограничено поради извършване на ремонтни дейности на моста на жп линия София – Кулата. Това съобщиха за  Радио „Фокус“ – Пирин  от Областно пътно управление – Благоевград. Движението се осъществява по обходен маршрут, който заобикаля съоръжението и се регулира от светофарна уредба. Ограничено е движението на товарни автомобили с тегло над 12 тона по третокласен път-108 АМ \"Струма\" – село Рибник заради аварийни ремонтни дейности за срок до 31 юли. Към този час трафикът по автомагистрала „Струма“, главен път Е-79 и второкласен път Симитли – Гоце Делчев се осъществява нормално. Няма образували се задръствания или колони от автомобили. Не са регистрирани тежки пътни инциденти. Повишена опасност от падащи камъни има в Кресненското дефиле и по второкласен път Симитли – Гоце Делчев.  \r\nРемонтни дейности се извършват по улица „Славянска“ в Благоевград, движението трябва да се извършва с повишено внимание. Пътните настилки в града са сухи и нормално проходими. Към този час трафикът е спокоен. Няма регистрирани тежки пътни инциденти. Градският транспорт се движи по разписание. \r\nЛивия НИНОВА", "date": "2019.03.03", "title": "Благоевград: Ограничено е движението по главен път Е-79 в участъка Кресна – Долна Градешница поради на ремонтни дейности на моста на жп линия София – Кулата"}
{"url": "http://www.focus-news.net/news/2019/03/03/2630372/varna-vnuchka-na-opalchenets-ot-shumen-e-darila-ordenite-na-dyado-si-na-muzeya-na-vazrazhdaneto.html", "text": "Ордени и медали, притежавани някога от български опълченец от Шумен, са дарени навръх 3 март миналата година в Музея на Възраждането във Варна. Това е едно от запомнящите се събития, свързани с обогатяването на фонда на културната институция, каза за  Радио „Фокус“ – Варна  уредникът на Музея Мариана Николова. По думите ѝ жената, която е родена във Варна, пожелала да дари ордените и медалите на дядо си, след пореден вандализъм в къщата ѝ. Родственицата на опълченеца много време е обмисляла постъпката си, но желанието ѝ било тези ценни семейни реликви да бъдат видими не само за нея и членовете на нейното семейство, но и сред повечето посетители, за да могат да напомнят за героизма на нашите предци.  \r\n„Благодарение на инициативите, които Музеят има и основно на изложбите и активната дейност, която развиваме около Националния празник, тази жена дойде при нас, за да направи своето дарение“, обясни Мариана Николова. По думите ѝ част от ордените и медалите са получени във връзка с Освободителната война от 1877 – 1878 година. Впоследствие човекът е участвал и във войните за национално обединение и е бил награден с тези знаци в по-късни години. От една година те вече са част от постоянната експозиция на Музея на Възраждането във Варна. \r\nДиана СТОЕВА", "date": "2019.03.03", "title": "Варна: Внучка на опълченец от Шумен е дарила ордените на дядо си на Музея на Възраждането"}
{"url": "http://www.focus-news.net/news/2019/03/03/2630340/kyustendil-zhiteli-na-grada-provedoha-protest-s-iskaniya-kam-darzhavnite-institutsii-i-mestnata-vlast-za-po-dobar-i-spokoen-zhivot.html", "text": "Жители на града проведоха протест с искания към държавните институции и местната власт за по-добър и спокоен живот, предаде репортер на  Радио „Фокус” – Кюстендил . Протестът беше организиран в една от социалните мрежи. Хората се събраха на площад „Велбъжд”, след което направиха шествие, което премина през сградите на Областна дирекция на МВР, НАП, Областна управа и Община Кюстендил. Кюстендилци се събраха и на мястото, където на 17 февруари беше убит Валери Дъбов след масово сбиване в града. Сред исканията към местната власт са за по-добър и спокоен живот, привличане на повече инвеститори, нормално придвижване на автомобили и детски колички, работа за интеграция на ромите. Към Областна дирекция на МВР бяха отправени искания за спазване на законите от всички, да не се злоупотребява със служебното положение, както и даване на повече правомощия. Бяха издигнати искания към Съда и Прокуратурата, както и към НАП и НОИ. \r\nВенцеслав ИЛЧЕВ", "date": "2019.03.03", "title": "Кюстендил: Жители на града проведоха протест с искания към държавните институции и местната власт за по-добър и спокоен живот"}
{"url": "http://www.focus-news.net/news/2019/03/03/2630366/vladimir-toshev-gerb-svobodata-ni-e-izvoyuvana-trudno-zatova-tryabva-da-ya-pazim-i-tsenim.html", "text": "Свободата ни е извоювана трудно, затова трябва да я пазим и ценим. Това каза за празничното предаване „За честта и славата на България“ на  Радио „Фокус“  Владимир Тошев, народен представител от ГЕРБ и зам. председател на Комисията по отбрана. По думите му  имаме особената склонност това, което получаваме като наследство от нашите предци да го приемаме за нещо, което ни се полага. Най-скъпото нещо, което човек притежава, това е свободната му воля, свободната му мисъл, свободното му действие и за съжаление не го оценяваме достатъчно, каза още той. Не бива да се води полемика около датата 3 март, допълни Тошев. „Спорът е полезно нещо, но личните обиди, личните нападки, деленето на „фоби“ и „фили“  и то в ден като днешния, е грозна картина. Ние трябва да се гордеем, а не да се нападаме с различните дати от нашата история. Нашите предшественици са решили да бъде 3-ти март и нека да бъде 3-ти март. Нека честваме достойно и останалите дати от нашата история, а не да се нападаме и да се замеряме с тях“, каза още Владимир Тошев.  „Съединението прави силата“ не е случаен девиз, който нашите предци са намерили празно място и са го сложили на централния вход на Народното събрание, коментира още Владимир Тошев. Но още от Стамболов и Каравелов насам ние не можем да се разберем кой е по-велик, кой е по-голям и кой повече е направил, и за това не можем да постигнем народното единение, което е изключително важно, каза той. Ако няма армия, няма държава, добави той и изрази надежда с помощта на политиците военнослужещите да бъдат така добре въоръжени, както те заслужават, допълни народния представител.  \r\nЕва БРАНИМИРОВА", "date": "2019.03.03", "title": "Владимир Тошев, ГЕРБ: Свободата ни е извоювана трудно, затова трябва да я пазим и ценим"}
{"url": "http://www.focus-news.net/news/2019/03/03/2630376/predstoyashti-mezhdunarodni-sabitiya-za-4-mart-agentsiya-fokus.html", "text": "***  Среща на борда на Международната агенция за атомна енергия \r\n***  Продължава процесът срещу 12-те каталунски сепаратистки лидери \r\n***  Пресконференция на Виктория Скрипал, племенница на Сергей Скрипал, във връзка с годишнината от инцидента в Солсбъри \r\n***  500 години от пристигането на Ернан Кортес в Мексико \r\n***  Двудневно посещение на Дмитрий Медведев в България", "date": "2019.03.03", "title": "Предстоящи международни събития за  4 март  (Агенция \"Фокус\")"}
{"url": "http://www.focus-news.net/news/2019/03/03/2630374/pregled-na-mezhdunarodnite-novini-do-18-chasa-agentsiya-fokus.html", "text": "В ход са последните подготвителни дейности за официалния старт на Конгреса на управляващия СДСМ, на който трябва да бъде потвърдена кандидатурата на Стево Пендаровски като кандидат за президент на управляващата коалиция, пише македонският  “Фокус“ . \r\nКонгресът ще започне с обръщение на лидера Зоран Заев. Тази част ще бъде открита за  обществеността, след което конгресът ще продължи при закрити врати. \r\n*** Лидерът на Демократичния съюз за интеграция (ДСИ) Али Ахмети свика днес Централния съвет на партията, информира македонският телевизионен канал  “ТВ 21“ . \r\nОчаква се заседанието  да започне по обяд в централата на ДСИ в Тетово, а първата тема, която ще бъде обсъдена, са президентските избори и подкрепата за консенсусния кандидат за президент на управляващата коалиция Стево Пендаровски, която се очаква да бъде потвърдена. \r\nСъщо така, според телевизионният канал, се очаква срещата да обсъди Конгреса на Младежкия форум на партията  и процеса на пререгистрация на членската маса. \r\n*** Новата капсула Dragon на SpaceX се скачи успешно с Международната космическа станция в неделя, а НАСА и SpaceX потвърдиха успеха на пряко предаване на мисията, предава  AFP . \r\n\"Можем да потвърдим, че скачването е пълно\", казаха от НАСА. \r\nСъобщението бе посрещнато с аплодисменти в Космическия център Джонсън в Хюстън, Тексас. \r\nСкачването  започна в 10: 51 гринуичко време ( 12:51 българско време), повече от 248 мили (400 километра) над земната повърхност, на север от Нова Зеландия - и 27 часа след изстрелването на капсулата с ракетата SpaceX Falcon 9 от космическия център Кенеди в Кейп Канаверал във Флорида. \r\nНа борда на МКС екипажът - американката Ан Макклейн, руснакът Олег Кононенко и канадският астронавт Дейвид Сен Жак  трябва да отворят шлюза в 15:30 българско време. \r\nМисията е пробно изстрелване само с манекен на борда на капсулата преди полет с хора, планиран за по-късно тази година. \r\nКапсулата ще остане на МКС до петък, преди да се отдели и да се насочи към  Атлантическия океан. Полетът й ще бъде забавен с четири парашута \r\nСтартирането е ключова стъпка към възобновяване на космическите полети с пилоти от американска земя след осемгодишна почивка. \r\n*** \"Имаме международно споразумение, не ми харесва, но е ратифицирано международно споразумение и аз ще уважавам споразумението\", заяви лидерът на Нова Демокрация Кирякос Мицотакис по време на дискусията в Делфийския икономически форум, отговаряйки на въпроса дали ще отворят отново за разглеждане Договора от Преспа, с който не са съгласни, ако дойдат на власт, съобщи кореспондентът на Македонската информационна агенция, цитиран от скопският телевизионен канал  “Сител“ . \r\nЛидерът на основната гръцка опозиционна партия обясни, че ако има въпроси, по които могат да работят, те ще го направят, а акцентът е поставен върху компаниите от Северна Гърция, които използват термина \"македонски\". Те посочиха, че са напълно незащитени, защото \"няма защита за македонските продукти  в  търговията\". \r\n„Правя всичко, което мога, за да обясня позицията си, считам за много важно да осъзнаем, че в Северна Гърция има значителна чувствителност по въпроса . Ясно казвам, че основната ми отговорност за това какво се случва на Балканите, не е, че не искам споразумение, но не искам тази сделка да дестабилизира Гърция, защото искаме да стабилизираме региона. И има голяма опасност от такова нещо, особено настроенията, които преобладават  в Северна Гърция. В основата е проблема с идентичността, заяви лидерът на  „Нова Демокрация“. \r\nМицотакис каза, че 70% от гърците и 95% от гласоподавателите на „Нова Демокрация“ смятат, че сделката е лоша, и потвърди, че неговата партия не е съгласна с частта, която се отнася до македонския език и националност. \r\n„Това не е гражданство, а националност с характеристики, култура, език, цивилизация. Това е дефиниция на националната идентичност. Нито едно гръцко правителство в сложния балкански регион никога не е допускало това. И никой не ни обясни защо няма северно-македонска идентичност, заяви лидерът на „Нова Демокрация“,цитира думите му телевизионният канал. \r\n*** Заместник-помощник държавният секретар на САЩ Матю Палмър заяви, че \"преговорите между Сърбия и Косово не са за това дали ще се променят границите, а по-скоро за признаване,\" подчертавайки, че \"Косово трябва да премахне митата\" , защото те са пречки за напредъка в преговорите “, цитира думите му македонския електронен портал  A1 On . \r\nПалмър, на панелна дискусия, посветена на Югоизточна Европа на Делфийския икономически форум, заяви също, че \"Сърбия трябва да признае Косово като независима и суверенна държава и това трябва да направи и Косово\". \r\nПалмър, отговаряйки на въпрос на модератора на дискусията Йован  Ковачич за това, каква е всъщност позицията на САЩ на преговорите между Прищина и Белград, първо заключи, че \"има неразбиране на позицията на САЩ\". \r\n„САЩ иска да помогне на това, което самите участници в преговорите искат да постигнат. Договорът от Преспа беше успешен, защото лидерите на двете страни го искаха. Искаме това да се случи в преговорите между Белград и Прищина и Белград и Прищина да сключат  споразумението. Няма червени линии, но няма и празни чекове“, заяви помощник-държавният секретар на САЩ. \r\n*** СДСМ потвърди кандидатурата на Стево Пендаровски за президентските избори. Партийните делегати на днешния 23-ти конгрес в хотел \"Александър Палас\" с 712 гласа \"за\" общо 783 потвърдиха избора на Пендаровски за кандидат за президент, съобщава македонската редакция на радио  “Свободно Европа“ . \r\n„Вие ми поверихте огромна политическа отговорност“, каза Пендаровски пред делегатите на СДСМ, благодарейки за подкрепата. Той подчерта, че е особено доволен, че за първи път в независима Македония зад неговата кандидатура стоят три албански партии. \r\n\"На 21 април и 5 май няма да има решение за политическата кариера на някого, това ще бъде най-малко важно. Много по-важно е да се покаже, че в една мултиетническа държава на Балканите е възможно хората от различни етноси да се обединят за едни и същи цели: членство в евроатлантическите структори, закони, които насърчават правата на гражданите и политически представители, които излизат извън вечните етнически линии на разделение“, каза Пендаровски. \r\nТой добави, че на 5 май  нямат друга алтернатива , освен да спечелят. Днес Пендаровски се обърна и към членовете на ЦК на ДСИ, като каза, че Македония трябва да покаже, че е способна и има капацитет да провежда кристално чисти избори, с които трябва да се ангажират всички: институциите, гражданите и повечето политически лидери. \r\nЛидерът на СДСМ Зоран Заев заяви пред началото на конгреса, че партията трябва да потвърди, че Стево Пендаровски е кандидат за президент. Той добави, че Пендаровски е кандидат за президент на всички граждани и че е почтен човек със задълбочен политически и професионален опит.", "date": "2019.03.03", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/03/03/2630373/predstoyashti-sabitiya-v-stranata-za-4-mart-agentsiya-fokus.html", "text": "*** \r\nОт 17.15 часа президентът Румен Радев ще се срещне с руския министър-председател Дмитрий Медведев на „Дондуков“ 2. \r\n*** \r\nМинистър-председателят Бойко Борисов ще се срещне с премиера на Руската федерация Дмитрий Медведев. Визитата на руския министър-председател Дмитрий Медведев ще започне в понеделник с церемония по официалното посрещане от премиера Бойко Борисов на пл. Св. Александър Невски в София, след което председателят на руското правителство ще поднесе венец пред Паметника на Незнайния войн. Премиерите Борисов и Медведев ще проведат разговор на четири очи в сградата на Министерския съвет, последван от пленарна среща на двете делегации.  \r\n*** \r\nОт 11.00 часа на паметника на революционера Тодор Александров в градинката при Съдебна палата ще се състои полагане на венци и цветя по повод 138 години от рождението на  революционера.  \r\n*** \r\nОт 19.00 часа в Дом на културата „Борис Христов“ ще започне концертът концерта „Цветни щрихи от България“ на фолклорен ансамбъл „Тракия“. \r\n*** \r\nОт 09.30 часа общинските съветници от ГЕРБ Живко Минчев и Димитър Митев ще проведат приемна  в офиса на  партията на ул. „Цар Освободител“ № 17. \r\n*** \r\nОт 11.00 часа в Спортна зала „Величко Чолаков“ – Смолян танцови формации със съдействието на община Смолян организират надиграване под мотото „С патриотизъм и добро, хайде да играем хоро!”.", "date": "2019.03.03", "title": "Предстоящи събития в страната за 4 март (Агенция „Фокус“)"}
{"url": "http://www.focus-news.net/news/2019/03/03/2630375/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка :   \r\nТемпературите са в интервала от - 3° до +15° \r\nВремето над страната е предимно облачно. \r\nСлаб вятър духа в по-голямата част на страната. \r\nСняг вали в района на прохода Шипка. \r\nПътните настилки са предимно сухи, по усойните и планински райони частично заледени и заснежени, обработени и проходими при зимни условия. Ограничения за товарни автомобили :   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите : \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в изпреварващата лента. Движението се извършва по активната лента. Участъкът е сигнализиран с пътни знаци и скоростта на движение е ограничена до 50 км/ч. Срок 11.03.2019 г. Въведени ограничения по основните пътни направления : \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа : Ограничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка с. Бела – с. Скомля от км 47+100 до км 47+200 се осъществява с повишено внимание за всички МПС в двете посоки поради уширение на регула. Движението се регулира със светофарна уредба. Срок на ремонта от 10.00 ч. на 11.02.2019г. до 17.30ч. на 05.03.2019 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 167 +100 до км 181+100 се осъществява с повишено внимание поради строително-ремонтни дейности на банкета. Участъкът е сигнализиран с пътни знаци. Срок до 05.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа : Ремонтни дейности и временна организация на движението /ВОД/ : \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път III-208 Добромир – Айтос от км 52+000 до км 92+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.03.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, и поставяне на ОСП, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4004: Движението се осъществява в една лента с последователно пропускане в двете посоки по път III – 4004 Горско Ново село – Златарица поради извършване на ремонт на пътната настилка. Движението се регулира от обучени регулировчици от фирмата изпълнител.Срок до 31.03.2019 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.09.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 08.03.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС над 3.5 т. поради влошените метеорологични условия през зимния период. Срок до 31.12.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 05.03.2019 г.  Опасност от падащи камъни : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.03", "title": "Актуална пътна обстановка"}
{"url": "http://www.focus-news.net/news/2019/03/03/2630380/nimh-utre-shte-preobladava-slanchevo-i-toplo-vreme-s-maksimalni-temperaturi-ot-15-do-20-gradusa.html", "text": "Утре ще преобладава слънчево време с максимални температури от 15 до 20 градуса. През нощта облачността ще се разкъсва и намалява до предимно ясно време. Ще духа слаб до умерен вятър от юг-югозапад. Минималните температури ще са между минус 2° и 3°. Вятърът ще се ориентира от запад-югозапад, в крайните източни райони от югоизток и ще е слаб до умерен. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Атмосферното налягане ще се понижава и ще е по-ниско от средното за март. \r\nПо Черноморието ще е предимно слънчево. Ще духа слаб до умерен югозападен вятър, който около обяд ще се ориентира от югоизток. Максималните температури ще са 8°-13°. Температурата на морската вода ще е около 7°. Вълнението на морето ще бъде 1-2 бала. \r\nВ планините ще е предимно слънчево. Ще духа до умерен вятър от запад-северозапад. Максималната температура на височина 1200 метра ще е около 5°, на 2000 метра - около 0°. \r\nИ във вторник максималните температури на места ще достигат 18°-20°. По-късно през деня в Дунавската равнина вятърът ще се ориентира от северозапад. Облачността ще се увеличава и към вечерта в Северозападна България ще превали слаб дъжд. През нощта срещу сряда на места от запад на изток ще превали слаб дъжд, но впоследствие облачността бързо ще се разкъсва и намалява. В сряда ще духа до умерен северозападен вятър и температурите временно и съвсем слабо ще се понижат. През средата на седмицата ще е без валежи, с разкъсана облачност, предимно висока. В четвъртък вятърът ще се смени с юг-югозападен.", "date": "2019.03.03", "title": "НИМХ: Утре ще преобладава слънчево и топло време с максимални температури от 15 до 20 градуса"}
{"url": "http://www.focus-news.net/news/2019/03/03/2630378/pp-ataka-otbelyaza-141-godini-ot-osvobozhdenieto-na-balgariya-ot-tursko-robstvo.html", "text": "ПП \"Атака\" отбеляза 141 години от Освобождението на България от турско робство, съобщиха от  пресцентъра на партията. \r\n\"Ние, българските националисти от ПП \"Атака\", се надяваме всички политици един ден да бъдат патриоти и националисти, в този добър и хубав смисъл на думата, които да кажат, че България е основният ни интерес. А всички останали блокове, съюзи и принадлежности са нещо, което минава и отминава. България е вечна!\", заяви лидерът на партията Волен Сидеров пред Паметника на Цар Освободител в София по случай Освобождението на България от турско робство. Сидеров подчерта, че на Трети март националистите от ПП \"Атака\" отбелязват датата не като исторически архив или прашна страница от чекмеджето на историята, а като жива дата. „Темата за Освобождението на България от турско робство я приемаме като жива и актуална тема, по-важна от кворума в Народното събрание. Ако нямаше Освобождение, нямаше да има Народно събрание. Неслучайно този паметник е тук. Император Александър II гледа към сградата на парламента, за да помним кой е подписал манифеста за обявяване война на Турция, за освобождаване на угнетените християнски народи”, заяви пред симпатизантите на партията Сидеров. Той отбеляза, че и днес има безумци, които се опитват да омаловажават Освобождението на България: „Опитваха се да омаловажават жертвите на руските офицери и войници, на българските опълченци. Поклон и вечна слава на загиналите за България”. По време на речта си лидерът на АТАКА повдигна въпроса и за обучението на българските ученици. „В момента имаме учебници, в които нашите деца учат, че българи и турци живеели заедно, пеели, танцували и се черпели с баклава по време на празниците. Ще минат няколко години и сигурно ще пише, че едва ли не сме процъфтявали по време на Османската империя. Цинизъм! Отвратителен цинизъм, който обаче се преподава на българските деца”, заяви Сидеров. „Но ние, българските националисти от \"Атака\", сме за това – да напомняме, да вдигаме глас, когато трябва, и да правим, каквото можем”. По думите му днешните т. нар. наши евроатлантически приятели, на които се кланят ден и нощ, бяха тези, които поддържаха Османската империя. „Бяха тези, които казаха на султана – искате ли помощ, искате ли военни специалисти срещу тези разбойници, които се бунтуват – имам предвид българите, които направиха Априлското въстание, имам предвид Левски, Ботевата чета, всички герои, пред които ние се кланяме”. Сидеров обясни, че Западът поддържаше Османската империя, а прадядовците на Меркел, Тереза Мей, Юнкер и т. н. казаха да нарежат България на парчета в Берлин.„Затова ви казвам, че днешната дата е жива и тя трябва да ни даде поуки. Какво става в днешния ден? Идва другарят Столтенберг и се среща на 4 очи с министър-председателя. Какво си говориха, за какво го е убеждавал? Аз ще задавам тези въпроси. Дали ще науча истината, е друга работа. За какво го е убеждавал ли? Мога да ви кажа, тъй като много години вече се занимавам с анализи и мога да преценя, че генералният секретар на НАТО е идвал тук, за да превърне България във фронтова линия срещу същата тази Русия, която ни освободи”, каза още лидерът на \"Атака\". Той попита какво получаваме от членството ни в НАТО. „Нима ставаме по-силни военно? Нима сме по-сигурни и защитени? Не! Именно тези, които ни вкараха в НАТО, ни накараха да си нарежем всички тактически оръжия, които ги имахме подарък от Русия, макар в нейния съветски вид. Да, тя премина през много трансформации, но Русия си остана центърът на Православието. Ние принадлежим на Православието, не на англосаксонския свят”, категоричен бе Сидеров. „България е важна и точно затова тук идват генералните секретари на военните блокове, за да ни направят отново фронт, за да ни превърнат отново в инструмент за поразяване на тези, които ни освободиха, които проливаха кръв за нашето Освобождение”, добави Сидеров.От нас зависи дали ще гледаме безучастно собствената си съдба. Ние от \"Атака\" правим каквото трябва. Българският народ дали ще се събуди, зависи от него. Трябват ни сили, за да показваме накъде да върви нашето управление. Ще го правим, докато сме живи. Бог да пази България”, завърши Волен Сидеров речта си пред Паметника на Цар", "date": "2019.03.03", "title": "ПП \"Атака\" отбеляза 141 години от Освобождението на България от турско робство"}
{"url": "http://www.focus-news.net/news/2019/03/03/2630381/sofiya-s-moshtno-ura-byaha-posreshtnati-znamenata-svetini-na-balgarskata-armiya.html", "text": "С мощно \"Ура\" бяха посрещнати знамената светини на Българската армия, предаде репортер на  Агенция \"Фокус\" . Знамената са част от тържествената заря-проверка пред Народното събрание по повод Освобождението на България. Сред тях са Самарско знаме, Щандарт на 1-ви конен полк, Знаме на 23-ти пехотен Шипченски полк, Знаме на 15-и пехотен Ломски полк, Знаме на 13-и пехотен Рилски полк, Знаме на 25-и пехотен Драгомански полк, Знаме на 30-и пехотен Шейновски полк и Знаме на 6-и пехотен Търновски полк. \r\nДеница КИТАНОВА", "date": "2019.03.03", "title": "София: С мощно \"Ура\" бяха посрещнати знамената светини на Българската армия"}
{"url": "http://www.focus-news.net/news/2019/03/03/2630383/emagazin-makedoniya-koy-e-profesor-blerim-reka-kandidat-za-prezident.html", "text": "Кой е професор Блерим Река, кандидат за президент на Македония от Алианса на албанците и Беса, пише македонското електронно издание  “еМагазин“ \r\nСпоред официалната му биография Река завършва Юридическия факултет на Университета в Прищина, Косово. Там той получава магистърска степен и докторска степен в същия университет и в Университета в Грац, Австрия. В момента работи като професор в Юридическия факултет на Югоизточния европейски университет. От 2006 до 2010 г. е посланик на Мисията на Република Македония в Европейския съюз. \r\nВ Университета в Югоизточна Европа е декан на Факултета по публична администрация, проректор и заместник-ректор. \r\nАвтор е на многобройни юридически публикации, както и такива свързани с , Косово, НАТО и други. \r\n„Има две причини за моето решение. Първото е, че участват само македонски кандидати - без албанци – така едно мултиетническо общество рискува да се превърне в моноетническа държава, докато албанците са само избиратели, но не и избирани. \r\nВторото е, че не е достатъчна само интелектуална критика, без да се влиза в политически дуел, за да се промени ситуацията. Написаното в социалните мрежи  остава виртуално, а животът е реален. Всъщност историята се пише от държавници, а интелектуалците само  пишат за историята ”, заяви Река в своя профил в социалната мрежа „Фейсбук“ след обявяването на кандидатурата си.  Юлиян Марков", "date": "2019.03.03", "title": "„еМагазин“ (Македония): Кой е професор Блерим Река, кандидат за президент"}
{"url": "http://www.focus-news.net/news/2019/03/03/2630369/veliko-tarnovo-ogranicheno-e-dvizhenieto-za-tovarni-avtomobili-nad-10-tona-po-patya-debelets-sredni-kolibi-elena.html", "text": "Ограничено е движението за товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на май. От Областно пътно управление – Велико Търново съобщиха за  Радио „Фокус“ – Велико Търново , че обходният маршрут е през Дебелец – Велико Търново – Лясковски кантон – Миндя – Елена и обратно. Условията за пътуване в региона са нормални за сезона. Времето е предимно облачно, без валежи и намалена видимост. Настилките са сухи, по усойните места има и мокри отсечки. В едната лента се осъществява движението между Горско ново село и Златарица. В участъка тече ремонт на пътната настилка, който ще продължи до края на март. Трафикът се пропуска последователно в едното платно, като движението се регулира от обучени регулировчици от фирмата изпълнител. Ограничено е движението по пътя между селата Царски извор и Драганово. От км 0 до км 5+500 има свлачище, чието укрепване ще продължи до 31 май. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. Ремонтни дейности текат по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. \r\nЛуиза ТРАНЧЕВА", "date": "2019.03.03", "title": "Велико Търново: Ограничено е движението за товарни автомобили над 10 тона по пътя Дебелец – Средни колиби – Елена"}
{"url": "http://www.focus-news.net/news/2019/03/03/2630386/sport-chelsi-pobedi-fulam-kato-gost-s-21-v-mach-ot-29-iya-krag-na-angliyskata-premiar-liga.html", "text": "Футбол: Челси победи Фулъм като гост с 2:1 в мач от 29-ия кръг на английската Премиър лига. Головете за Челси отбелязаха Игуаин и Жоржиньо, а за домакините точен бе Чембърс, като и трите гола паднаха първото полувреме. Челси е на 6-то място с 56 точки  и мач по-малко от петия Арсенал, който има 57. Фулъм е на предпоследното 19-то място с 17 точки. Днес по-рано Уотфорд победи Лестър с 2:1.", "date": "2019.03.03", "title": "Спорт: Челси победи Фулъм като гост с 2:1 в мач от 29-ия кръг на английската Премиър лига"}
{"url": "http://www.focus-news.net/news/2019/03/03/2630385/valeri-mikov-obshtina-blagoevgrad-vazheniyat-park-v-bachinovo-veche-raboti.html", "text": "Въженият парк в „Бачиново“ работи вече от 3 дни. Това каза за  Радио „Фокус“-Пирин  Валери Миков, управител на общинско предприятие „Спортни имоти“. „Най-вече се съобразяваме с метеорологичните условия, защото той е на открито, когато сутрините са по-студени не можем да започнем работа много рано, но работното време, което сме обявили е от 10,00 часа сутринта до 18,00 часа, като в рамките на нормалното е при сутрешни минусови температури да се изчака малко повече, за да изсъхнат съоръженията и да се пусне паркът да работи“, обясни той. Валери Миков уточни, че паркът разполага с 5 кръга, от които единият е за деца от 3 до 5 години, а другите 4 кръга са подходящи за деца над 5 години и за възрастни. По думите му няма ограничения във възрастовата граница, стига човек да може да премине през съоръженията. Той допълни, че има и батут, но той обикновено се отваря след средата на април, тъй като сега заскрежаването сутрин може да увреди платното. \r\nНатали СТЕФАНОВА", "date": "2019.03.03", "title": "Валери Миков, Община Благоевград: Въженият парк в „Бачиново“ вече работи"}
{"url": "http://www.focus-news.net/news/2019/03/03/2630379/nikola-dimitrov-makedoniya-izborat-mezhdu-stevo-pendarovski-i-gordana-silyanovska-nyama-da-e-truden.html", "text": "Македонският външен министър Никола Димитров приветства днес избирането на Стево Пендаровски, който бе гласуван от делегатите на Конгреса на СДСМ и ще бъде общ кандидат за президент на СДСМ и ДСИ и още 29 политически партии от управляващата коалиция, цитира думите му македонското електронно издание  “24 инфо“ . \r\n„Ние се нуждаем  от честни, мирни и демократични президентски избори и избор на президент, които ще бъде принципен партньор на правителството при реализирането на историческата цел. Основен партньор, но също и коректив по отношение на начина на провеждане на политика. Мисля, че изборът между кандидатите, особено между Гордана Силяновска и Стево Пендаровски, няма да бъде особено труден за вас. Успех, Стево! - пише Димитров в профила си в социалната мрежа „Фейсбук“.   Юлиян Марков", "date": "2019.03.03", "title": "Никола Димитров (Македония): Изборът между Стево Пендаровски и Гордана Силяновска няма да е труден"}
{"url": "http://www.focus-news.net/news/2019/03/03/2630377/sofiya-stotitsi-balgari-se-stichat-kam-pametnika-na-tsar-osvoboditel-za-tarzhestvenata-zarya-proverka-za-treti-mart.html", "text": "Стотици българи се стичат към паметника на Цар Освободител за тържествената заря-проверка за Трети март, предаде репортер на  Агенция \"Фокус\". \r\nТържествената заря-проверка е по повод 141-ата годишнина от Освобождението на България. Тя трябва да започне в 18.30 ч. на пл. „Народно събрание“. Пристигащите граждани носят български трибагреници. Поради големия  интерес към събитието мерките за сигурност са засилени. Държавният глава и върховен главнокомандващ Българската армия Румен Радев ще приеме почетния караул. Командващ тържествената проверка е бригаден генерал Валентин Кръстев. В заря-проверката ще участват Гвардейският представителен духов оркестър, представителни блокове от състава на Националната гвардейска част, както и знамената светини на Българската армия \r\nДеница КИТАНОВА", "date": "2019.03.03", "title": "София: Стотици българи се стичат към паметника на Цар Освободител за тържествената заря-проверка за Трети март"}
{"url": "http://www.focus-news.net/news/2019/03/03/2630382/v-petrich-se-provede-protest-v-zashtita-na-otets-angel-kochev-obzor.html", "text": "В Петрич се проведе протест в защита на отец Ангел Кочев. Гражданското недоволство бе организирано в социалните мрежи. Събитието се състоя в църквата „Света Богородица“, където се очакваше Неврокопският митрополит Серафим да извърши служение, а след края на службата да представи официално новият архиерейски наместник отец Павел. Първоначално се очакваше петричани да не присъстват на неделната служба в тази църква, а пред вратите на храма да изразят несъгласието си с решението на Владиката, настоявайки за връщането на отец Ангел Кочев. Няколко от недоволните граждани обаче влязоха в църквата, където се стигна дo напрежение между тях и свещенослужителите. В Петрич продължава ѝ събирането на подписка в подкрепа на отец Кочев, като до този момент са се подписали над 5 000 души. Освен това бяха изпратени две нарочни писма до Светия синод за намеса в този случай. Остра критика понесе и обяснението на Неврокопския митрополит Серафим, че отец Ангел Кочев е освободен от длъжността архиерейски наместник, заради възрастта си – 75 години. По повод на отворено писмо от кметът на Община Петрич – Димитър Бръчков, народният представител Георги Динев, зам.-областният управител Антоанета Янчева и председателят на Общински съвет – Петрич Георги Тренчев, Неврокопският митрополит Серафим отговори, че действията са изцяло съобразени с каноничните правомощия и Устава на БПЦ-БП. \r\nЛивия НИНОВА", "date": "2019.03.03", "title": "В Петрич се проведе протест в защита на отец Ангел Кочев (ОБЗОР)"}
{"url": "http://www.focus-news.net/news/2019/03/03/2630371/rse-makedoniya-sdsm-potvardi-kandidaturata-na-stevo-pendarovski-za-prezidentskite-izbori.html", "text": "СДСМ потвърди кандидатурата на Стево Пендаровски за президентските избори. Партийните делегати на днешния 23-ти конгрес в хотел \"Александър Палас\" със 712 гласа \"за\" от общо 783 потвърдиха избора на Пендаровски за кандидат за президент, съобщава македонската редакция на радио  “Свободно Европа“ . \r\n„Вие ми поверихте огромна политическа отговорност“, каза Пендаровски пред делегатите на СДСМ, благодарейки за подкрепата. Той подчерта, че е особено доволен, че за първи път в независима Македония зад неговата кандидатура стоят три албански партии. \r\n\"На 21 април и 5 май няма да има решение за политическата кариера на някого, това ще бъде най-малко важно. Много по-важно е да се покаже, че в една мултиетническа държава на Балканите е възможно хората от различни етноси да се обединят за едни и същи цели: членство в евроатлантическите структори, закони, които насърчават правата на гражданите и политически представители, които излизат извън вечните етнически линии на разделение“, каза Пендаровски. \r\nТой добави, че на 5 май  нямат друга алтернатива , освен да спечелят. Днес Пендаровски се обърна и към членовете на ЦК на ДСИ, като каза, че Македония трябва да покаже, че е способна и има капацитет да провежда кристално чисти избори, с които трябва да се ангажират всички: институциите, гражданите и повечето политически лидери. \r\nЛидерът на СДСМ Зоран Заев заяви преди началото на конгреса, че партията трябва да потвърди, че Стево Пендаровски е кандидат за президент. Той добави, че Пендаровски е кандидат за президент на всички граждани и че е почтен човек със задълбочен политически и професионален опит.   Юлиян Марков", "date": "2019.03.03", "title": "РСЕ (Македония): СДСМ потвърди кандидатурата на Стево Пендаровски за президентските избори"}
{"url": "http://www.focus-news.net/news/2019/03/03/2630388/montana-vazstanoveno-e-dvizhenieto-po-pat-i-1-montana-vidin-v-rayona-na-gorna-verenitsa.html", "text": "Възстановено е движението по път I-1 Монтана – Видин в района на Горна Вереница. Това съобщиха от  пресцентъра на Агенция \"Пътна инфраструктура\".", "date": "2019.03.03", "title": "Монтана: Възстановено е движението по път I-1 Монтана – Видин в района на Горна Вереница"}
{"url": "http://www.focus-news.net/news/2019/03/03/2630384/sofiya-prezidentat-rumen-radev-prie-pochetniya-stroy-na-predstavitelnite-chasti-na-balgarskata-armiya-po-povod-natsionalniya-praznik.html", "text": "Президентът Румен Радев прие почетния строй на представителните части на Българската армия по повод Националния празник, предаде репортер на  Агенция „Фокус“.   Тържествената заря-проверка се провежда на пл. „Народно събрание“, където е разположен и Паметникът на Цар Освободител.  \r\nВ началото на церемонията държавният глава и върховен главнокомандващ Българската армия  Румен Радев прие почетния караул. Преди това бяха посрещнати и знамената светини на Българската армия. \r\nСред тях са  Самарско знаме, Щандарт на 1-ви конен полк, Знаме на 23-ти пехотен Шипченски полк, Знаме на 15-и пехотен Ломски полк, Знаме на 13-и пехотен Рилски полк, Знаме на 25-и пехотен Драгомански полк, Знаме на 30-и пехотен Шейновски полк и Знаме на 6-и пехотен Търновски полк. \r\nКомандващ на тържествената проверка -заря е бригаден генерал Валентин Кръстев. В заря-проверката  участват Гвардейският представителен духов оркестър, представителни блокове от състава на Националната гвардейска част. \r\nНа събитието присъстват премиерът Бойко Борисов, председателят на Народното събрание Цвета Караянчева, кметът на София Йорданка Фандъкова, патриарх Неофит, стотици граждани, политици, министри, посланици и общественици. Агенция „Фокус“ припомня:  На 3 март 1878 г. е подписан Санстефанският мирен договор. От руска страна договорът е подписан от граф Н. Игнатиев. Договорът от Сан Стефано слага край на близо петвековното турско робство. По силата на Санстефанския договор, България се превръща в най-голямата държава на Балканите. В нейните граници влизат Южна Тракия (до Бяло море), цялата територия на Македония на югозапад и Добруджа на североизток. В западната част на страната е включена източната част на днешната Сърбия. \r\nДеница КИТАНОВА", "date": "2019.03.03", "title": "София: Президентът Румен Радев прие почетния строй на представителните части на Българската армия по повод Националния празник"}
{"url": "http://www.focus-news.net/news/2019/03/03/2630389/smolyan-regionalniyat-istoricheski-muzey-oktrki-izlozhba-pamet-za-petko-voyvoda-po-povod-3-mart-v-troyan.html", "text": "Регионален исторически музей „Стою Шишков“ – Смолян гостува на Музея на народните художествени занаяти и приложни изкуства и Община Троян с изложба „Памет за Петко войвода“, по повод 3 март- Националния празник на Република България. Това каза за  Радио „Фокус“ – Смолян  Златка Петрова – главен уредник на Музея в Смолян. Тя бе открита на 3 март и ще гостува до 15 май 2019 година. Петрова поясни, че изложбата представя една изключително ценна реликва от оръжейната колекция на РИМ „Стою Шишков“-Смолян пушката на известния тракийско-родопски войвода Петко Киряков. Тя е уникален „Уинчестър“, фабрично американско производство, образец 1866 г., кал.11 мм. В началото на 1879 г. „Петко Киряков разпуска родопската дружина „Защита“ и предава своята пушка на най-доверения си съратник свещеник Атанас Келпетков. Той е известен родопски патриот и секретар на дружината на войводата. Тази пушка се открива през 1923 г. при разрушаване на старата къща на свещеника в Устово. Съхранена е от майстора Петко Христов, който я пази в Райково до 1952 г., когато е предадена в музея. Сбъдват се предсмъртните думи на Атанас Келпетков: „ Пазете пушката на Капитан Петко войвода! Тя е веществената памет на човек, превърнал живота си в подвиг в името на Отечеството“. Това наистина е много модерна и рядък образец пушка с историческа и колекционерска стойност. Има само единични образци, оцелели да наши дни. Други реликви и аксесоари от епохата на националноосвободителните борби – силяхлък, рог за барут и автентични тъкани ще допълват представата за този бурен период от историята на Средните Родопи“, поясни Петрова. Изложбата ще бъде съпътствана с фотодокументално табло и мултимедийна презентация „Капитан Петко войвода, родопски поборник“, показващи революционната дейност на Петко войвода и паметниците посветени на този велик поборник за народна свобода. \r\n„Петко Киряков Каракирков е велик българин с европейски измерения. Той е национален герой, който заема едно от първите места в историческия ни пантеон. Петко войвода е най-значителната личност сред българите, участвали в европейските освободителни борби (гръцкото и италианското  националноосвободително движение от 60-те години на 19 век). Той е деец и радетел не само за българската, но и за балканската и европейската личностна и национална свобода. Роден в с. Доганхисар, Дедеагачко. Първата си хайдушка чета организира през 1861 г., която действа в Беломорска Тракия и Родопите. През 1870 г. създава Първа българска родопска дружина „Защита”. Нейните действия са най-активни през Руско-турската война и особено при потушаване на Сенклеровия бунт в Родопите. От юни 1878 г. народният бранител прехвърля дейността си в района на Чепеларе и Смолянско, където се бори против решенията на Берлинския конгрес в съгласие с руските власти и българските комитети „Единство”. За заслуги във войната той е награден от руския император Александър II с Георгиевски кръст за храброст и удостоен със званието „капитан” от руската армия“, разказа Петрова. \r\nПрез последните години в деня на Националния празник 3 март пушката на Петко войвода, защитникът на Родопите през 1878-79 г., съхранявана в колекция „Оръжие“ на РИМ „Стою Шишков“ – Смолян се експонира в залите на музея и присъства специално на общинското тържество в град Смолян в партньорство със Сдружение „Родопски хайдути“. Също в партньорство  с Община Чепеларе, по повод Деня на независимостта и организираните Национални хайдушки празници „Капитан Петко войвода“ тази бойна реликва е участвала в бутиков показ. За първи път пушката на известния тракийско-родопски войвода Петко Киряков излиза от територията на Смолянска област и ще гостува в Музея на народните художествени занаяти и приложни изкуства град Троян, по повод 3 март-Националния празник на Република България, каза още Златка Петрова. \r\nНели ГЕРГЬОВСКА", "date": "2019.03.03", "title": "Смолян: Регионалният исторически музей октрки изложба „Памет за Петко войвода“ по повод 3 март в Троян"}
{"url": "http://www.focus-news.net/news/2019/03/03/2630387/prezidentat-rumen-radev-svobodata-idva-na-shtikovete-na-armiyata-na-tsar-osvoboditel-aleksandar-vtori.html", "text": "Свободата идва на щиковете на армията на Цар Освободител Александър Втори. Това каза президентът на Република България Румен Радев по време на тържествената заря-проверка по повод 3 март пред паметника на Цар Освободител в столицата, предаде репортер на  Агенция „Фокус“.  \r\n„Скъпи сънародници, преди 141 години на днешната дата възкръсва България. Възкресението е плод на дълго усилие и много жертви. Паисий ни припомни кои сме и откъде идваме. Борците за църковна независимост възродиха християнската ни вяра, възрожденците запалиха неугасимата искра на свободата. Левски формулира чистата и святата република“, каза президентът. По думите му кладите на Батак, Клисура и Панагюрище бележат пътя към нова България, увенчан с неувяхваща слава от героизма на българските опълченци. \r\n„Свободата идва на щиковете на армията на Цар Освободител Александър Втори. През годините и най-вече в ново време споменът за Руско-турската освободителна война бе изопачаван според политическата конюнктура. Вестниците и хрониките от онази епоха са съхранили спомена за тази народна война, за възторга в Москва и Санкт Петербург при обявяването на манифеста, спомена за петимата синове на императора, воювали в действащата армия и този за  замръзналите руски селяни“, каза още Радев. \r\nДеница КИТАНОВА", "date": "2019.03.03", "title": "Президентът Румен Радев: Свободата идва на щиковете на армията на Цар Освободител Александър Втори"}
{"url": "http://www.focus-news.net/news/2019/03/03/2630393/stanka-dimitrova-istorik-varna-poslednite-dumi-na-benkovski-se-okazaha-prorocheski-za-osvobozhdenieto-na-balgariya.html", "text": "Последните думи на Георги Бенковски „Моята цел е постигната вече! Аз забих ръждясалия 500-годишен нож в сърцето на тирана“ се оказаха пророчески за Освобождението на България. Това каза в интервю за  Радио „Фокус“ – Варна  Станка Димитрова, историк. Според нея Априлското въстание е накарало целия свят да разбере, каква държава е имало на Балканския полуостров. Тя добави, че дори без да има официална държава в последните пет века, поданиците и населението на България е искало Освобождение. Тя каза още, че то е започнало с Априлското въстание. „Целта на това велико събитие е постигната, именно като се е обърнал поглед към Източния въпрос”, подчерта Станка Димитрова. Тя каза още, че след Априлското въстание светът и всички дипломатически представители и интелигенцията на Европа са започнали да говорят за България. „От този период има толкова много написани статии, рисунки  и множество кореспонденции”, обясни историкът. Тя подчерта, че освободителната мисия е била изпълнена с  Априлското въстание, макар и то да е било потушено. \r\nСияна БУХЛАРСКА", "date": "2019.03.03", "title": "Станка Димитрова, историк – Варна: Последните думи на Бенковски се оказаха пророчески за Освобождението на България"}
{"url": "http://www.focus-news.net/news/2019/03/03/2630392/montana-v-istoricheski-muzey-lom-e-podredena-dokumentalnata-izlozhba-osvobozhdenieto-na-montanska-oblast-1877-1878-g.html", "text": "В изложбената зала на Исторически музей – Лом  е подредена документалната изложба „Освобождението на Монтанска област 1877 – 1878 г.”, съобщиха за  Радио „Фокус“   от Държавен архив – Монтана.  Изложбата е по повод 140-годишнината от Освобождението на селищата в област Монтана от османско владичество и ще гостува в крайдунавски град до края на месец март. В изложбата са експонирани копия на основополагащи документи във връзка с Руско-турската война от 1877–1878 г. Представено е копие от манифеста на руския император Александър II за обявяване на война на Османската империя; списъци на войскови части, взели участие в Освободителната война. Особен интерес представляват полевите записки и донесения на руските командири на военни подразделения, взели непосредствено участие в освобождаване на селищата в Монтанско, Ломско и Берковско. Експонирани са и два документа на френски език (с превод), които отразяват действията на румънските войски в Ломския край. Изложбата е богато илюстрирана със снимки на главните руски военачалници. Основно място в експозицията заемат документи и фотографии, свързани с българските опълченци от Монтанска област, които участват в извоюване на свободата на българския народ. Представени са опълченските свидетелства и портрети на Илия Стефанов от с. Замфирово, Григор Доламов от Берковица, Иван Станев и др.; портрети на Христо Иванов Кулин, дядо Цеко Петков, Цветко Цолов; портрети на опълченците от Ломско: Петър Попнинов, Бено Първанов, Велко Абаджиев, както и свидетелство, и уволнителен билет на Георги Захариев. Интерес предизвикват и експонираните протоколи на Ломското градско общинско управление, създадени непосредствено след подписването на Сан Стефанския мирен договор, от които е видно отношението на местната власт към руските войски, настанени в Лом по това време.", "date": "2019.03.03", "title": "Монтана: В Исторически музей – Лом  е подредена документалната изложба „Освобождението на Монтанска област 1877 – 1878 г.”"}
{"url": "http://www.focus-news.net/news/2019/03/03/2630396/sport-levski-pobedi-slaviya-s-30-v-nay-staroto-stolichno-derbi.html", "text": "Футбол: Левски победи Славия с 3:0 в най-старото столично дерби. Головете отбелязаха Станислав Костов, Кабрал и Мариани. Паулиньо дори пропусна дузпа. Славия завърши с човек по-малко, след като Станисавлевич беше изгонен за втори жълт картон в края на добавеното време. След победата Лески е на второ място с 51 точки, с пет по-малко от лидера Лудогорец и колкото третия ЦСКА. Славия е на осмо място с 30 точки. Днес Витоша и Етър завършиха наравно 1:1 , а Лудогорец победи Ботев Враца с 2:1", "date": "2019.03.03", "title": "Спорт: Левски победи Славия с 3:0 в най-старото столично дерби"}
{"url": "http://www.focus-news.net/news/2019/03/03/2630397/d-r-dimitar-manikatov-kineziterapevt-insultno-bolnite-se-nuzhdayat-ot-razdvizhvane-ot-kineziterapevt.html", "text": "Инсултно болните се нуждаят от раздвижване от кинезитерапевт. Това каза за  Радио „Фокус“ – Пирин  д-р Димитър Маникатов, кинезитерапевт. По думите му хората все по-често получават инсулт на 45 – 50 годишна възраст. „Преди 10 години инсултът се появяваше след 60 – 65 годишна възраст“, посочи д-р Димитър Маникатов. Той посочи, че Здравната каса отделя на кинезитерапевта само 7 процедури след хоспитализацията, а човек след инсулт се раздвижва до 2 години. „Това означава, че пациентът е необходимо сам да си поеме разходите по раздвижването след получаването на инсулта“, допълни специалистът. Той каза още, че е необходимо раздвижването от специалист поне 2-3 пъти седмично.  „Кинезитерапевтът посещава инсултно болния, като го обучава за двигателни действия и навици“, уточни д-р Маникатов. Той коментира, че близките и роднините също мотивират инсултно болния, за да успее по-бързо да се възстанови към двигателна активност. „Инсултите са две вида, хеморагичен с кръвоизлив или исхемичен със запушване, като моят опит показва, че хеморагичните инсулти се възстановяват много по-бързо, но се повтарят по-често, а исхемичните инсулти се получават по-рядко, но възстановяването при тях е много по-бавно, което е от порядъка от 9 месеца до 2 години“, допълни д-р Димитър Маникатов. Той заяви, че за пълното раздвижване на пациента е ключово това, дали е работил специалист с него или той просто е опитвал да се самораздвижи. „Много от хората нямат финансова възможност, за да се изпълняват възстановителни процедури, но тези инсулти, които са се раздвижвали сами, дори след втората година, ако специалиста успее да организира възстановителния ресурс на тялото, може да достигне големи резултати. Имал съм случаи на подобен тип инсулти, които са ставали физически активни с бастунче“, коментира д-р Димитър Маникатев. \r\nДенис НИКИФОРОВ", "date": "2019.03.03", "title": "Д-р Димитър Маникатов, кинезитерапевт: Инсултно болните се нуждаят от раздвижване от кинезитерапевт"}
{"url": "http://www.focus-news.net/news/2019/03/03/2630390/prezidentat-rumen-radev-dni-kato-dneshniya-sa-povod-za-edinenie-okolo-istoricheskata-istina-i-ideala-na-vazrozhdentsite.html", "text": "Дни като днешния са повод за единение около историческата истина и идеала на възрожденците. Това каза президентът на Република България Румен Радев по време на тържествената заря-проверка по повод 3 март пред паметника на Цар Освободител в столицата, предаде репортер на  Агенция „Фокус“.   Президентът посочи, че заедно те се борят за свобода и справедливост, които никога не се дават даром. „Всяко поколение трябва само да ги отстои“, подчерта държавния глава. Той обърна внимание, че за нашата свобода падат и много румънци, финландци, украинци и доблестни войни от всички народности в руската императорска армия, чийто подвиг днес почитаме. „Достойният български народ завинаги ще пази паметта за онези, които отдадоха живота си за нашата свобода“, допълни още Радев. „Мнозина внушават, че глобализацията ще изтрие границите, че глобализираният човек ще надрасне условностите на миналото“, поясни още държавният глава. „Вечна памет за героите. Да живее България“, завърши словото си Радев. \r\nДеница КИТАНОВА", "date": "2019.03.03", "title": "Президентът Румен Радев: Дни като днешния са повод за единение около историческата истина и идеала на възрожденците"}
{"url": "http://www.focus-news.net/news/2019/03/03/2630398/veliko-tarnovo-49-godishen-mazh-zagina-pri-pozhar-v-selo-dzhulyunitsa.html", "text": "49-годишен мъж загина при пожар в дома си в лясковското село Джулюница. Това съобщи за  Радио \"Фокус\" - Велико Търново  Марияна Христова, говорител на Областна дирекция на МВР - Велико Търново. Сигнал за инцидента е получен тази сутрин в 03.00 часа. Причините за него са в процес на изясняване. По случая е започнато досъдебно производство.   \r\nЛуиза ТРАНЧЕВА", "date": "2019.03.03", "title": "Велико Търново: 49-годишен мъж загина при пожар в село Джулюница"}
{"url": "http://www.focus-news.net/news/2019/03/03/2630399/stanka-dimitrova-istorik-varna-e-posledniyat-osvoboden-grad-v-balgariya.html", "text": "Варна е последният освободен град в България. Това каза в интервю за  Радио „Фокус“ – Варна  Станка Димитрова, историк. Тя добави, че градът е един от последните, който пада под Османска власт след битката на Владислав Варненчик и съответно градът е освободен последен, защото е имал огромно значение за отбранителна сила на Османската империя. „Град Варна е град-пристанище и значителен търговско износен пункт”, каза Станка Димитрова. Историкът поясни, че  заедно с градовете Шумен, Силистра и Русе образува крепостния четириъгълник, служещ за отбрана на Османската империя. „Това е силна крепост със стабилен гарнизон,  който преди Освободителната война е укрепяван и увеличен многократно”, каза още експертът. Станка Димитрова допълни, че варненци научават за Руско-турската освободителна война когато се събират в сградата на училището, читалището и общината във Варна на улица „27-ми юли. „Те се осведомявали за развитието на войната основно от пресата и започват да се подготвят да посрещнат руските войски”, поясни историкът. Стана ясно, че междувременно въпросът за Варна и другите градове от крепостния четириъгълник не бил решен. „Чак на петото заседание на Берлинския конгрес се решава тези крепости да бъдат освободени. На 27 юли  1878 година руските войски тържествено са посрещнати  във Варна“, поясни Станка Димитрова. Тя каза още, че това е първата сериозна политическа стъпка, от която се тръгва към образуването на новата българска държава. \r\nСияна БУХЛАРСКА", "date": "2019.03.03", "title": "Станка Димитрова, историк: Варна е последният освободен град в България"}
{"url": "http://www.focus-news.net/news/2019/03/03/2630400/the-hill-kongresmen-adam-schif-smyata-che-ima-direktno-dokazatelstvo-za-vrazka-na-kampanniyata-na-donald-tramp-s-rusiya.html", "text": "Председателят на комисията за разузнаване на Конгреса Адам Счиф (демократ от Калифорния) заяви в неделя, че смята, че предложението на руския адвокат от 2016 г. да представи вредна информация на Хилъри Клинтън на членовете на кампанията на Тръмп и последващата им среща е \"пряко доказателство\" за тайни споразумения, пише електронното издание на американския вестник  The Hill . \r\n„Мисля, че има преки доказателства в писмата от руснаците чрез посредника, които предлагат информация за Хилъри Клинтън като част от това, което е описано в писмен вид като усилията на руското правителство да помогне при избирането на Доналд Тръмп”, каза Счиф пред CBS. \r\n\"Те предлагат тази мръсотия. Има писмено приемане на тази оферта от сина на президента, Доналд-младши и има явни действия в подкрепа за това\", добави той, цитирайки среща на руския адвокат през лятото на 2016 г. и членове на президентския екип. \r\n„Това за мен е пряко доказателство“ - продължи Счиф. – „Но има и изобилни косвени доказателства“. \r\nТой посочи като примери обвиненията срещу бившия лидер на кампанията Трамп Пол Манафорт и показанията на бившия адвокат на Тръмп Майкъл Коен. \r\nСрещата в Тръмп Тауър остава гореща точка в разследванията на руската намеса в изборите през 2016 година. Първоначално Тръмп-младши заяви, че срещата е фокусирана върху руската политика на осиновяване и че това е загуба на време, но президентът миналия август потвърди, че срещата е предназначена да събере вредна информация за тогавашния му опонент. \r\nСчиф не посочи, че доказателствата са достатъчни за импийчмънт, заявявайки, че все още не е ясно дали има доказателства извън разумното съмнение, че президентът е извършил криминален заговор. Той каза, че възнамерява да изчака специалният съветник и следователите от Конгреса да представят своите констатации. \r\nКомисията на Счиф приключи разследването си с намесата на Русия миналата година, но Счиф оспори заключението, че не е налице  тайно споразумение направено от републиканците, които са били начело на разследването. \r\nПредседателят на Комисията за разузнаване на Сената заяви, че неговата комисия, която все още разследва руската избирателна намеса и евентуално тайни споразумения, след две години надзор, все още не е намерила пряко доказателство за тайни споразумения, а Коен също свидетелства пред Конгреса миналата седмица, че не смята, че Тръмп е сключил споразумение с Русия.  Юлиян Марков", "date": "2019.03.03", "title": "Тhe Hill: Конгресмен Адам Счиф смята, че има „директно доказателство“ за връзка на кампаннията на Доналд Тръмп с Русия"}
{"url": "http://www.focus-news.net/news/2019/03/03/2630403/dimitrina-todorova-direktor-dve-golemi-kompanii-predostavyat-za-obrazovatelnite-sistemi-napalno-bezplatni-bazirani-uslugi.html", "text": "Две големи компании предоставят за образователните системи напълно безплатни базирани услуги. Това каза за  Радио „Фокус“ – Бургас  Димитрина Тодорова, директор на Професионална гимназия по компютърно програмиране и иновации. Тя обясни, че едната компания е „Microsoft, а другата е „Google“ и всяко едно от училищата може да избере да ползва едната или другата или да използва синхронно и двете. „В училището, в което трябва да се учат много технологии, членове и в двете компании, като тази година стартирахме първо с услугите на „Office 365“, а догодина ще продължим да разширяваме достъпа на нашите ученици с услугите на компания „Google““, добави Тодорова. Тя посочи още, че ползването на този тип услуги за образованието е изключително добро, защото големите компании са се погрижили да филтрират съдържания, да подреждат и дефинират правата за достъп на различните потребители и според Димитрина Тодорова фактът, че това е безплатно е от изключително значение за образователната система. „В момента, в който имплементираме всички видове системи в училището, ние минаваме кратки инструктажи и периодични такива, в които учителите да работят. Иновацията на нашето училище се състои в това да създаде цялостна система в дигитална среда, в която да могат да бъдат провеждани най-различни обучения, не само по технологии и не само обучения на програмисти, което си е предизвикателство“, каза още Тодорова. По думите й в световен мащаб няма професия, която да не изисква дигитална грамотност. Според нея деца да използват дигитални инструменти е голямо предизвикателство, защото точно в този момент, светът е вложил много енергия в тяхното създаване и тенденциите трябва да бъдат следени адекватно. \r\nМария КУРТЕВА", "date": "2019.03.03", "title": "Димитрина Тодорова, директор: Две големи компании предоставят за образователните системи напълно безплатни базирани услуги"}
{"url": "http://www.focus-news.net/news/2019/03/03/2630402/emiliya-ilieva-statisticheski-izsledvaniya-blagoevgrad-v-predpriyatiyata-ot-sektor-industriya-v-oblastta-prez-2017-godina-sa-investirani-1354-mln-evro.html", "text": "В предприятията от сектор Индустрия в Благоевградска област през 2017 година са инвестирани – 135.4 млн. евро. Това каза за  Радио „Фокус“-Пирин  Емилия Илиева, началник на отдел „Статистически изследвания“-Благоевград към Териториално статистическо бюро- Югозапад. Тя посочи, че през 2017 година тези две дейности заедно формират 80.2% от общия обем на преките чуждестранни инвестиции, а общият им относителен дял нараства спрямо 2016 година с 1.7 процентни пункта. Емилия Илиева добави, че и през 2016 година най-много преки чуждестранни инвестиции са направени в нефинансовите предприятия на територията на Община Петрич, като в сравнение с предходната година те са с 2.5% повече. По думите й относителният дял на инвестициите в общината спрямо общият размер за областта нараства с 2.0 процентни пункта, спрямо 2016 година. \r\nНатали СТЕФАНОВА", "date": "2019.03.03", "title": "Емилия Илиева, „Статистически изследвания“-Благоевград: В предприятията от сектор Индустрия в областта през 2017 година са инвестирани – 135.4 млн. евро"}
{"url": "http://www.focus-news.net/news/2019/03/03/2630401/balgariya-otbelyaza-141-godini-svoboda-obzor.html", "text": "Редица събития в цялата страна отбелязаха 141-годишнината от Освобождението на България. Със заря, полагане на венци пред паметника на Цар Освободител и коленичене бе почетена паметта на загиналите за Освобождението в  столицата.  Тържествената заря-проверка бе пред сградата на Народното събрание и присъстващите имаха възможността да видят празничната заря на фона на надписа на сградата на парламента „Съединението прави силата“. Прозвуча и химнът на Република България „Мила Родино“. В церемонията по повод Трети март участваха представителните части на Българската армия, гвардейският духов оркестър и знамената светини на България. Президентът Румен Радев прие почетния караул, а след това произнесе и слово по повод празника. Националния празник уважиха премиерът Бойко Борисов, председателят на Народното събрание Цвета Караянчева, кметът на София Йорданка Фандъкова, патриарх Неофит, стотици граждани, политици, министри, посланици и общественици. \r\nТова бе кулминацията на честванията на Националния празник в столицата. Те започнаха с празнична литургия в катедралния храм „Св. Александър Невски“. Там бяха отслужени Молебен за преуспяването на българския народ и Панихида за загиналите за българското освобождение.  Храмът „Св. Александър Невски“ увековечава събитията от 1877-1878 г. Той носи името на св. Александър Невски, който е покровител на руското войнство през Руско-турската освободителна война. \r\nЧас по-късно под звуците на химна и артилерийски салют от 20 залпа бе издигнат българския трибагреник в столицата.  В ритуала участваха представителни подразделения на Националната гвардейска част и Гвардейският представителен духов оркестър. Част от церемонията бяха и знамената светини на Българската армия.  В рамките на церемонията президентът Румен Радев прие почетния караул и поздрави гвардейците по повод празника, а те му отговориха с мощно „Ура“. На събитието началникът на отбраната ген. Андрей Боцев, патриарх Неофит, негово величество Симеон Втори, политици и стотици родолюбиви граждани. \r\nСлед церемонията бяха поднесени венци и цветя пред Паметника на Незнайния воин, а след това и на Паметника на Опълченеца в София.  \r\nВ слово пред Паметника на Опълченеца руският посланик н. пр. Анатолий Макаров, заяви, че винаги трябва да помним великите страници на общата ни история и жертвите, дадени, за да придобие България свободата. „Скъпи приятели, позволете ми от името на Посолството на Русия в България, от свое име и от целия многонационален руски народ сърдечно да ви поздравя с нашия общ празник - Ден на Освобождението на България от османско иго. На тази дата преди 141 години се подписва историческият Санстефански мирен договор, който изпълнява мечтите на българския народ и открива път за самостоятелно независимо национално развитие“, заяви Макаров. Той припомни, че договорът слага край на Руско-турската освободителна война и обърна внимание, че от руската страна документът е подписан от изтъкнатия руски дипломат Николай Павлович Игнатиев, чието име носи една от централните улици на българската столица. \r\nОт ПП „Атака“ също почетоха паметта на загиналите за Освобождението на България. Те избраха за това паметника на Цар Освободител пред Народното събрание. Лидерът на партията Волен Сидеров заяви, че от „Атака“ не са  при Паметника на Незнайния войн, а пред този на Цар Освободител, защото там е  знайният император - Негово величество Александър Втори, който е подписал манифеста през 1877г. и е казал: „Отиваме да освобождаваме угнетените славянски народи“. Сидеров отчете, че всички политически битки в Народното събрание нямаше да са възможни без основната - за Освобождението на България. \r\nПо традиция 141-та годишнина от Освобождението на България от турско робство бе празнично чествана и на  Шипка.  Стотици българи от цялата страна бяха на историческия връх, за да отдадат своята почит към героите. Великотърновският митрополит Григорий отслужи заупокойна молитва в памет на загиналите герои за свободата на България. \r\nПредседателят на Народното събрание Цвета Караянчева, която бе сред официалните гости, в словото си по повод Националния празник каза: „На този връх, на тази дата, година след година се събираме, за да почетем героите на българското освобождение.” Тя подчерта, че много са загиналите на Шипка, без да дирят отплата, без да дочакат признание приживе, без почести, опело, без кръст понякога върху гробовете си. „Довчерашни ратаи, студенти, селяни, занаятчии, хъшове, всеки със своите грижи, всеки със своите дела, но осъзнали, че свободата е най - святото нещо, тя е най – висшето благо. И затова, пожертвали живота си, израстнали са апостоли и герои мъченици, заради които имаме днешния ден. Склонни сме да си представяме, че хората загинали за свободата на България, са се родили безсребърни праведници, с души на ангели, че са се родили велики, а не че са обикновени хора, които са се възвисили до една велика саможертва“, отбеляза тя.  След приключване на официалната част на честванията на връх Шипка, председателят на Народното събрание Цвета Караянчева прие строя на почетния караул и поднесе венец пред Паметника на свободата на връх „Свети Никола”. \r\n„На Шипка земята помни, въздухът който дишаме помни, потомците на опълченците помнят, а децата ни виждат в Балкана силуета на величавия Паметник на свободата още преди да са били тук, където героизмът и саможертвата откупиха нашето настояще“, каза кметът на Габрово Таня Христова в обръщението си към присъстващите на върха. Тя подчерта, че 141 години ни делят от Санстефанския мир, който легитимира идеала ни за национално единство и от тогава живеем с Трети март в сърцата си.  „Стоим пред Паметника на свободата малки и обикновени, несъизмерими с подвига, който увековечава. Той ни гледа, гледат ни през времето и душите на героите, гледат ни децата, за да видят в нас своето достойно и успешно бъдеще. Нека обещаем, че с думи и дела ще съхраним во веки своя национален идеал, в името на една мирна, свята и свободна България“, допълни тя.  \r\nНа тържествата на историческия връх присъстваха дипломати, народни представители, областни управители, кметове на населени места от цялата страна. Те поднесоха венци и цветя на признателност пред Паметника на свободата на връх „Свети Никола”. \r\nЦеремонии по издигане на националния флаг и полагане на венци, многобройни шествия, патриотични инициативи и тържествени зари белязаха празника във всички градове на страната. С тържествена церемония в Москва също бяха отбелязани 141 години от освобождението на България. Церемонията там се състоя пред паметника на руските гренадири, загинали в битката за Плевен, който се намира в центъра на руската столица, и по традиция премина при голям интерес.   Трети март е денят на подписването на Санстефанския мирен договор през 1878 г. От 1396 до 1878 година България е била част от Османската империя. В резултат на победата на Русия в Руско-турската война през 1877-1878 г. страната придобива независимост. От руска страна договорът е подписан от граф Н. Игнатиев. По силата на Санстефанския договор, България се превръща в най-голямата държава на Балканите. В нейните граници влизат Южна Тракия (до Бяло море), цялата територия на Македония на югозапад и Добруджа на североизток. В западната част на страната е включена източната част на днешната Сърбия. Гражданите поставят венци и цветя на паметника на загиналите за освобождението на България руски, финландски и румънски войници. Възстановяването на българската държавност е потвърдено с Берлинския договор, като само формално до 1908 година Княжество България е трибутарно, но на практика е независимо от Портата. През лятото на 1878 г. в Берлин на конгреса на великите сили на Европа по настояване на Австро-Унгария и Англия, Санстефанският мирен договор е променен и границите на България са силно редуцирани. Няколко милиона българи остават извън независимата държава. Това води до приемането на българската национална доктрина - обединението на разбитите български земи от Берлинският договор. Десетилетия напред историята на страната е тясно свързана с тази доктрина.", "date": "2019.03.03", "title": "България отбеляза 141 години Свобода (ОБЗОР)"}
{"url": "http://www.focus-news.net/news/2019/03/03/2630394/sas-zarya-polagane-na-ventsi-pred-pametnika-na-tsar-osvoboditel-i-kolenichene-be-pochetena-pametta-na-zaginalite-za-osvobozhdenieto-na-balgariya-v-stolitsata.html", "text": "Със заря, полагане на венци пред паметника на Цар Освободител и коленичене бе почетена  паметта на загиналите за Освобождението на България в столицата, предаде репортер на  Агенция „Фокус“.    Тържествената заря-проверка бе пред сградата на Народното събрание и присъстващите имаха възможността да видят  празничната заря на фона на надписа на сградата на парламента „Съединението прави силата“. Прозвуча и химнът на Република България „Мила Родино“.  В церемонията по повод Трети март участваха представителните части на Българската армия, гвардейският духов оркестър и знамената светини на България. Президентът Румен Радев прие почетния караул, а след това произнесе и слово по повод празника. Националния празник уважиха премиерът Бойко Борисов, председателят на Народното събрание Цвета Караянчева, кметът на София Йорданка Фандъкова, патриарх Неофит, стотици граждани, политици, министри, посланици и общественици. Агенция „Фокус“  припомня: На 3 март 1878 г. е подписан Санстефанският мирен договор. От руска страна договорът е подписан от граф Н. Игнатиев. Договорът от Сан Стефано слага край на близо петвековното турско робство. По силата на Санстефанския договор, България се превръща в най-голямата държава на Балканите. В нейните граници влизат Южна Тракия (до Бяло море), цялата територия на Македония на югозапад и Добруджа на североизток. В западната част на страната е включена източната част на днешната Сърбия. \r\nДеница КИТАНОВА", "date": "2019.03.03", "title": "Със заря, полагане на венци пред паметника на Цар Освободител и коленичене бе почетена паметта на загиналите за Освобождението на България в столицата"}
{"url": "http://www.focus-news.net/news/2019/03/03/2630404/afp-guaydo-prizova-za-masovi-protesti-predi-zavrashtaneto-si-ot-venetsuela.html", "text": "Лидерът на опозицията във Венецуела призова за масови протести в цялата страна, след като обяви завръщането си в страната след седмица в латиноамериканските съюзници, предава  AFP . \r\n„Обявявам за завръщането си в страната. Призовавам венецуелския народ да се мобилизира в цялата страна утре в 11:00 часа“, написа Гуайдо в Twitter. \r\nГуайдо, който е признат от повече от 50 страни за временен президент, не дава подробности кога и как ще се върне. \r\nТой помоли привържениците да обърнат специално внимание на съобщенията за това къде ще се проведат демонстрациите в понеделник. „Давай, Венецуела“, каза той. \r\nНезачитайки забраната за пътуване от президента Николас Мадуро, миналата седмица Гуайдо премина през границата с Колумбия, за да се опита да донесе помощта и да се срещне с вицепрезидента на САЩ Майк Пенс. \r\n35-годишният политик продължи към Бразилия, където се срещна с новия президент, Жаир Болсонаро, а в петък пътува до Парагвай и Аржентина. Той прекара уикенда в Еквадор. Превод и редакция : Калоян Пенков", "date": "2019.03.03", "title": "AFP: Гуайдо призова за масови протести преди завръщането си от Венецуела"}
{"url": "http://www.focus-news.net/news/2019/03/03/2630395/dzhefri-saks-mediatsiyata-e-klyuch-kam-izbyagvaneto-na-unishtozhitelna-voyna-vav-venetsuela.html", "text": "Медиацията е ключ към избягването на унищожителна война във Венецуела, пише тайванското англоезично издание  Taipei Times  в авторски материал на Джефри Сакс и Франсиско Родригес. \r\nЕдин месец след като президентът на венецуелското национално събрание Хуан Гуайдо заяви, че поема поста на венецуелски президент, който понастоящем се държи от Николас Мадуро, политическата криза на страната остава далеч от приключилото. Напрежението ескалира до такава степен, че пълномащабна  гражданска война - на пръв поглед неправдоподобен сценарий преди няколко седмици - вече става все по-възможна. \r\nНай-малко четирима души загинаха, а стотици бяха ранени при сблъсъци на границата на Венецуела на 23 и 24 февруари, когато правителствените сили откриха огън при опит от опозицията да внесе конвои с помощ в страната. \r\nРежимът на Мадуро е авторитарен, милитаризиран и готов да убива цивилни, за да поддържа властта. Обществото е горчиво разделено между революционерите, вдъхновени от Уго Чавес, предшественика на Мадуро, и голяма и огорчена опозиция. Всяка страна презира другата. Въпросът следователно е сложен и практичен: какво да направим, за да помогнем на Венецуела да избегне гражданската война и да премине към мирно и демократично бъдеще? \r\nПо отношение на това голямо предизвикателство администрацията на американския президент Доналд Тръмп е направила сериозни грешки. Когато САЩ - заедно с група от латиноамерикански държави - избраха да признаят Гуайдо за президент на Венецуела и забраниха търговията с петрол с правителството на Мадуро, администрацията на Тръмп залагаше, че натискът ще бъде достатъчен, за да свали режима. \r\nКакто каза бившият високопоставен американски служител на Wall Street Journal, \"те смятаха, че това е 24-часова операция.\" \r\nТози вид грешки в изчисленията е от преди времето на Тръмп. В средата на 2011 г. тогавашният президент на САЩ Барак Обама и тогавашният американски държавен секретар Хилъри Клинтън обявиха, че сирийският президент Башар Асад трябва да се оттегли. По същия начин през 2003 г. тогавашният президент на САЩ Джордж Буш обяви \"Мисията изпълнена\" малко след американската инвазия в Ирак. Всички тези случаи отразяват арогантността на суперсила, която многократно пренебрегва местните реалности. \r\nСпособността на Мадуро да издържи на силен натиск от страна на САЩ не е изненада за близките наблюдатели на процесите във Венецуела. Централизираните структури за командване и контрол на военното разузнаване, както и личните интереси на висшите офицери, които контролират основните части на икономиката, правят твърде малко вероятно армията да се обърне срещу Мадуро. Провокацията на САЩ може да създаде разцепление между военните командири и по-младшите офицери, но това само ще направи по-вероятно навлизането в кървава гражданска война. Към днешна дата сред висшите офицери не е имало избягали с пряк контрол над войските. \r\nИзправени пред перспективата, че промяната на режима няма да настъпи бързо, администрацията на Тръмп и някои части от опозицията на Венецуела започнаха сериозно да обмислят военни действия. Отново като език, използван неотдавна в речта на Тръмп, Гуайдо на 23 февруари пише, че той ще поиска официално от международната общност да „запази всички възможности“. \r\nПо същия начин американският сенатор Марко Рубио, който действа като самоназначил  се гуру на Тръмп за Венецуела, предупреди в социалната мрежа „Туитър“, че действията на Мадуро са отворили вратата за „многостранни действия, които не са били на масата само преди 24 часа“. \r\nВсъщност, тези идеи изглежда са били в ума на Тръмп за известно време. Както бившият действащ директор на ФБР Андрю Маккейб разкри наскоро в книгата си \"Заплахата\", Тръмп заяви на среща през 2017 г., че смята, че САЩ трябва да водят война с Венецуела. \r\nМаккейб цитира Тръмп, като казва: \"Те имат целия този петрол  и са точно в задния ни двор\" \r\nАмериканските военни интервенции не се ръководят само от икономически и бизнес интереси. Да бъдеш твърд срещу Мадуро е също много популярно сред многобройните кубинско-американски и венецуелско-американски избиратели в  Флорида, където са избирателите на Рубио и където ще бъде ключово бойно поле на президентските избори през следващата година. \r\nЗащитниците на американската военна интервенция редовно цитират случаите с Панама и Гренада като прецедент за бърза промяна на режима, водена от САЩ. За разлика от тези две страни, Венецуела има добре въоръжена армия от над 100 000 войници. Разбира се, САЩ биха могли да победят венецуелската армия, но не е нужно да бъдем слепи за зверствата на авторитарните режими, за да разберем, че както често се случваше в американските войни в Близкия изток, опитите за сваляне на такива режими често свършват с катастрофа. \r\nДори и без военна намеса, американските политики за санкции, ако бъдат поддържани, ще създадат глад. Като прекъсва търговията с петрол на Венецуела със САЩ и заплашва да санкционира фирми извън САЩ, които правят бизнес с държавната петролна компания на Венецуела, администрацията на Тръмп е създала един от най-наказателните режими на икономически санкции в близката история. Но вместо да провокира преврат, икономическото изолиране на държава, която се храни със своите приходи от износ на петрол, може да доведе до масов глад. \r\nСъседите на Венецуела и световните лидери трябва да оставят настрана военната опция на САЩ. Венецуела се нуждае от посредничество, водещо до нови избори, а не до войни. Необходимо е също така спешен, временен период на политическо примирие през тази година, за да се сложи край на опустошителната хиперинфлация, да се възстановят потоците на хранителни продукти и лекарства и да се възстановят избирателните списъци и институции за мирни и надеждни избори през следващата година. \r\nПрагматичният подход може да включва сегашното правителство да продължи да контролира армията, докато технократите, подкрепени от опозицията, поемат контрола над финансите, централната банка, планирането, хуманитарната помощ, здравните услуги и външните работи. И двете страни биха се съгласили на график за национални избори следващата година и за международно наблюдавана демилитаризация на ежедневието, с възстановяване на граждански и политически права и физическа сигурност в нацията. \r\nСъветът за сигурност на ООН трябва да наблюдава подобно решение. Глава VII от Устава на ООН дава на съвета мандат да „установи наличието на всяка заплаха за мира, нарушаването на мира или акта на агресия“ и да предприеме действия за „възстановяване на международния мир и сигурност“. \r\nСъветът е и правилното прагматично място, тъй като САЩ, Китай и Русия имат финансови и политически интереси за намиране на мирно решение във Венецуела. И трите страни биха могли лесно да се съгласят на път към изборите през следващата година. Окуражаващо е, че папа Франциск и правителствата на Мексико и Уругвай също са предложили да спомогнат за улесняване на посредничеството, за да намерят мирен път напред. \r\nТръмп и други американски лидери казват, че времето за преговори е изтекло. Те вярват в кратка, бърза война, ако е необходимо. Световните лидери - и най-вече в страните от Латинска Америка - трябва да отворят очите си за рисковете от опустошителна война, която може да продължи години и да се разпространи широко.  Юлиян Марков", "date": "2019.03.03", "title": "Джефри Сакс: Медиацията е ключ към избягването на унищожителна война във Венецуела"}
{"url": "http://www.focus-news.net/news/2019/03/03/2630424/sport-livarpul-i-evertan-zavarshiha-naravno.html", "text": "Ливърпул и Евертън завършиха наравно 0:0 в градското дерби от 29-ия кръг на Премиър лийг. След равенството червените събраха 70 точки и отстъпиха лидерската позиция на Манчестър Сити, който има 71. Евертън заема 10-то място с 37 точки. В следващият кръг Манчестър Сити е домакин на Уотфорд, а Ливърпул приема Бърнли.", "date": "2019.03.03", "title": "Спорт: Ливърпул и Евертън завършиха наравно"}
{"url": "http://www.focus-news.net/news/2019/03/03/2630425/sport-hetafe-pobedi-betis.html", "text": "Хетафе победи Бетис с 2:1 като гост в мач от 26-ия кръг на испанската Примера дивисион. След този кръг Хетафе има актив от 42 точки и зае четвърта позиция във временното класиране. Отборът на Бетис се намира на 7-мо място с 36 точки. Лидер в испанското първенство продължава да е Барселона с 60 точки, следван от Атлетико Мадрид с 53, трети е тимът на Реал Мадрид с 48 точки.", "date": "2019.03.03", "title": "Спорт: Хетафе победи Бетис"}
{"url": "http://www.focus-news.net/news/2019/03/03/2630422/afp-liberalnata-opozitsiya-v-estoniya-e-na-pat-da-specheli-izborite.html", "text": "Естонската либерална Партия на реформите на път да спечели парламентарните избори, след като успя да вземе почти 10-процентна преднина срещу Центристката партия на премиера Юрий Ратас, съобщава  AFP . \r\nВодена от бившия евродепутат Кая Калас, Партията на реформите събра 30,3% от гласовете пред Центристката с 20,9%, като крайнодясната Консервативна народна партия на Естония удвои резултата си от предишните си избори на 17,5%, според резултатите от 83% от избирателните секции, съобщава официалният сайт за държавните избори. Превод и редакция : Калоян Пенков", "date": "2019.03.03", "title": "AFP: Либералната опозиция в Естония е на път да спечели изборите"}
{"url": "http://www.focus-news.net/news/2019/03/03/2630426/sport-atletiko-madrid-pobedi-real-sosiedad.html", "text": "Атлетико Мадрид победи Реал Сосиедад с 2:0 като гост в мач от 26-ия кръг на Примера дивисион. Двата гола за мадридчани отбеляза Алваро Мората в 30-та и 33-та минути. След този двубой Атлетико има вече 53 точки и продължава преследването на Барселона, докато тимът на Реал Сосиедад заема 8-ма позиция с 35 точки.", "date": "2019.03.03", "title": "Спорт: Атлетико Мадрид победи Реал Сосиедад"}
{"url": "http://www.focus-news.net/news/2019/03/03/2630391/yeni-safak-sasht-proveryavat-dali-pakistan-e-izpolzval-amerikanski-f-16.html", "text": "Съединените щати \"търсят информация\" дали Пакистан използва американски самолети F-16, за да свали индийски военен самолет, заявиха в неделя от американското посолство в Исламабад, което може да е в нарушение на договорите за продажба на F-16 между САЩ и Пакистан, пише турският вестник  Yeni Safak . \r\nПакистан e отговорил, че не е използвал F-16 при свалянето  на индийски военен самолет, когато е преминал линията на контрол, която действа като фактическа граница в Кашмир. Исламабад казва, че това е акт на самозащита. \r\n\"Ние сме запознати тези въпроси и търсим повече информация\", заяви говорител на американското посолство. \"Ние приемаме много сериозно всички твърдения за злоупотреба с отбранителни средства\". \r\nСАЩ често въвеждат ограничения за това как може да се използва дадено въоръжение чрез така наречените споразумения за крайни потребители.  Юлиян Марков", "date": "2019.03.03", "title": "Yeni Safak: САЩ проверяват дали Пакистан е използвал американски F-16"}
{"url": "http://www.focus-news.net/news/2019/03/03/2630420/demokratichen-sayuz-za-integratsiya-potvarzhdava-izbiraneto-na-stevo-pendarovski-tsentralniyat-izboren-shtab-shte-bade-voden-ot-izet-medzhiti.html", "text": "Централният съвет на „Демократичен съюз за интеграция“ (ДСИ), както съобщиха от партията, единодушно реши да участва в президентските и местните избори в Дебър и Охрид, докато лидерът на партията Али Ахмети предложи Централният изборен щаб да формира вицепрезидента на ДСИ Изет Меджити, предава скопската електронна медия „ МКД “. \r\nАхмети също говори за концепцията за консенсус, която ДСИ насърчава от 2014 г., като подчертава, че притежателите на изборната легитимност на двете мажоритарни общности, в този случай ДСИ и СДСМ, заедно с представителите на другите общности, се споразумяха за общ кандидат за президент на страната. \r\nАхмети и ДСИ, както се добавя в изявлението, не действат със стандартите на ежедневната политика, а със стратегия, дългосрочни цели и визии, с рационалност, в полза на общността, която представляват и в полза на всички граждани. \r\nКандидатът за президент Стево Пендаровски се обърна към членовете на Съвета и обясни, че неговата концепция е Македония за всички, където няма да има второ- и треторазрядни граждани, т.е. всички трябва да са равни, независимо от етническата общност, религия или политическа партия. \r\nЩо се отнася до изборите и очакванията от тях, Пендаровски заяви, че няма значение кой ще спечели, но е важно в навечерието на решението на Европейския съвет през юни Македония да покаже, че е способна и има възможности да провежда кристално ясни избори, за което трябва всички ресурси да са ангажирани, започвайки с институциите, гражданите и най-вече политическите лидери, независимо дали те идват от правителството или от опозицията, защото, както казах, най-важното е Македония да спечели. Превод и редакция : Калоян Пенков", "date": "2019.03.03", "title": "„Демократичен съюз за интеграция“ потвърждава избирането на Стево Пендаровски, Централният изборен щаб ще бъде воден от Изет Меджити"}
{"url": "http://www.focus-news.net/news/2019/03/03/2630421/kanal-5-makedoniya-bitkata-sreshtu-zaevizma-e-bitka-za-makedoniya.html", "text": "Силата е във вашия глас и сега няма да има извинения. Тръгваме да съборим заевизма и всеки от вас има място до нас. С това послание излезе лидерът на опозиционната партия ВМРО-ДПМНЕ Християн Мицкоски за предстоящите избори през април, предава македонската телевизия „ Канал 5 “. \r\nЗа него професор Силяновска е следващият президент, който ще защитава интересите на държавата. На 18-та годишна конференция на Съюза на жените на ВМРО-ДПМНЕ Мицкоски посочи, че сегашното правителство ще бъде запомнено само с промяната на името и идентичността на страната и хвалбите за инвестиции в страната, които са успех на предишното правителство. \r\nКандидатът за президент Гордана Силяновска се обърна към конференцията на Съюза на жените на ВМРО-ДПМНЕ. Като професор тя никога не е вярвала, че политиката ще бъде нейният свят, но решението на няколко души да променят името и идентичността, които не са в рамките на международното право я мотивирало да донесе промени и да вземат правилните решения. Превод и редакция : Калоян Пенков", "date": "2019.03.03", "title": "„Канал 5“ (Македония): Битката срещу заевизма е битка за Македония"}
{"url": "http://www.focus-news.net/news/2019/03/03/2630423/1tv-makedoniya-silyanovska-poiska-podkrepa-ot-sayuza-na-zhenite-na-vmro-dpmne.html", "text": "Време е Македония да получи първата жена президент и опозиционния кандидат за президент, заяви Гордана Силяновска от трибуната на Македонската опера и балет на годишното събрание на Съюза на жените на ВМРО-ДПМНЕ. Тя поиска тяхната подкрепа и обеща да се бори за правата на жените. Тя също така спомена въпроса за идентичността, подчертавайки, че правителството не трябва да я променя, защото историята, правото и науката говорят достатъчно за конституцията, предава скопската „ 1tv “. \r\nЛидерът на опозиционната ВМРО-ДПМНЕ Християн Мицкоски се обърна към събранието. Той критикува правителството и не пощади техния кандидат за президент Стево Пендаровски. \r\nДнес, жените членове на ВМРО-ДПМНЕ отбелязаха 18-годишен партийна дейност. Превод и редакция : Калоян Пенков", "date": "2019.03.03", "title": "„1tv“ (Македония): Силяновска поиска подкрепа от Съюза на жените на ВМРО-ДПМНЕ"}
